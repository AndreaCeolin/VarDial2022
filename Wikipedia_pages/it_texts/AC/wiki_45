{"id": "112466", "revid": "228587", "url": "https://it.wikipedia.org/wiki?curid=112466", "title": "Generale Grievous", "text": "Grievous, noto anche come Generale Grievous (\"General Grievous\"), il cui vero nome, sia nel nuovo canone che nell'Universo Espanso, \u00e8 Qymaen Jai Sheelal, \u00e8 un personaggio immaginario appartenente all'universo fantascientifico di \"Guerre stellari\", apparso per la prima volta nell'ultimo episodio della seconda stagione della serie '. In seguito compare nel film della trilogia prequel ' e nella serie televisiva animata '. Appare anche in altre due opere del nuovo canone della saga: il fumetto ' e nel romanzo \"\". In lingua originale \u00e8 doppiato da Matthew Wood, mentre in italiano da Massimo Rossi.\nTra i pi\u00f9 ricorrenti antagonisti della saga, \u00e8 il generale supremo dell'armata di droidi della Confederazione dei Sistemi Indipendenti durante le guerre dei cloni, ed \u00e8 addestrato dal Conte Dooku in tutte le forme di combattimento con la spada laser al fine di garantire la distruzione dei Jedi.\nConcezione e sviluppo.\nGrievous \u00e8 stato sviluppato per il film uscito nelle sale nel 2005 ' come un nuovo e potente cattivo dalla parte della Confederazione dei Sistemi Indipendenti. \u00c8 stato introdotto per\u00f2, per la prima volta in assoluto, nel \"Capitolo 20\" della serie animata ', in onda pi\u00f9 di un anno prima dell'uscita del lungometraggio, ma queste apparizioni della serie sono state inserite nel brand \"Star Wars Legends\" e dichiarate non canoniche al franchise nel mese di aprile del 2014.\nNella creazione del personaggio, i creatori si sono ispirati all'aspetto della scultura \"Rock Drill\", di Jacob Epstein.\nNel film Matthew Wood, che \u00e8 stato scelto per doppiare il Generale, ha rimpiazzato l'attore Gary Oldman, il quale era gi\u00e0 in trattativa. Wood ha doppiato il personaggio anche nella serie televisiva animata \"\".\nIn alcuni episodi della serie \"Star Wars: The Clone Wars\", Grievous \u00e8 visto tossire spesso, nonostante questo problema respiratorio nasca durante la Battaglia di Coruscant, in cui i suoi sistemi interni sono danneggiati da Mace Windu (come si pu\u00f2 notare in \"\", serie appartenente all'universo espanso).\nApparizioni.\nFilm.\n\"La vendetta dei Sith\".\nLa sua prima ed unica apparizione sul grande schermo risale al 2005, nel film \"La vendetta dei Sith\". La data di nascita di Grievous \u00e8 ignota. Egli \u00e8 il generale a capo dell'armata dei droidi della Confederazione dei Sistemi Indipendenti, meglio conosciuta come Confederazione Separatista, durante le guerre dei cloni. Il suo corpo \u00e8 una fusione di potenti strutture robotiche e di un cervello organico, un sistema nervoso e organi sensori. Un tempo era un signore della guerra kaleesh dal pianeta Kalee (gli occhi gialli con la pupilla nera \u00e8 l'unico tratto che ricorda il suo passato), Obi-Wan Kenobi e Anakin Skywalker ideano un'operazione per salvare Palpatine. I due affrontano il Conte Dooku che nonostante riesca a mettere fuori gioco Kenobi, viene ucciso da Skywalker. Una volta liberato il Cancelliere tentano la fuga ma vengono intrappolati in uno scudo anti-energia, e circondati da molti droidi che li portano da Grievous sul ponte di comando dell\"Invisible Hand\". Quando i due Jedi riescono a liberarsi, il generale distrugge la vetrata del ponte, per sfuggire e allo stesso tempo cercare di ucciderli. Nello spazio esterno, essendo quasi totalmente meccanico, il kaleesh sopravvive e si aggancia alla nave con un rampino, per poi rientrare e scappare con un guscio di salvataggio.\nIl generale si dirige verso Utapau nell'Orlo Esterno, dove il consiglio separatista si \u00e8 ritirato. Con la morte di Dooku, Grievous diventa il capo di Stato dei separatisti e sotto ordine di Darth Sidious fa spostare il consiglio su Mustafar. Anche se Nute Gunray e altri non sono convinti dalle sue abilit\u00e0 di comando eseguono comunque gli ordini.\nIl Generale Kenobi riesce in seguito a trovare Grievous su Utapau. Grievous rivela le sue quattro braccia - che di solito tiene nascoste - per un potente attacco utilizzando quattro spade laser, due verdi e due blu. Non riesce a impedire a Kenobi di tagliargli due braccia durante lo scontro. Visto per\u00f2 l'improvviso arrivo dei Cloni su Utapau, Grievous opta per la fuga utilizzando la sua monoruota personale, situata nelle vicinanze. Obi-Wan per\u00f2 non se lo fa sfuggire e, per mezzo del varactyl Boga, lo insegue perdendo per\u00f2 la sua spada laser durante la corsa (che poi gli verr\u00e0 ridata dal Comandante Cody).\nNell'inseguimento Grievous, perde le sue spade laser, utilizza un elettro-staffa per affrontare Kenobi, il quale per\u00f2 riesce a saltare sulla monoruota; i due arrivano su una piattaforma di atterraggio, dove cadono entrambi a terra mentre la monoruota precipita nel pozzo di Pau City. Durante lo scontro il Jedi ha rimosso la protezione al cuore di Grievous e quando il kaleesh riesce a spingere Kenobi verso il vuoto, Obi-Wan si aggrappa al bordo della piattaforma. Usando la Forza per attirare verso di s\u00e9 il blaster di Grievous, Kenobi riesce a uccidere il Generale, che sta arrivando verso di lui con l'elettro-staffa in pugno, inconsapevole di ci\u00f2 che sta per succedere. La sua struttura meccanica esplode e Grievous, uno dei pi\u00f9 pericolosi nemici dei Jedi, rimane senza vita sulla piattaforma.\nTelevisione.\n\"The Clone Wars\".\nNel nuovo canone, la prima apparizione cronologica \u00e8 nella serie \"The Clone Wars\". Il generale dell'armata dei droidi ha affermato di aver scelto di essere ricostruito e parti del suo corpo sono state sostituite con protesi cibernetiche.\nGli fu assegnato il controllo della potentissima nave da battaglia \"Malevolence\". L'arma segreta della nave era un cannone ionico capace di immettere una potente onda di energia ionizzata, che rendeva inefficienti tutti i sistemi delle navi investite, per poi attaccarle con l'enorme potenza di fuoco della nave. In questo modo Grievous riusc\u00ec a mietere molte vittime fra i repubblicani. Fra le varie navi distrutte, vi fu quella del maestro Jedi Plo Koon sul sistema di Abregado-rae, il quale tuttavia riusc\u00ec a salvarsi. Nonostante la nave fosse stata progettata per contrastare i grandi incrociatori, fu messa in difficolt\u00e0 e danneggiata da una squadriglia di piccoli bombardieri guidati da Anakin Skywalker. Successivamente la sua nave fu abbordata da Obi-Wan Kenobi e da Skywalker. Il generale cerc\u00f2 di impedire a Kenobi di disattivare l'iperguida, intraprendendo un breve duello acrobatico conclusosi con la fuga dello Jedi. Grievous cerc\u00f2 di inseguire gli Jedi in fuga col suo caccia, scortato da alcuni droidi. Tuttavia dovette assistere alla distruzione della sua nave e fu costretto a fuggire.\nPossedeva un suo laboratorio personale su una delle lune di Vassek dove, qualora avesse perso delle parti del corpo, se le faceva sostituire da un droide medico l\u00ec presente. Seguendo le coordinate della fuga del vicer\u00e9 Nute Gunray (fuggito dalla nave \"Tranquillity\") il Maestro Jedi Kit Fisto e il suo ex-Padawan Nahdar Vebb giunsero al suo nascondiglio e cercarono di fuggire ma Vebb, desideroso di sconfiggere Grievous, ingaggi\u00f2 un duello con il cyborg dove venne ucciso. Fisto duell\u00f2 poi con Grievous riuscendo a rubargli la spada laser di Vebb e a fuggire.\nAbbord\u00f2 l'incrociatore da battaglia di Eeth Koth ingaggiando un duello con lui dove, scorrettamente, riusc\u00ec a sconfiggerlo. La Repubblica mand\u00f2 Anakin Skywalker, Obi-Wan Kenobi e Adi Gallia a soccorrere il loro amico catturato e, grazie a loro, Koth si salv\u00f2 mentre Grievous riusc\u00ec a fuggire su Saleucami (22 BBY).\nOrganizz\u00f2 un attacco su Naboo con la complicit\u00e0 del primo ministro gungan Rish Loo, il quale aveva ipnotizzato con una collana magica Boss Lyonie costringendolo ad organizzare un attacco alla citt\u00e0 di Theed insieme agli eserciti separatisti. Grazie all'intervento di Jar Jar Binks (spacciatosi per Lyonie data la loro incredibile somiglianza) l'attacco viene sventato e Grievous viene catturato, nonostante la morte del generale Tarpals (amico storico di Jar Jar) nel tentativo di catturarlo. Fu poi rilasciato in cambio della liberazione di Anakin Skywalker, fattosi catturare da Dooku.\nFumetti.\n\"Figlio di Dathomir\".\nCompare anche nel fumetto \"Figlio di Dathomir\", uscito nel 2014. Nel 20 BBY gli fu affidato il compito da Dooku di catturare Darth Maul, ex-apprendista di Darth Sidious, il quale era fuggito dalla prigione di Stygeon Prime. Localizzato il Sith su Zanbar, part\u00ec con i suoi eserciti di droidi per catturarlo e, durante la battaglia, ingaggi\u00f2 con lui un breve duello al termine del quale Maul riusc\u00ec a fuggire. Scovato Maul sul pianeta Ord Mantell, attacc\u00f2 con i suoi eserciti la Shadow Collective ma venne catturato da Maul assieme al conte Dooku. A seguito di ci\u00f2, per\u00f2, sotto consiglio di Talzin, Maul decide di non uccidere Dooku bens\u00ec di allearsi con lui per sconfiggere Sidious, avendo Talzin previsto che questi avrebbe tradito il conte (cosa che effettivamente accadr\u00e0); infatti, turbato dalle criptiche parole della strega, Dooku accetta l'alleanza e, insieme a Maul, affronta in duello Obi-Wan e la Maestra Jedi Tiplee, che erano accorsi insieme alle cannoniere della Repubblica sull'avamposto della Shadow Collective. Nel breve duello che ne scaturisce Dooku uccide Tiplee e, insieme a Maul, riesce a fuggire dopo l'arrivo di Mace Windu e Aayla Secura, mentre Grievous fugge attraverso un guscio di salvataggio (dopo che il conte aveva premuto con la Forza l'interruttore della cella di detenzione dove il kaleesh era rinchiuso). Successivamente Maul e Dooku si recano su Dathomir dove Madre Talzin prende possesso del corpo del conte poco prima dell'arrivo di Sidious e Grievous. Maul e Dooku (controllato da Talzin) affrontano in duello Grievous e Sidious e questi, attraverso una potente scarica di Fulmini di Forza, riesce a far uscire la strega dal corpo del conte; a quel punto, mentre Maul mette fuori combattimento Grievous con un calcio facendolo cadere in un baratro, Talzin, Sidious e Dooku ingaggiano uno scontro con i Fulmini di Forza, mentre nello spazio le forze separatiste sono in procinto di atterrare su Dathomir. Quando la Shadow Collective decide di fuggire per la loro inferiorit\u00e0 numerica, Talzin spinge via Maul che viene tratto in salvo da due suoi accoliti mentre la strega, esaurite le forze, viene pugnalata al petto da Grievous, accorto improvvisamente. Maul riesce dunque a fuggire da Dathomir mentre Sidious, Dooku e Grievous osservano i resti del corpo ormai dissolto di Talzin.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nFumetti.\nGrievous era originalmente un kaleesh, un signore della guerra, con diverse mogli e bambini. Quando la sua specie viene coinvolta in un conflitto armato contro gli yam'rii (abitanti del vicino pianeta Huk) questi ultimi inizialmente vincono; quando Grievous diventa comandante delle forze armate kaleesh riesce a portare alla vittoria la sua gente, fino a raggiungere il pianeta degli yam'rii e a distruggerlo. Gli yam'rii, in grave difficolt\u00e0, chiedono aiuto alla Repubblica Galattica. Grievous nutre un odio enorme verso i Jedi, in quanto egli ha sempre desiderato essere uno di loro ma, essendo poco sensibile alla Forza, viene rifiutato. Inoltre i Jedi, durante il conflitto fra i kaleesh e gli yam'rii, preferiscono aiutare questi ultimi, poich\u00e9 le sostanze degli yam'rii e i soldi promessi all'ordine sono molto maggiori rispetto a quelli dei kaleesh. Colto dalla rabbia Grievous, da allora, giura di distruggere l'ordine per sempre.\nI Jedi vengono mandati per risolvere il conflitto dalla parte degli yam'rii, e comminano diverse sanzioni verso i kaleesh.\nGrievous rimane vittima di un attentato segretamente ordito da Dooku, mentre \u00e8 sulla sua nave, causandogli delle gravi menomazioni. Con l'arrivo di una personalit\u00e0 importante del Clan Bancario Intergalattico, Grievous vede un modo per vendicarsi della Repubblica e degli yam'rii diventando un fall.\nIl kaleesh viene portato su Geonosis, dove il leader Geonosiano Poggle il Minore e i suoi scienziati impiantano il cervello, gli occhi e gli organi vitali di Grievous dentro a una armatura composta da una lega di duranium e cortosite. In aggiunta gli scienziati alterano la sua personalit\u00e0 e le sue memorie per renderlo molto pi\u00f9 violento e vendicativo. Il suo sangue viene sostituito con quello del maestro Jedi Sifo-Dyas sotto l'ordine del Conte Dooku, da qui la probabile spiegazione di una tale abilit\u00e0 con le spade laser. Dooku \u00e8 contento del lavoro fatto e d\u00e0 a Grievous il titolo di \"supremo comandante dell'armata dei droidi\" e pianifica di usarlo per i suoi scopi di conquistare la Repubblica. Grievous mostra ancora qualcosa del suo passato di kaleesh, usando una maschera tipica della sua specie.\nDooku prende come apprendista Grievous nell'arte del combattimento con spada laser, che Grievous assimila con grande velocit\u00e0, imparando tutti gli stili praticati dai Jedi (diventando forte quasi quanto lui) essendo diventato sensibile alla forza grazie al sangue di Sifo-Dyas. Le sue nuove abilit\u00e0 sono provate durante la battaglia di Geonosis: in una grotta sono rinvenuti resti dilaniati di soldati clone, inizialmente ricondotti all'effetto di armi soniche geonosiane sperimentali. In realt\u00e0 \u00e8 stato proprio il cyborg a ridurli in quello stato.\nTelevisione.\nSei mesi dopo il conflitto a Geonosis, Dooku mette ancora alla prova il generale. Gli fa inseguire Asajj Ventress e Durge, umiliandoli in seguito e mostrando a Dooku di essere degno del posto di comandante dei droidi.\nIl generale Grievous ha modo di dimostrare apertamente le sue doti di spadaccino sul pianeta Hypori, dove riesce ad affrontare e a sconfiggere ben sei Jedi: Ki-Adi-Mundi, Aayla Secura, Shaak Ti, Sha'a Gi, Daakman Barrek, Tarr Seirr e K'Kruhk. Egli uccide Barrek, Gi, Seirr e, apparentemente, anche K'Kruhk (in realt\u00e0 si salver\u00e0), mentre sconfigge Mundi, Ti e Secura (riducendo in fin di vita le ultime due). I tre Jedi riescono poi a fuggire grazie al provvidenziale intervento dei cloni. In quello scontro Grievous dimostra la sua bravura nell'utilizzo della spada laser, infatti con l'utilizzo di sole due braccia e l'ausilio del suo corpo meccanico, che gli permette di compiere salti acrobatici e di arrampicarsi sulle pareti piombando dall'alto sui Jedi, egli miete vittime non solo tra i Jedi ma anche tra i soldati clone.\nNel 20 BBY, Grievous attira le forze della Repubblica a Vandos rapendo l'Ambasciatore Quiyyen. I Cavalieri Jedi T'chooka D'oon e Jmmaar vengono uccisi nell'assalto, mentre le forze Repubblicane riescono a recuperare Quiyyen. In seguito il Padawan di D'oon fa radunare, sotto la disapprovazione del consiglio Jedi, alcuni compagni per vendicarsi di Grievous. Coloro che sono andati contro il Generale vengono uccisi.\nPoco tempo dopo le forze di Grievous riescono a conquistare il pianeta Duro, insieme a molti altri mondi della Cintura Corelliana. Il kaleesh diviene in breve tempo il simbolo del terrore tra i cittadini Repubblicani.\nDurante una battaglia presso Coruscant, Grievous comanda delle forze per cercare di \"rapire\" il Cancelliere Palpatine. La Maestra Jedi Shaak Ti e i due Jedi Roron Corobb e Foul Moudama cercarono di proteggere Palpatine ma Grievous massacra Corobb e Moudama e sconfigge Ti, imprigionandola in una rete di cavi elettrici, e fugge prendendo con s\u00e9 Palpatine (questo avviene nella serie \"\"). In un'altra versione (nel romanzo \"Labyrinth of Evil\" di James Luceno) Grievous sconfigge anche Stass Allie (insieme a Ti, Corobb e Moudama). Mentre se ne sta andando, il Maestro Jedi Mace Windu riesce ad usare la Forza per colpire le parti metalliche del cyborg, schiacciandogli i polmoni e aggravando il suo problema di respirazione - un difetto degli impianti che non sono in grado di funzionare molto bene con le parti organiche.\nVideogiochi.\nIl generale Grievous appare come un boss nel videogioco ' (2005), ed \u00e8 giocabile in modalit\u00e0 duello. Nella modalit\u00e0 giocatore singolo, la morte di Grievous viene cambiata rispetto al film: viene infatti ucciso da Obi-Wan che lo colpisce nel petto, e la sua armatura va in cortocircuito. Grievous fa una breve apparizione nel gioco ' (2005), dove viene incontrato su Kashyyyk dalla Delta Squad prima di salire a bordo della sua astronave (che \u00e8 stata avvistata in precedenza dalla Delta Squad lasciare Geonosis) e partire per un pianeta sconosciuto.Nel MMORPG ' (2003) viene rivelato che, diversi anni dopo la morte di Grievous, gli stormtrooper imperiali trovarono i suoi resti e li trasferirono in un deposito segreto su Utapau; il corpo cyborg di Grievous rimase l\u00ec a prendere polvere per anni, finch\u00e9 l'ingegnere robotico Nycolai Kinesworthy non lo rinvenne e lo ricicl\u00f2 per completare il Progetto N-K, volto a creare l'NK-Necrosis, un droide da battaglia di nuova concezione che conserva il cervello di Grievous, ma nessuno dei suoi ricordi. Questo automa da guerra ebbe una breve vita nelle caverne Myyydril su Kashyyyk prima di essere distrutto da un gruppo anonimo di spaziali. I combattenti saccheggiarono i resti del droide, prendendo le sue armi e qualsiasi altra cosa di valore. La maschera facciale fin\u00ec sul Mercato Invisibile, dove venne acquistata per le sue propriet\u00e0 artistiche da un ammiraglio imperiale di alto rango, presumibilmente il Grand'ammiraglio Thrawn.\nGrievous appare come boss e personaggio giocabile sbloccabile in \"Lego Star Wars\" (2005) e ' (2007); \u00e8 anche giocabile nella modalit\u00e0 Free Play di ' (2006) accedendo a un file di salvataggio del primo gioco. In ' (2011), Grievous \u00e8 descritto come un boss diverse volte durante la modalit\u00e0 storia, prima di diventare disponibile come personaggio giocabile sbloccabile. \u00c8 anche giocabile in ' (2016) tramite contenuti scaricabili. Grievous \u00e8 stato inoltre reso disponibile come personaggio giocabile nella serie ', incluso ' (2005), ' (2009) e, pi\u00f9 recentemente, ' (2017).\nGrievous \u00e8 apparso anche in \"Angry Birds Star Wars II\" (2014) nei panni di un maiale malvagio e in diversi giochi per cellulari come ' (2015) e ' (2017, gioco ritirato e non pi\u00f9 disponibile dal 12 gennaio 2019).\nPersonalit\u00e0.\nSebbene sia un abile stratega e comandante di campo, Grievous \u00e8 un essere malvagio, freddo, spregevole, crudele, spietato, violento, aggressivo e privo di senso dell'umorismo; non prova alcuna piet\u00e0 verso i suoi nemici, tanto meno si fa scrupoli nel compiere i suoi crimini. Cova un profondo odio verso i Jedi tanto da provare una sensazione quasi di piacere solo nel toccare le else delle spade laser dei Jedi che ha ucciso. Viene detto che \"la sua parte droide aveva pi\u00f9 piet\u00e0 di ci\u00f2 che restava della sua carne aliena\". Si dice che Grievous abbia ucciso almeno 1000 Jedi, ma sicuramente ne ha assassinati molti di pi\u00f9 durante la sua carriera di capitano dei droidi. Le spade laser dei Jedi uccisi passano nelle sue mani e nella sua collezione.\nOltre a questo Grievous disprezza, come Dooku, tutto il consiglio separatista, considerandoli degli esseri schifosi e di nessuna utilit\u00e0. Nel romanzo de \"La vendetta dei Sith\" viene detto che Grievous spera ogni giorno che Darth Sidious gli permetta di poter \"fracassare la testa\" a Nute Gunray e al suo collaboratore Rune Haako: tra i vari leader separatisti, infatti, Grievous detesta in primis il leader neimoidiano per la sua insistenza. Non prova inoltre alcuna remora nel sacrificare i suoi prigionieri e tanto meno il suo intero equipaggio (specialmente se composto da esseri da lui ritenuti ripugnanti come i neimoidiani) per i suoi scopi.\nNello stesso romanzo de \"La vendetta dei Sith\", inoltre, viene detto che Grievous \u00e8 un essere che non \u00e8 pi\u00f9 in grado di poter ridere, nettamente in contraddizione con quanto succede nello stesso film e nella serie \"\" dove si sente chiaramente il generale ridere in alcune scene.\nPoteri e abilit\u00e0.\nGrievous \u00e8 ritenuto da molti un vero genio militare: le sue strategie appaiono spesso caotiche, ma in realt\u00e0 sono frutto di studiati calcoli, create in modo tale da confondere i suoi avversari; pu\u00f2 inoltre controllare direttamente le armate di droidi, grazie a due antenne trasmittenti montate nella sua maschera. Grievous non si fa scrupoli tuttavia ad utilizzare tattiche estreme, servendosi spesso di prigionieri di guerra come copertura per i suoi droidi, in modo da costringere la Repubblica a scegliere tra la vittoria e il salvare delle vite.\nSul campo di battaglia Grievous si dimostra fin dalla sua prima apparizione un combattente terribile e spietato: addestrato dal Conte Dooku al combattimento con la spada laser, Grievous ha una certa conoscenza di tutti gli stili di combattimento, ma sviluppa una sua personale tecnica a due spade che comprende potenti colpi martellanti ad alta velocit\u00e0 da pi\u00f9 direzioni; la sua armatura cyborg lo rende inoltre in grado di compiere movimenti ritenuti impossibili per un essere organico: egli pu\u00f2 infatti muovere sia il torso che le mani a 360\u00b0, creando un effetto simile ad una sega circolare, e pu\u00f2 dividere le sue braccia, dotate di sei dita l'una, in quattro braccia da tre dita, e utilizzare fino a quattro spade laser contemporaneamente.\nIl suo corpo meccanico lo dota inoltre di una forza e resistenza sovrumana, gli consente di combattere ininterrottamente e di sopravvivere nello spazio aperto; il suo unico punto debole \u00e8 il torace, in cui sono custoditi i suoi ultimi organi funzionanti.\nPopolarit\u00e0 su internet.\nMolte delle battute del personaggio nel film \"La vendetta dei Sith\", come \"Le vostre spade laser andranno ad arricchire la mia collezione\" (\"Your lightsabers will make a fine addition to my collection\"), hanno ottenuto una grande popolarit\u00e0 come meme di internet negli anni 2010."}
{"id": "112469", "revid": "125300695", "url": "https://it.wikipedia.org/wiki?curid=112469", "title": "Ipsistari", "text": "Gli Ipsistari (\"Hypsistiani\", cio\u00e8 \"Adoratori dell'unico Dio\") sono una setta giudaica sorta in Cappadocia (Asia Minore centrale) nel IV secolo.\nGregorio Nazianzeno nel panegirico per la morte del padre ne indica le caratteristiche, poich\u00e9 questi, convertito al cristianesimo, proveniva da tale religione.\nStoria.\nI nomi \"Hypsianistai, Hypsianoi compaiono per la\" prima volta in Gregorio di Nazianzo (Orat., xviii, 5) e il nome \"tianoi\" in Gregorio di Nissa (contro Euom., II), cio\u00e8 intorno al 374 d.C., ma un gran numero da tavolette votive, iscrizioni, e gli oracoli di Didimo e Claros stabiliscono indubbiamente il culto di Ipsisto (Hypsistos, con l'aggiunta di Theos, \"dio\", o Zeus o Attis , ma spesso senza aggiunta) poich\u00e9 il Dio supremo \u00a0era diffuso nei paesi limitrofi del Bosforo (cfr At 16,17, \u00abquesti uomini sono servi del Dio altissimo\u00bb oracolo della pizia a Filippi). \nL'uso ellenistico contemporaneo di \u1f55\u03c8\u03b9\u03c3\u03c4\u03bf\u03c2 ( \"h\u00fdpsistos\" ) come termine religioso sembra derivare e compatibile con il termine poich\u00e9 era apparso molto prima nella Bibbia dei Settanta. (Greco \u1f55\u03c8\u03b9\u03c3\u03c4\u03bf\u03c2 , che traduce l'ebraico \"elyon\" \u05e2\u05dc\u05d9\u05d5\u05df , inglese \"highest, most high\".)\nNella Septuaginta , la parola radice \"a-\" ricorre pi\u00f9 di cinquanta volte in sostituzione del Tetragrammaton (il nome di Dio) o in relazione diretta con Lui (il pi\u00f9 delle volte nei Salmi , Daniele e Siracide).\u00a0 \u00a0 \u00a0\n\u00c8 possibile che il culto nativo della Cappadocia di Zeus Sabazius sia stato lentamente integrato nel culto di Yahweh Sabaoth \u00a0praticato dalle numerose e intellettualmente predominanti colonie ebraiche, e che si siano formate associazioni \"sodalicia, thiasoi\") di rigidi monoteisti che hanno fraternizzato con il ebrei, ma che si consideravano liberi dalla legge mosaica. \u00a0L'importanza e le idee esaltate di queste associazioni possono essere riferite all'oracolo di Apollo in Claros (Apolo Clario), che forse aveva riferimento al contesto di Hypsistus e \"Theosebeis\" (timorato di Dio), e l'orfismo. Intorno all'anno 200, gli fu chiesto: \"\"Sei dio? O \u00e8 qualcun altro?\", \u00a0al che gli fu risposto: \"Nato da se stesso, non istruito, orfano di madre, irremovibile, non racchiuso in un nome, conosciuto con molti nomi, che dimora nel fuoco, questo \u00e8 Dio. Noi, i suoi angeli, siamo una piccola parte di Dio. Per voi che fate questa domanda su Dio, qual \u00e8 la sua natura essenziale, ha dichiarato: ' Tutti -Vedere Ether '\u00e8 Dio, per lui dovresti pregare all'alba, guardandolo e guardando il sorgere del sole.\" \nUn'altra versione riporta: \"Egli \u00e8 il Signore di tutto, auto-originato, autoprodotto, che governa tutte le cose in modo ineffabile, abbraccia i cieli, disperde la terra, cavalca sulle onde del mare; mescola fuoco con acqua, terra con l'aria e la terra con il fuoco; d'inverno, d'estate, d'autunno e di primavera, che provocano i mutamenti delle loro stagioni, riportano tutte le cose alla luce e stabiliscono armoniosamente il loro destino\"\u00bb. \n\u00c8 iscritto in una dedica a \"Theos Hypsistos\" di Amastris : \"sotto il comando del dio dai capelli lunghi [Apollo], questo altare in onore di Theos Hypsistos (Dio Altissimo), che ha potere su tutto, che non pu\u00f2 essere visto, chi veglia su quella terribile sventura pu\u00f2 essere allontanato dai mortali\". \nL'esistenza degli Ipsistariani pu\u00f2 aver contribuito alla stupefacente rapidit\u00e0 della diffusione del Cristianesimo in Asia Minore; tuttavia non tutti accettarono la nuova fede e continuarono ad esistere piccole comunit\u00e0 di monoteisti, n\u00e9 cristiani n\u00e9 ebrei, soprattutto in Cappadocia. Il padre di Gregorio di Nazianzo appartenne a tale setta in giovent\u00f9, \u00a0e sono descritti nel suo panegirico scritto dal figlio. Tali Ipsistariani rifiutavano idoli e sacrifici non abramitici e riconoscevano il Creatore (\"pantocratore\" e l'Altissimo, i quali, per\u00f2, in opposizione ai cristiani, rifiutavano il titolo di \"Padre\"; \u00a0avevano alcune usanze in comune con gli ebrei (osservanza del sabato,distinzioni alimentari), ma rifiutavano la circoncisione. \nPersius (34-62) potrebbe aver tenuto d'occhio gli Ipsistariani quando derideva tali ibridi religiosi in Satires v, 179-84, e Tertulliano (c. 160 - c. 225 d.C.) sembra riferirsi a loro in \"Ad nationes\" , I, xiii L'affermazione che gli Hipsistarian continuassero ad esistere fino al IX secolo si basa su un'errata interpretazione di Nikephoros Const. , \"Antirhet. Adv. Const. Copr.\", I, in Migne, PG, col. 209. Gli Ipsistariani sono probabilmente indicati con il nome di \"Coelicoloe\" in un decreto degli imperatori Onorio e Teodosio II (408 dC), in cui i loro luoghi di culto sono trasferiti ai cristiani.\nBibliografia.\nHerbermann Carlo, \"Ipsistariani\" (1913) New York Robert Appleton Company"}
{"id": "112471", "revid": "1782831", "url": "https://it.wikipedia.org/wiki?curid=112471", "title": "Enerbia", "text": "Enerbia \u00e8 un ensemble italiano originario della provincia di Piacenza.\nComposto da musicisti di diversa formazione culturale uniti dalla passione per la musica popolare e da un progetto che intende valorizzare uno dei pi\u00f9 importanti repertori tradizionali dell'Appennino nord-occidentale, quello delle Quattro province (Genova, Piacenza, Pavia e Alessandria).\nNella fitta trama di sentieri e di strade che attraversano le valli e che mettono in comunicazione la pianura con il mare non si sono solo scambiate merci, come l'olio e il sale, ma \u00e8 fiorita nel corso dei secoli una ricca tradizione musicale, per molto tempo tramandata solo oralmente da musicista a musicista.\nLa musica, il ballo e il canto segnavano e segnano i momenti pi\u00f9 importanti della vita delle genti dell'Appennino: il fidanzamento, il matrimonio, la gioia del ritorno della stagione primaverile, le feste nelle notti d'estate, le nascite e le morti.\nGli \"Enerbia\" eseguono antichi balli come la giga, la piana, l'alessandrina, la bisagna, il perigordino e pi\u00f9 moderni come il valzer e le polche.\nL'esperienza di riferimento di cui \"Enerbia\" rappresenta la naturale prosecuzione, \u00e8 quella dei Suonatori delle quattro province, gruppo storico del folk italiano di cui hanno fatto parte anche Franco Guglielmetti e Stefano Faravelli.\nNel 2009 pubblicano un nuovo album \"La Rosa e la Viola\" composto da tracce audio e video.\nConcerti.\nCome portatore della tradizione oltre ad una intensa attivit\u00e0 concertistica sul territorio nazionale \u00e8 stato chiamato ad esibirsi in:"}
{"id": "112474", "revid": "1782831", "url": "https://it.wikipedia.org/wiki?curid=112474", "title": "Piana (ballo)", "text": "La piana \u00e8 un'antica danza della zona delle quattro province.\nDanza di cerchio ha la particolarit\u00e0 di vedere, a un certo punto del suo svolgimento, i ballerini convergere verso il centro urlando. Il risultato di questo \"urlo\" \u00e8 la creazione di un momento liberatorio e di rinsaldamento del gruppo.\n\u00c8 eseguita col passo delle quattro province, che esiste, con questa struttura, solo in questa zona e da' il caratteristico movimento a queste danze. Composto di tre appoggi, il primo lungo e gli altri due corti con rimbalzo, obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili.\nLa velocit\u00e0 delle musiche e la difficolt\u00e0 del passo richiedono discrete doti atletiche e di coordinazione, che rendono questo repertorio molto apprezzato dai bravi danzatori e discretamente conosciuto anche all'estero, in particolare in Francia.\nEssendo una tradizione di montagna spesso gli spazi del ballo non sono ampi (una trattoria dopo cena, un cortiletto o piazzetta, le stradine di una frazione..) se i ballerini sono molti si organizza il ballo in pi\u00f9 cerchi concentrici che procedono in direzioni opposte (il pi\u00f9 esterno antiorario, il secondo orario e cos\u00ec via).\nCome tutte le danze di questa zona viene suonata da una coppia di suonatori con piffero e fisarmonica.\nSchema della danza.\nViene danzata da un cerchio di ballerini che si tengono per mano. Non \u00e8 indispensabile la disposizione uomo-dona o la parit\u00e0 di numero tra uomini e donne.\nSi comincia con una passeggiata in senso antiorario, sempre tenendosi per mano, con il tipico passo delle \"quattro province\" per otto passi.\nDopo otto passi ci si ferma e si esegue un \"balletto\".\nAl termine del balletto, tutti convergono verso il centro, sempre tenendosi per mano ed emettendo un forte grido.\nTornati al proprio posto, un secondo balletto e di nuovo un avanzamento verso il centro con grido.\nGeneralmente si ripete lo schema tre volte; alla chiusura si alzano le mani e si converge lentamente verso il centro chiudendo con un inchino. Spesso viene usata come chiusura di una suite di alessandrine."}
{"id": "112478", "revid": "2121638", "url": "https://it.wikipedia.org/wiki?curid=112478", "title": "Volkswagen Aktiengesellschaft", "text": "La Volkswagen Aktiengesellschaft (abbreviato in Volkswagen AG e conosciuta internazionalmente come Volkswagen Group) \u00e8 una multinazionale industriale tedesca operante nel settore dei trasporti e con sede a Wolfsburg.\nIl gruppo comprende dodici marchi da sette diversi paesi europei: per le automobili Volkswagen, Audi, SEAT, \u0160koda Auto, Bentley, Bugatti, Lamborghini e Porsche, per le moto Ducati e per i veicoli commerciali Volkswagen Commercial Vehicles, Scania AB e MAN.\nStruttura del gruppo.\nIl Gruppo Volkswagen detiene la propriet\u00e0 delle seguenti societ\u00e0:"}
{"id": "112479", "revid": "6923", "url": "https://it.wikipedia.org/wiki?curid=112479", "title": "Eurovision Song Contest 1988", "text": "Il trentatreesimo Gran Premio Eurovisione della Canzone si tenne a Dublino (Irlanda) il 30 aprile 1988.\nStoria.\nL'assenza di Cipro port\u00f2 il numero di partecipanti al concorso del 1988 a 21. La canzone cipriota, infatti, infranse le regole del concorso, non essendo originale ma gi\u00e0 pubblicata precedentemente e, quindi, l'isola fu costretta a ritirarsi.\nUno dei maggiori cambiamenti si ebbe nelle regole riguardanti le giurie nazionali. Il numero di giurati per ogni nazione fu aumentato a sedici, di cui otto uomini e otto donne. Fra questi, quattro membri dovevano avere fra i 15 e i 25 anni, quattro fra i 26 e i 35, quattro fra i 36 e i 45 e quattro fra i 46 e i 60 e oltre. Non furono ammessi nelle giurie compositori professionisti, editori musicali, produttori di dischi, musicisti professionisti, cantanti e qualunque persona facente parte del mondo della musica, membri dello staff delle organizzazioni partecipanti o persone del mondo dello spettacolo in genere. Ogni membro della giuria nazionale poteva dare un voto da 1 a 10 per ognuna delle canzoni. L'annuncio dei risultati in TV rimase lo stesso.\nIl \u201cGran Premio dell'Eurovisione\u201d fu vinto dalla Svizzera, rappresentata da C\u00e9line Dion con il brano \"Ne partez pas sans moi\". Altri importanti artisti di quell'anno furono Lara Fabian per il Lussemburgo, che con il brano \"Croire\" si classific\u00f2 al quarto posto, e Gerard Lenorman, decimo con \"Chanteur de charme\", per la Francia. L'Italia fu rappresentata da Luca Barbarossa; il brano \"Ti scrivo\" si piazz\u00f2 al dodicesimo posto.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Haris Andreadis (Grecia), Anders Berglund (Svezia), Jos\u00e9 Calv\u00e1rio (Portogallo), Javier de Juan (Spagna), R\u00e9gis Dupr\u00e9 (Lussemburgo), Ronnie Hazlehurst (Regno Unito), Nikica Kalogjera (Jugoslavia), Noel Kelehan (Irlanda), Henrik Krogsg\u00e5rd (Danimarca), Guy Matteoni (Francia), Harald Neuwirth (Austria), Ossi Runne (Finlandia), Atilla Sereftug (Svizzera), Eldad Shrim (Israele), Arild Stav (Norvegia), Michael Thatcher (Germania), Harry Van Hoof (Paesi Bassi), Dany Willem (Belgio) e Turhan Y\u00fckseler (Turchia). Le canzoni islandesi e italiane non hanno usato l'accompagnamento orchestrale.\nClassifica.\n12 punti"}
{"id": "112480", "revid": "1782831", "url": "https://it.wikipedia.org/wiki?curid=112480", "title": "Alessandrina (danza)", "text": "L'alessandrina \u00e8 un'antica danza della zona delle Quattro province.\n\u00c8 una danza di cerchio con schema fisso il cui scopo, come capita spesso nelle danze tradizionali, \u00e8 di far conoscere le persone che stanno ballando, facendo incontrare uomini e donne attraverso uno scambio di coppie.\n\u00c8 eseguita col passo delle quattro province, che esiste, con questa struttura, solo in questa zona, d\u00e0 il caratteristico movimento a queste danze e viene usato sia per la passeggiata che per i balletti. Composto di tre appoggi, il primo lungo e gli altri due corti con un piccolo rimbalzo, obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili. La velocit\u00e0 delle musiche e la difficolt\u00e0 del passo richiedono discrete doti atletiche e di coordinazione, che rendono questo repertorio molto apprezzato dai bravi danzatori e discretamente conosciuto anche all'estero, in particolare in Francia. Il passo \u00e8 utilizzato sia per la parte camminata che per i balletti che si eseguono da fermi.\nEssendo una tradizione di montagna spesso gli spazi del ballo non sono ampi (una trattoria dopo cena, un cortiletto o piazzetta, le stradine di una frazione..) se i ballerini sono molti si organizza il ballo in pi\u00f9 cerchi concentrici che procedono in direzioni opposte (il pi\u00f9 esterno antiorario, il secondo orario e cos\u00ec via).\nNelle danze delle quattro province la dama \u00e8 posizionata a sinistra del cavaliere, contrariamente all'uso di molti repertori che la vogliono a destra.\nCome tutte le danze di questa zona viene suonata da una coppia di suonatori con piffero e fisarmonica.\nSchema della danza.\nViene danzata da un cerchio di ballerini che si tengono per mano, a coppie (uomo/donna).\nSi comincia con una passeggiata in senso antiorario, sempre tenendosi per mano, con il tipico passo delle \"quattro province\" per otto passi.\nCi si ferma, ogni cavaliere fa coppia con la dama alla sua sinistra per cui ci si gira, gli uomini verso sinistra e le donne verso destra.\nLa coppia cos\u00ec formatasi esegue un \"balletto\" in posizione frontale e staccata, con le mani sui fianchi o dietro la schiena.\nI ballerini, dandosi il braccio destro, avanzano sul cerchio, gli uomini verso sinistra e le donne verso destra, formando una nuova coppia che esegue un altro \"balletto\".\nLo schema si ripete da capo per un numero complessivo di tre coppie di balletti. Nella seconda e terza passeggiata il cerchio si muove in senso antiorario per 4 passi ed in senso orario per altri 4 passi.\nI musicisti normalmente eseguono un set di alessandrine sufficiente per permettere a tutti di incontrarsi. Sovente una suite di alessandrine \u00e8 conclusa da una piana."}
{"id": "112481", "revid": "466539", "url": "https://it.wikipedia.org/wiki?curid=112481", "title": "Ipotesi di Sapir-Whorf", "text": "In linguistica, l'ipotesi di Sapir-Whorf (o \"Sapir-Whorf Hypothesis\", in sigla SWH), conosciuta anche come ipotesi della relativit\u00e0 linguistica, afferma che lo sviluppo cognitivo di ciascun essere umano \u00e8 influenzato dalla lingua che parla. Nella sua forma pi\u00f9 estrema, questa ipotesi assume che il modo di esprimersi determini il modo di pensare.\nL'ipotesi prende il nome dal linguista e antropologo statunitense di origine tedesca Edward Sapir (1884-1939) e dal suo allievo Benjamin Lee Whorf (1897-1941).\nStoria.\nLa posizione secondo cui la lingua \u00e8 ancorata al pensiero era stata teorizzata in modo convincente da Bhart\u1e5bhari nel VII secolo e fu oggetto di secolari dibattiti nella tradizione linguistica indiana. Nozioni simili in Occidente, come l'assioma per cui la lingua ha effetti di controllo sul pensiero, si possono far risalire a un saggio di Wilhelm von Humboldt, \"\u00dcber das vergleichende Sprachstudium\" (\"Sullo studio comparato delle lingue\"; tradotto in italiano con il titolo \"La diversit\u00e0 delle lingue\") e la nozione \u00e8 stata in buona parte assimilata nel pensiero occidentale. Nel 1976 K\u00e1roly Ker\u00e9nyi antepose alla traduzione in inglese del suo \"Dionysus\" questo brano:\nL'origine dell'ipotesi di Sapir-Whorf pu\u00f2 essere fatta risalire al lavoro del tedesco Franz Boas, fondatore dell'antropologia negli Stati Uniti e maestro di Sapir.\nNegli Stati Uniti, Boas si imbatt\u00e9 in lingue dei nativi americani appartenenti a diverse famiglie linguistiche; tutte queste erano molto diverse dalle lingue semitiche e indo-europee studiate da molti intellettuali europei. Boas si rese conto di come gli stili di vita e le categorie grammaticali variassero moltissimo da un posto all'altro; di conseguenza, arriv\u00f2 a credere che la cultura e gli stili di vita di un popolo si riflettessero nella lingua che esso parlava.\nSapir fu uno degli allievi pi\u00f9 brillanti di Boas. Prosegu\u00ec lo studio di Boas notando che le lingue sono sistemi organici e formalmente completi. Perci\u00f2, non era questa o quella particolare parola che esprimeva un particolare modo di pensare o di comportarsi, ma la natura coerente e sistematica della lingua interagiva ad un livello pi\u00f9 ampio con il pensiero e il comportamento. Mentre i suoi punti di vista cambiarono nel tempo, sembra che verso la fine della sua vita Sapir sia arrivato a credere che la lingua non rispecchiasse meramente la cultura e le azioni abituali, ma che la lingua e il pensiero potessero in effetti essere in un rapporto di influenza reciproca o forse persino di determinazione reciproca.\nWhorf diede a questa idea una maggiore precisione, esaminando i particolari meccanismi grammaticali con cui il pensiero influenzava la lingua. Argomentava cos\u00ec il suo concetto:\nL'accurata analisi condotta da Whorf sulle differenze tra l'inglese e la lingua hopi, in un esempio ormai diventato famoso, alz\u00f2 gli standard per l'analisi della relazione tra lingua, pensiero e realt\u00e0, basandosi su un'analisi accurata della struttura grammaticale piuttosto che su un resoconto pi\u00f9 impressionistico delle differenze tra, ad esempio, i morfemi in una lingua. Per esempio, lo \u00abStandard Average European\u00bb (SAE - Europeo Standard Medio, cio\u00e8 le lingue occidentali in genere) tende ad analizzare la realt\u00e0 come oggetti nello spazio: il presente e il futuro vengono considerati \u00abluoghi\u00bb, e il tempo \u00e8 un sentiero che li collega. Una frase come \u00abtre giorni\u00bb \u00e8 grammaticalmente equivalente a \u00abtre mele\u00bb o a \u00abtre chilometri\u00bb. Altre lingue, tra le quali molte lingue dei nativi americani, sono invece orientate al \"processo\". Per parlanti monoglotti di tali lingue, le metafore concrete/spaziali della grammatica SAE possono avere ben poco senso. Lo stesso Whorf sosteneva che il suo lavoro sull'ipotesi di Sapir-Whorf fu ispirato dall'intuizione che un parlante Hopi troverebbe la fisica relativistica fondamentalmente pi\u00f9 semplice da capire rispetto a un parlante europeo.\nIn conseguenza del suo status di studente e non di linguista professionista, il lavoro di Whorf sulla relativit\u00e0 linguistica, condotto in larga parte nella seconda met\u00e0 degli anni trenta, divenne popolare solo dopo la pubblicazione postuma dei suoi scritti negli anni cinquanta. L'ipotesi di Sapir-Whorf influenz\u00f2 lo sviluppo e la standardizzazione di interlingua nella prima met\u00e0 dell XX secolo, ma ci\u00f2 fu in gran parte dovuto alla partecipazione diretta di Sapir. Nel 1955 James Cook Brown cre\u00f2 la lingua artificiale loglan (di cui il lojban \u00e8 una variante riformata tuttora esistente come lingua viva) per mettere alla prova l'ipotesi. Tuttavia, nessun esperimento in tal senso fu mai condotto. Le teorie linguistiche degli anni sessanta, come quelle proposte da Noam Chomsky, si focalizzarono sull'innatismo e sull'universalit\u00e0 della lingua; di conseguenza, il lavoro di Whorf venne messo in ombra.\nAlla fine degli anni ottanta e all'inizio del decennio successivo, i progressi della psicologia cognitiva e della linguistica antropologica rinnovarono l'interesse per l'ipotesi di Sapir-Whorf. Un esempio di un approccio chomskiano alla questione \u00e8 il libro di Steven Pinker \"The Language Instinct\", mentre un approccio pi\u00f9 vicino a Whorf potrebbe essere rappresentato da autori come George Lakoff, che hanno ipotizzato come le argomentazioni politiche, per esempio, siano forgiate da una ragnatela di metafore concettuali che sono sottese nell'uso della lingua. Oggi i ricercatori sono in disaccordo, spesso fortemente, riguardo al grado di influenza del linguaggio sul pensiero, tuttavia questa discordia ha stimolato un crescente interesse nel campo e un gran numero di ricerche innovative.\nCritiche.\nUna possibile argomentazione contro la versione integrale di quest'ipotesi, una Weltanschauung in cui la maggior parte del pensiero sia incanalata dalla lingua, pu\u00f2 essere scoperta tramite l'esperienza personale: tutti hanno avuto qualche volta difficolt\u00e0 ad esprimersi a causa dei limiti della lingua e sono consci che la lingua non \u00e8 adeguata per quel che intendono. Forse scrivono o dicono qualcosa per poi pensare \"non \u00e8 esattamente quello che intendo dire\", o forse non riescono a trovare una buona maniera di spiegare un concetto a un allievo. Questo chiarisce che ci\u00f2 che \u00e8 pensato non \u00e8 una serie di parole, perch\u00e9 uno pu\u00f2 capire un concetto senza essere capace di esprimerlo a parole.\nInoltre, se l'ipotesi Sapir-Whorf venisse considerata vera cos\u00ec come \u00e8 stata formulata dai due studiosi, si potrebbe affermare che i bilingui posseggano due differenti visioni del mondo derivanti dalla conoscenza di due lingue ed al loro uso per organizzare i propri ragionamenti mentali.\nL'estremo opposto, il fatto che la lingua non influenzi per nulla il pensiero, va ugualmente considerato falso. Per esempio, \u00e8 stato mostrato che la distinzione di colori simili tra loro pu\u00f2 essere influenzata da come la lingua ne organizza i nomi (ma ci\u00f2 prova puramente che le abilit\u00e0 per segnalare la differenza di colore \u00e8 legata al linguaggio: per quanto il soggetto possa percepire due colori differenti, non potrebbe, con anni di pratica, indicare che vede due colori differenti). Un altro studio mostr\u00f2 che i figli sordi di genitori udenti possono risultare inabili ad alcuni compiti cognitivi non legati all'udito, diversamente dai figli sordi di genitori sordi, a causa della maggior difficolt\u00e0 dei genitori udenti nella lingua dei segni.\nDeterminismo linguistico.\nTra gli esempi pi\u00f9 citati del determinismo linguistico \u00e8 lo studio di Whorf sul linguaggio degli Inuit, che usa differenti parole per indicare la neve. Egli deduce che questo fatto modifica la visione del mondo degli Inuit, crea una differente modalit\u00e0 di esistenza rispetto, per esempio, ai parlanti di lingua inglese. La nozione che i popoli artici abbiano un ampio numero di parole per indicare la neve \u00e8 stata confutata dal linguista Geoffrey Pullum in un saggio intitolato \"The great Eskimo vocabulary hoax\" (\"La grande bufala del vocabolario eschimese\"): egli rintraccia l'origine della storia, attribuendola in definitiva in gran parte a Whorf. In particolare, evidenzia la banalit\u00e0 della teoria.\nIl fatto che gli appassionati di vino dispongano di un ricco vocabolario per descrivere le sfumature di gusto dei vini non \u00e8 considerato come prova del fatto che la loro mente funzioni diversamente, ma \u00e8 solo che essi sanno di pi\u00f9 di vino rispetto alla media. Gli sciatori anglofoni avranno probabilmente anch'essi un ampio vocabolario relativo alla neve (al di l\u00e0 delle conclusioni sulla questione della neve, bisogna tenere presente che la teoria di Whorf si incentrava sulle categorie grammaticali, soprattutto quelle nascoste, presenti in ogni lingua, non su gruppi lessicali).\nQueste idee hanno trovato una qualche resistenza nella comunit\u00e0 dei linguisti. Svariati studi sulla percezione dei colori nelle diverse culture sono approdati a punti di vista contrastanti. (Berlin &amp; Kay, 1969; Heider, 1972; Heider &amp; Oliver, 1973; Rosch, 1974; Miller &amp; Johnson-Laird, 1976) "}
{"id": "112482", "revid": "1652635", "url": "https://it.wikipedia.org/wiki?curid=112482", "title": "Volvo", "text": "Volvo Car Corporation, chiamata anche Volvo Cars, \u00e8 una casa automobilistica svedese in attivit\u00e0 come costruttore di automobili dal 1927.\nInizialmente parte del Volvo Group, il settore automobilistico ne \u00e8 stato scisso, pur mantenendo il nome Volvo dal 1999 \u00e8 diventato una societ\u00e0 a capo della Ford, successivamente inglobato nel gruppo cinese Geely nel 2010\nStoria.\nLa \"Volvo\" fu fondata a G\u00f6teborg, in Svezia, nel 1927 come sussidiaria della SKF, fabbrica produttrice di cuscinetti a sfera, dai due soci Assar Gabrielsson e Gustav Larsson.\nIl marchio Volvo fu registrato per la prima volta dalla SKF l'11 maggio 1915 con l'intenzione di utilizzarlo per una serie speciale di cuscinetti a sfera da esportare nel mercato americano, ma non venne mai utilizzato. Venne ripreso nel 1927 per le automobili, dal momento che il termine latino \"volvo\", termine indicante movimento, dinamicit\u00e0, poteva adattarsi molto bene anche alla produzione di autovetture.\nIl nome Volvo deriva dal latino \"volvere\" (\u2018rotolare\u2019, \u2018scorrere\u2019) e venne scelto in quanto uno dei due soci fondatori aveva lavorato per la fabbrica di cuscinetti a sfera SKF, che divenne uno dei loro primi clienti. Il simbolo Volvo rappresenta l'antico simbolo alchemico del ferro, scelto per simboleggiare la resistenza dell'acciaio di ottima qualit\u00e0 utilizzato in Svezia per la produzione di auto. La linea diagonale, attraverso la griglia, fu adottata poco dopo per fissare il simbolo attuale al radiatore.\nFin dagli albori al centro delle attenzioni della Volvo c'era la sicurezza.\nLa prima autovettura Volvo venne prodotta il 14 aprile 1927, e venne chiamata \u00d6V 4. La produzione continu\u00f2 con automobili progettate per resistere alle dure condizioni climatiche e ambientali svedesi.\nIn seguito il gruppo Volvo si espander\u00e0 in altri settori, come gli autocarri (oggi Volvo \u00e8 il secondo produttore al mondo di autocarri pesanti), autobus, macchine movimento terra, trattori agricoli, motori marini, ecc.\nNel 1964 la Volvo apr\u00ec la fabbrica di Torslanda, ancora oggi uno dei suoi pi\u00f9 importanti impianti di produzione, dove vengono assemblati i fuoristrada e le auto di classe elevata.\nNel 1965, venne aperto un impianto di produzione a Gand (Belgio), attualmente il secondo impianto della Volvo per importanza, dove vengono prodotte principalmente le auto di fascia medio bassa e alcune delle pi\u00f9 importanti numericamente.\nGli inizi degli anni settanta segnarono eventi importanti nella storia aziendale, con l'acquisto, nel 1975, del comparto costruzione automobili dell'olandese DAF e con la firma di una joint-venture con Peugeot e Renault per la progettazione e costruzione di un motore di successo, il PRV, adottato poi da molte altre auto, ad esempio l'italiana Lancia Thema.\nNel 1989, venne aperto un nuovo impianto a Uddevalla, in cooperazione con la Pininfarina, dove vengono principalmente prodotte le auto di nicchia.\nNel 1999 il gruppo Volvo vende la sua divisione autovetture al gruppo \"Ford Motor Company\".\nDall'inizio del 2009 cominciarono a circolare voci sulla vendita da parte della Ford a una delle aziende cinesi del settore automobilistico. Nel dicembre 2009 \u00e8 stata diffusa la notizia che Ford e la cinese Geely hanno trovato un accordo per la vendita stessa, da perfezionarsi nel primo trimestre del 2010.\nL'annuncio ufficiale della cessione \u00e8 stato rilasciato da Ford il 28 marzo 2010 e si \u00e8 perfezionato entro il terzo trimestre 2010; l'accordo di cessione prevedeva il pagamento a Ford di 1,8 miliardi di dollari in contanti.\nLa Commissione Europea e il ministero del commercio cinese approvano l'accordo in luglio 2010. In agosto 2010, Geely compie la pi\u00f9 grande acquisizione oltremare per un'azienda automobilistica cinese.\nStefan Jacoby, ex amministratore delegato in Volkswagen America, diventa presidente e amministratore delegato di Volvo Car Corporation il 16 agosto 2010, sostituendo Stephen Odell, che era amministratore delegato di Ford Europe. Li Shufu diventa presidente del consiglio di amministrazione di Volvo Cars.\nNel 2012 H\u00e5kan Samuelsson, ex presidente della societ\u00e0 tedesca MAN, diventa nuovo presidente di Volvo Cars.\nNel 2019, per la prima volta nella sua storia, il gruppo ha superato la soglia di 700.000 veicoli venduti.\nIl settore auto.\nLe vetture Volvo sono quasi tutte berline e familiari e solo recentemente allroads e SUV.\nLa Volvo \u00e8 considerata l'artefice della diffusione (perlomeno a livello europeo) della vettura Familiare (o Station Wagon) con l'introduzione del modello \"240\" (1975 - 1993) che pur prodotto in versioni pi\u00f9 o meno rare che spaziano dalla coup\u00e9 alla Familiare (242, 244, Turbo, 264, 265) deve la sua notoriet\u00e0 al modello 245 che in svariate versioni cambier\u00e0 la percezione del veicolo Station Wagon da mezzo di lavoro a mezzo per la famiglia.\nLa produzione Volvo si caratterizzava per auto a trazione posteriore con motore longitudinale, linea tecnica che venne prima deviata con l'introduzione della serie \"400\" (480, 440, 460) e abbandonata con la comparsa della Volvo serie \"850\" che segn\u00f2 il passaggio della Volvo alle trazioni anteriori e alle 4 ruote motrici con motore disposto trasversalmente.\nLa Volvo produce auto che si collocano nel cosiddetto segmento \"premium\", in concorrenza con Audi, BMW, DS Automobiles,Cadillac, Infiniti, Jaguar, Mercedes-Benz e Lexus. Volvo ha 2.500 concessionarie distribuite in 100 Paesi di tutto il mondo, e il 60% della produzione viene venduto in Europa, il 30% nel Nord America, il restante 10% nel resto del Mondo.\nDopo essere divenuta parte della multinazionale Ford la Volvo ha incominciato a produrre versioni basate su meccaniche in comune con le altre aziende del gruppo e vetture dotate di motori bifuel.\nModelli di autovetture.\nModelli a tre cifre.\nA partire dalla Volvo 140 del 1968 la Volvo utilizz\u00f2 un sistema a tre cifre per definire i propri modelli, in cui la prima cifra indica la serie della vettura, la seconda il numero dei cilindri del propulsore e la terza il numero di portiere, 5 nel caso di station wagon.\nCos\u00ec ad esempio la Volvo 164 \u00e8 una serie 100, con propulsore a 6 cilindri e carrozzeria berlina a quattro porte.\nCi furono tuttavia delle eccezioni, ad esempio la Volvo 780 era una coup\u00e9 a due porte con motori a 4 e 6 cilindri, mentre la 760 ebbe anche motori sovralimentati a 4 cilindri. Alcune 240 ebbero poi motori a 6 cilindri.\nNegli ultimi anni l'ultima cifra non venne pi\u00f9 utilizzata, cos\u00ec ad esempio la sigla 740 identificava sia le berline sia le station wagon, mentre rimase sulle targhette identificative del veicolo.\nModelli a denominazione corrente.\nA partire dal restyling della Volvo 850, si ebbe una mutazione anche nelle sigle identificative dei veicoli, cos\u00ec oggi i modelli sono definiti da una o due lettere seguite da due cifre, in cui la seconda \u00e8 sempre uno zero.\nLa lettera S definisce le \"sedan\" ovvero le berline a quattro porte, la lettera V sta per \"versatility\" e definisce le station wagon, la lettera C indica le coup\u00e9 o le vetture a due porte, mentre la sigla XC definisce i SUV e le vetture con la caratterizzazione fuoristradistica.\nVolvo e la sicurezza automobilistica.\nElenco delle innovazioni inerenti alla sicurezza automobilistica introdotte da Volvo."}
{"id": "112484", "revid": "508036", "url": "https://it.wikipedia.org/wiki?curid=112484", "title": "Audi", "text": "Audi \u00e8 una casa automobilistica tedesca, fondata nel 1909 come \"August Horch Automobilwerke GmbH\" e che dal 1910 adott\u00f2 la nuova denominazione \"Audi\". Appartiene al Gruppo Volkswagen dal 1964.\nLa storia.\nNascita dell'azienda.\nLe origini dell'Audi ruotano intorno alla persona di August Horch, considerato uno dei principali pionieri della nascita e dello sviluppo dell'automobile in Europa, nel periodo a cavallo tra la fine del XIX secolo e l'inizio del secolo successivo. August Horch, gi\u00e0 nel 1899 fond\u00f2 a Colonia la \"A. Horch &amp; Cie\", una ditta che dapprima specializzata in riparazioni di quelle che erano le prime autovetture della storia, ma che di l\u00ec a pochissimo divenne una vera e propria Casa costruttrice. August Horch era una personalit\u00e0 instancabile e piena di idee innovative che provava di volta in volta a concretizzare e ad applicare gi\u00e0 sui primi modelli Horch.\nMolti dei suoi colleghi mal tolleravano questa sua politica innovatrice: i risvolti si fecero infatti sentire in breve tempo. Horch si trovava ad essere spesso escluso dalle riunioni del Consiglio di Amministrazione (costituitosi perch\u00e9 la Horch era presto divenuta un\u2019azienda di dimensione considerevole), adducendo come pretesto il fatto che \u201csperperava\u201d troppi fondi aziendali per i suoi esperimenti. Nel 1909, August Horch lasci\u00f2 l'azienda: per nulla frustrato, ma al contrario ancora con una gran voglia di fare, Horch racimol\u00f2 in breve tempo una discreta somma di denaro, grazie anche all'aiuto di alcuni suoi amici e colleghi che dalla \"Horch &amp; Cie\" progettarono di seguire August non appena questi avesse trovato modo di ricostruire da zero la sua Casa automobilistica.\nCon il denaro raccolto, August Horch acquist\u00f2 un terreno a poche centinaia di metri da dove sorgeva la sua ex-azienda e fece costruire un nuovo stabilimento in pochi mesi, dando alla luce la ditta \"August Horch Automobilwerke GmbH\": fu l\u00ec che cominci\u00f2 a costruire le \"sue\" Horch, convinto che avrebbe da allora potuto assumere le sue decisioni in maniera autonoma. Poco dopo per\u00f2, nacque un primo problema: i vertici della prima Horch, fondata nel 1899, vietarono ad August Horch di usare quel nome in quanto marchio registrato (in diritto si parla di concorrenza sleale). La questione fu sollevata al tribunale civile, dove August Horch fu costretto a non utilizzare pi\u00f9 il suo cognome come marchio.\nAugust Horch non manc\u00f2 di esprimere il suo disappunto verso i suoi vecchi colleghi. Tra i proponenti della causa vi furono Paul e Franz Fikentscher, zio e nipote, entrambi molto amici di August, nonch\u00e9 colleghi di lavoro. Il caso volle che Franz avesse un figlio di dieci anni studente di latino, il quale, venuto a conoscenza del problema di August Horch, propose a quest'ultimo di tradurre il suo cognome in latino per ricavarne una nuova parola da utilizzare come marchio. In tedesco antico, infatti, la parola \"horch\" corrisponde all'imperativo del verbo \"horchen\" (\"ascoltare\", in italiano). In latino, quindi, \"horch\" pu\u00f2 corrispondere all'imperativo del verbo \"audire\", cio\u00e8 \"audi\". Fu cos\u00ec che nel 1909 nacque la \"Audi-Werke\", a Zwickau, in Sassonia (dove negli ultimi anni, la \"Horch\" si era nel frattempo trasferita).\nI primi anni e la prima guerra mondiale.\nLe Audi riscossero ben presto buoni consensi: la gente sapeva che dietro a questa nuova azienda non vi era che il fondatore di quella Horch, che gi\u00e0 da qualche anno si era imposto di porre l\u2019attenzione sulla qualit\u00e0 delle sue vetture. Per i suoi nuovi modelli, August Horch scelse come denominazioni le lettere dell'alfabeto.\nLa prima Audi della storia, nata nel 1910, fu la Typ A, sostituita l'anno seguente dalla Typ B, cui si affianc\u00f2 la Typ C, e cos\u00ec via. Proprio la \"Typ C\" fu la vettura con la quale la Audi esord\u00ec nel mondo delle gare, riuscendo a procurarsi, col tempo, una certa notoriet\u00e0 nel palcoscenico automobilistico europeo. A dare maggior rilievo alla casa, fu sicuramente la massacrante gara della \"\u00d6sterreichische Alpenfahrt\" (in italiano, \"Corsa Alpina dell'Austria\"), vinta per tre volte di fila dalla \"Typ C\", nelle edizioni 1912, 1913 e 1914.\nNel corso di quegli anni, intanto, la gamma Audi si ampli\u00f2 ulteriormente con l'arrivo di altri due modelli, uno concepito come \u201cutilitario\u201d e l\u2019altro che avrebbe dovuto essere al vertice della gamma stessa. Si cominciarono inoltre a progettare autocarri. Le Audi piacquero per la qualit\u00e0 costruttiva, ma anche per la loro robustezza ed affidabilit\u00e0.\nCon lo scoppio della prima guerra mondiale, la produzione Audi non sub\u00ec grosse modifiche: ci\u00f2 che cambi\u00f2 riguardo ai destinatari delle vetture Audi, ora non pi\u00f9 privati, ma militari, in quanto le vetture venivano destinate all'esercito dell'Impero tedesco. August Horch svolse tale compito con ambizione. Man mano che la guerra procedeva, August Horch venne sempre pi\u00f9 chiamato dai capi dell'esercito a svolgere mansioni amministrative, distogliendolo quindi da quella creativit\u00e0 che negli anni precedenti lo aveva cos\u00ec marcatamente caratterizzato.\nIl primo dopoguerra e gli anni '20.\nDopo la fine del conflitto, praticamente tutte le Case automobilistiche si videro costrette a mantenere la gamma pre-bellica a causa dell'inflazione galoppante che imped\u00ec loro di investire per alcuni progetti nuovi. Anche l'Audi risent\u00ec di tale difficile condizione economica.\nDurante i primi anni del primo dopoguerra, furono riproposti modelli come la \"Typ C\", la Typ E e la Typ G. Per quanto tecnologicamente antiquati, furono proprio questi i modelli che permisero all'Audi di passare quasi indenne il difficile periodo della cosiddetta iperinflazione di inizio anni venti, e di procurarsi risorse sufficienti per l'ancor pi\u00f9 difficile periodo che le si stava parando dinanzi.\nNon appena fu possibile, si cominci\u00f2 ad investire per modelli pi\u00f9 moderni: il primo di questi modelli ad esordire fu la Typ K, dotata di soluzioni moderne come il monoblocco in lega leggera con canne in ghisa e l'impianto frenante su tutte e quattro le ruote. Tanta innovazione non fu opera di August Horch: egli, infatti, dopo la fine della guerra, continu\u00f2 ad essere impiegato dall'autorit\u00e0 tedesca per compiti amministrativi che nulla avevano a che fare con lo spirito originario dello storico fondatore di Horch ed Audi. Alla fine del 1920, Horch lasci\u00f2 l'Audi per trasferirsi a Berlino, dove pot\u00e9 meglio occuparsi dei compiti assegnatigli. A Zwickau, intanto, la situazione non fu rosea: la \"Typ K\" si rivel\u00f2 un fiasco, e cos\u00ec pure la pi\u00f9 grande Typ M.\nNel tentativo di salvare le sorti dell'azienda, August Horch si precipit\u00f2 da Berlino a Zwickau e cominci\u00f2 un progetto disperato che avrebbe portato alla realizzazione della grossa Typ R, detta anche \"Imperator\". Gli ampi margini di guadagno che un'auto di lusso aveva sempre garantito, avrebbero potuto portare una boccata d'aria per la casa tedesca. Non fu cos\u00ec: non solo, la \"Typ R\" fall\u00ec nel suo intento, ma anzi trascin\u00f2 l'Audi nel baratro della bancarotta. Fu il danese J\u00f8rgen Skafte Rasmussen, titolare della \"Zschopauer Motorenfabrik\", meglio nota come DKW, ad entrare nel capitale della casa di Zwickau. Rasmussen acquist\u00f2 nel 1928 la maggioranza del pacchetto azionario dell'Audi, che quindi cess\u00f2 di essere una vera e propria Casa automobilistica, per divenire un marchio.\nQuando la situazione verso la fine del 1929 sembrava appianarsi, si verific\u00f2 un evento che avrebbe segnato la storia mondiale: il crollo della Borsa di Wall Street, da cui nacquero innumerevoli problematiche, soprattutto nella fragile Repubblica di Weimar.\nL'integrazione nell'Auto Union e gli anni '30.\nAnche la DKW fu risucchiata nel gorgo della crisi economica mondiale, conseguente alla caduta della Borsa di Wall Street. La Staatsbank, principale creditrice della Casa di Zschopau, invi\u00f2 un suo fidato emissario, Richard Bruhn, in maniera tale da riportare la DKW fuori dalla recessione. Con Bruhn, la situazione parve lentamente ristabilizzarsi per la DKW, ma un po' meno per l'Audi che dovette sperimentare anche il fiasco commerciale della Typ P, praticamente una DKW 4=8, ma con motore a quattro tempi mutuato nientemeno che dalla Peugeot 201. Per consolidare la salute economica della DKW e risollevare una volta per tutte anche il destino dell'Audi, Bruhn diresse i due marchi verso l'acquisizione, sempre da parte della DKW, di altri due marchi in grave difficolt\u00e0, ossia la Horch e la Wanderer. Fu cos\u00ec che il 29 giugno del 1932 nacque l'Auto Union, un colosso industriale che grazie alla presenza dei quattro storici marchi sassoni, pot\u00e9 contare su un ventaglio di offerte pi\u00f9 che ampio, poich\u00e9 si spazi\u00f2 dai veicoli di fascia bassa della DKW a quelli di gran lusso della Horch e dalle motociclette alle autovetture di prestigio della Audi stessa. Quest'ultima condivise spesso meccanica e telaio con altri modelli della Wanderer, la pi\u00f9 simile alla Audi per la collocazione commerciale dei suoi veicoli.\nA partire dalla nascita dell'Auto Union, tutti i modelli Audi fino a quel momento commercializzati furono tolti di listino, a favore di un solo modello, ma pi\u00f9 moderno: la Typ UW Front, prima vettura nel suo segmento ad adottare la trazione anteriore, una soluzione tecnica che all'epoca cominci\u00f2 a prendere piede presso alcuni costruttori europei. Anche la \"Front\" non incontr\u00f2 il successo sperato, complice la stessa soluzione della trazione anteriore, che all'epoca veniva vista ancora con diffidenza da molti potenziali clienti. All'interno del direttivo Auto Union si pens\u00f2 di estinguere una volta per tutte il marchio Audi, data la sua scarsa redditivit\u00e0. A convincere tutti a non farlo fu ancora August Horch, che con la nascita dell'Auto Union entr\u00f2 a far parte del Consiglio di Amministrazione. Il marchio Audi fu quindi mantenuto, ma la Audi Front, a quel punto giunta alla sua seconda serie (nota anche come \"Audi 225\"), fu tolta dalla gamma a favore di un modello pi\u00f9 grande, ma che nel contempo non andasse a cannibalizzare la gamma Horch: questo modello fu l'Audi 920, un modello tecnicamente pi\u00f9 tradizionale che sembr\u00f2 finalmente riscuotere maggiori consensi. Fino alla fine di agosto del 1939 furono gli esemplari prodotti, ma tale picco fu poi stroncato dallo scoppio della seconda guerra mondiale. Durante il conflitto, l'Audi non fu impiegata per particolari compiti di carattere bellico: dei quattro marchi costituenti l'Auto Union, essa risult\u00f2 la pi\u00f9 debole sia economicamente che strutturalmente, poich\u00e9 non disponeva di un proprio ufficio progettazioni, ma si appoggiava su quello della Horch. Anche da questo punto di vista, quindi, l'Audi gioc\u00f2 un ruolo da Cenerentola.\nLa nuova rinascita con la Volkswagen.\nTerminato il conflitto nel 1945, la Germania ne usciva malissimo. Intere citt\u00e0 distrutte e un Paese diviso in pi\u00f9 parti. La Sassonia ed altre zone limitrofe furono soggette all'autorit\u00e0 sovietica. Tutte le aziende residenti nell'area sovietica furono espropriate e nazionalizzate e molti capannoni, specie quelli danneggiati gravemente, furono smantellati e le attrezzature ed i macchinari furono portati via. Lo stabilimento Audi di Zwickau, fu dapprima utilizzato dalla IFA per la produzione di vecchi modelli DKW sotto la ragione sociale \"VEB Automobilwerk Zwickau\", ed in seguito, con il rilevamento del marchio IFA da parte della AWE, venne utilizzato per la produzione delle Trabant, giunte pressoch\u00e9 invariate fin quasi alla fine del secolo. Il marchio Audi non venne per\u00f2 pi\u00f9 utilizzato per i vent'anni successivi alla fine della guerra.\nIn realt\u00e0, la rinascita del marchio Audi non si deve ad una voglia di riscatto da parte della dirigenza dell'ex-stabilimento Audi di Zwickau. Ci\u00f2 che avvenne fu completamente diverso: poco dopo la fine della guerra, lo Stato Maggiore dell'Auto Union fugg\u00ec dalla Sassonia portando con s\u00e9 tutto quanto fu possibile. L\u2019obiettivo era quello di far rinascere l'Auto Union in un luogo pi\u00f9 sicuro. Il gruppo di persone coinvolto nel piano si trasfer\u00ec ad Ingolstadt, in Baviera, dove di l\u00ec a poco rimise in piedi una nuova realt\u00e0 industriale, l'Auto Union-DKW, che per tutti gli anni Cinquanta e i primi anni del decennio successivo produsse vetture con marchi DKW ed Auto Union. Il logo scelto fu quello dei quattro anelli intrecciati, gi\u00e0 utilizzato prima della guerra.\nNel 1958 l'Auto Union-DKW fu rilevata dalla Daimler-Benz, la quale nel 1964 cominci\u00f2 a cedere il pacchetto azionario alla Volkswagen, interessato all'Auto Union per poter avere con s\u00e9 anche un marchio di lusso da poter sfruttare, come la Horch o la stessa Audi. Fu proprio quest'ultima a spuntarla tra le preferenze della Volkswagen in quanto Daimler-Benz trattenne il marchio Horch e, nel 1965, il marchio Audi venne resuscitato a condizione di non utilizzare pi\u00f9 motori a due tempi, tipici della DKW e oramai non pi\u00f9 proponibili nella produzione automobilistica dei tardi anni sessanta. Al Salone di Parigi del 1965, venne presentata la \"Audi 72\", un modello progettato e realizzato in prototipo dalla Daimler-Benz tra il 1960 ed il 1963, poi costruito dalla DKW, che lo produsse con propulsore a 2 tempi, tra il 1963 ed il 1965, col nome di \"F 102\", poi mutato in \"F103\" dopo che il progetto pass\u00f2 nelle mani della Casa di Wolfsburg. Per la \"72\" la Volkswagen mantenne l'ossatura della \"F102\", ma vi mont\u00f2 un nuovo motore con cilindrata di 1696\u00a0cm\u00b3 e potenza di 72 CV, in grado di spingere la vettura alla velocit\u00e0 di 148 km/h.\nNel 1972 esce l'Audi 80, un modello di fascia media nato come erede delle F103, per la prima volta dotabile di ABS e pretensionatore delle cinture di sicurezza e spinta da un inedito motore a iniezione diretta da 112cv, disponibile anche con trazione integrale permanente, che garantisce alla vettura di toccare i 200\u00a0km/h grazie alla buona profilatura aerodinamica e al cambio dalla spaziatura azzeccata. All'Audi 80 seguiranno i modelli 90, 60, 75, 50 e 100, con una buona affermazione di mercato, specie per la 100, al top della gamma.\nL'inizio fu effettivamente buono, ma la vera fortuna dell'Audi fu creata da Ferdinand Pi\u00ebch, nipote di Ferdinand Porsche e geniale interprete dell'auto moderna, che assunse la guida del gruppo Volkswagen e dell'Auto Union nel 1980. Sua l'intuizione delle quattro ruote motrici, che portano le vetture sportive \"Audi quattro\" alla vittoria nei pi\u00f9 importanti rallyes degli anni ottanta, guadagnando una fama di sportivit\u00e0 e robustezza, come sua \u00e8 la decisione di eliminare, nel 1985, la primigenia denominazione Auto Union per adottare semplicemente il marchio Audi, accompagnato dai 4 cerchi. Pi\u00ebch invest\u00ec molte risorse anche nella perfezione del montaggio e nella ricerca della forma interna ed esterna.\nGli anni successivi ribadirono e rafforzarono la posizione dell'Audi nel mercato internazionale: il marchio di Ingolstadt ribad\u00ec anche la sua altissima competitivit\u00e0 in ambito sportivo: lasciato il mondo dei rally, si butt\u00f2 nel Campionato DTM, dove nei primi anni novanta raccolse anche successi di rilievo con l'Audi V8 preparata per tali gare.\nNel frattempo, continuava la ricerca tecnologica dell'Audi, che port\u00f2 tra l'altro alla nascita della nuova A8 con scocca interamente in alluminio. Contemporaneamente vide la luce la prima generazione della A4 (erede dell'Audi 80), seguita dalla A6, praticamente un restyling dell'ultima Audi 100, in occasione del quale venne adottato il nuovo criterio di denominazione dei modelli. Nella seconda met\u00e0 del decennio, hanno visto la luce la prima generazione dell'Audi A3, compatta di segmento C su base Golf IV, e l'Audi TT, una coup\u00e9 compatta le cui linee richiamavano in maniera chiara quelle delle Auto Union da competizione degli anni trenta. Anche la TT sfruttava la meccanica della best seller di Wolfsburg, in virt\u00f9 delle sinergie tra i due marchi. Sempre nello stesso periodo, altri tre marchi hanno potuto usufruire del know-how del gruppo Volkswagen, ma soprattutto dell'Audi: si tratta dei marchi Bentley, Bugatti e Lamborghini.\nAudi nel nuovo millennio.\nNel 1999 l'Audi si gett\u00f2 nuovamente nelle competizioni, questa volta nel campo delle sport prototipo, con la R8 Sport. A questo modello capace di rilanciare la fama dell'azienda nelle competizioni grazie a 61 vittorie su 77 gare disputate e a cinque vittorie su sei partecipazioni alla 24 Ore di Le Mans, ha fatto seguito nel 2006 la R10 TDI, equipaggiata da un potente motore bi-turbodiesel da 5.5 litri, in grado di erogare fino a 650\u00a0CV di potenza massima. Con questa vettura, l'Audi ha ottenuto altre vittorie, specialmente a Le Mans e a Sebring. Si \u00e8 trattato della prima vettura a gasolio in grado di vincere nelle competizioni.\nLa produzione automobilistica di serie, nel frattempo si arricch\u00ec notevolmente: la gamma attuale comprende la compatta da citt\u00e0 Audi A1 (che ha sostituito la A2, prima auto Audi con telaio portante interamente in alluminio), la media compatta A3, la berlina di fascia medio-alta (fascia Premium del segmento D) A4 (erede della 80), la berlina di gamma alta A6 (erede della 100), l'ammiraglia di lusso A8, la coup\u00e9 sportiva TT e i SUV Q7 e Q5, tutti con la propria gamma, in cui sono comprese anche versioni sportive.\nNel 2006 \u00e8 stata lanciata l'Audi R8, una vettura sportiva ad alte prestazioni con trazione integrale, creata per fare concorrenza alle Porsche Carrera che sfrutta la base meccanica della Lamborghini Gallardo, introdotta alcuni anni prima. Vale la pena sottolineare come la trazione integrale, che dell'Audi \u00e8 divenuta un simbolo fin dai tempi gloriosi dell'Audi Quattro, \u00e8 stata adottata come soluzione onnipresente in tutti i modelli ad alte ed altissime prestazioni che sono legati al gruppo Volkswagen e che sfruttano soluzioni Audi.\nNel marzo 2007 \u00e8 stato presentato anche un modello che copre una nicchia di mercato assente da 13 anni nella gamma Audi, cio\u00e8 la coup\u00e9 media A5, disponibile anche nelle versioni a quattro porte e cabriolet, insieme con la sua versione sportiva \"S5\", che secondo Walter De Silva \u00e8 l'automobile pi\u00f9 bella che abbia mai disegnato.\nNell'ottobre 2010 \u00e8 stata immessa sul mercato anche la nuova A7, grossa coup\u00e9 a quattro porte di fascia alta realizzata per fare concorrenza alle Mercedes-Benz Classe CLS ed in seguito alla BMW Serie 6 Gran Coup\u00e9.\nAlla base della gamma, nello stesso anno, \u00e8 stata introdotta la A1, che ripropone il marchio dei quattro anelli in un segmento dove \u00e8 rimasto assente da decenni, vale a dire da quando, nel 1978, \u00e8 stata tolta di produzione l'Audi 50.\nAlla fine del 2015, l'Audi subisce lo scossone del dieselgate, dopo la scoperta dell'utilizzo, da parte dei tecnici del gruppo Volkswagen, di un software illegale che consente di falsare i dati relativi a consumi ed emissioni nocive in quanto in grado di riconoscere le sessioni di test per l'omologazione della vettura e quindi di variare i propri criteri di rilevamento in base a ci\u00f2.\nNel secondo semestre del 2016 viene introdotto il nuovo SUV compatto, l'Audi Q2 destinato a competere con le connazionali Mercedes-Benz GLA e BMW X1.\nIl 18 giugno 2018 Rupert Stadler, dal gennaio 2010 CEO di Audi, viene arrestato nell'ambito dell'inchiesta dieselgate.. Al suo posto, ad interim, Bram Schot, responsabile vendite e marketing dell'azienda. Ma nel frattempo, i programmi produttivi dell'Audi proseguono in un'ottica rinnovata. E cos\u00ec, nella seconda met\u00e0 degli anni '10 del XXI secolo, vengono sviluppate tecnologie volte al raggiungimento e alla messa in produzione delle prime vetture di serie a guida autonoma. A tale scopo, un esemplare di Audi A7 Sportback viene equipaggiata con un sistema sperimentale in grado di pilotare la vettura senza l'ausilio del conducente. Sempre nello stesso periodo, le motorizzazioni termiche vengono gradualmente sostituite da motorizzazioni ibride: alla fine del 2018 le gamme dei modelli A4, A5, A6, A7, A8, Q7 e Q8 sono costituite in tutto o in parte da motorizzazioni ibride. Non solo, ma l'anno successivo esce la prima Audi totalmente elettrica, ossia il crossover di fascia alta Audi e-tron quattro.\nIl mondo delle due ruote.\nNel periodo compreso tra la fine del primo decennio e l'inizio del secondo decennio del XXI secolo, Ferdinand Pi\u00ebch rivel\u00f2 gi\u00e0 di essere interessato ad allargare la sfera produttiva del Gruppo Volkswagen anche alla produzione motociclistica, un settore storico, non tanto per la Volkswagen stessa quanto per l'Audi, che gi\u00e0 da quasi ottant'anni era legata alla DKW, nota all'epoca al mondo intero per la sua produzione motociclistica. E difatti, per il marchio, si pens\u00f2 di rievocare lo storico nome nato dalla mente di J.S. Rasmussen. Ma in realt\u00e0 non fin\u00ec in questo modo: infatti, il 19 aprile 2012, il gruppo Audi acquista il marchio motociclistico italiano Ducati per 860 milioni di euro, ottenendo quindi il primo marchio motociclistico del gruppo Volkswagen\nBen prima dell'acquisto di Ducati, nel 1976 in Audi, al cui centro sviluppo vi era ancora Ferdinand Pi\u00ebch, fu progettato in via non ufficiale (di sera e negli intervalli di lavoro) da Pi\u00ebch e altri due tecnici un prototipo di motocicletta, conservata al museo Audi ma raramente esposta al pubblico. Basata su una BMW 90S comprata di seconda mano, montava il motore 1093\u00a0cm\u00b3 della Audi 50 da 60cv, mentre cupolino, serbatoio e sella vennero sviluppati ex novo. Dotata di avviamento a pedale e trasmissione finale a cinghia dentata, con un peso di 250\u00a0kg, il costo del prototipo fu di soli 2500 marchi, circa 1250 euro.\nDati economici.\nNel 2015 l'azienda ha registrato un fatturato di 58,4 miliardi di euro. Nel 2017 il fatturato ha superato per la prima volta nella storia dell'azienda i 60 miliardi di euro (60,1 miliardi) con un utile di 4,6 miliardi e l'Ebit a +7,8% nonostante l'impatto di 387 milioni di euro stanziati negli USA per la vicenda dieselgate.\nIl museo.\nIl \"museo Audi\" \u00e8 situato ad Ingolstadt, quartier generale della casa automobilistica Audi, proprio accanto allo stabilimento industriale.\nQuesto museo ripercorre le tappe della produzione dell'azienda, comprese diverse digressioni negli altri tre marchi appartenuti all'Auto Union prima dell'ultima guerra, coprendo cos\u00ec un arco produttivo e temporale che spazia dalle prime motociclette sino alla recente Audi R8 LM."}
{"id": "112487", "revid": "1869172", "url": "https://it.wikipedia.org/wiki?curid=112487", "title": "Jacopo de' Barbari", "text": "Nel 1500 si trasfer\u00ec da Venezia per approdare in Germania, diventando il primo artista rinascimentale italiano di rilievo a lavorare in Nord Europa. I suoi rari dipinti superstiti (circa dodici) includono il primo esempio conosciuto di \"trompe l'oeil\" dall'antichit\u00e0. Di notevole influenza artistica furono anche le sue ventinove incisioni e tre grandissime xilografie, tra cui uno dei pi\u00f9 grandi capolavori della cartografia urbana, la celebre \"Veduta di Venezia\".\nBiografia.\nIl luogo e la data di nascita dell'artista sono incerte, ma fu descritto come veneziano dai contemporanei, compreso Albrecht D\u00fcrer (\"van Venedig geporn\") e come \u2018'vecchio e stanco'\u2019 nel 1511. Per l'anno di nascita si pu\u00f2 quindi dedurre una data compresa tra il 1445 e il 1470. Vi furono anche ipotesi che fosse di origine tedesca, ma ora sembra chiarito che nacque a Venezia ed era italiano. Vi sono anche dei suoi documenti scritti in italiano ed indirizzati a corrispondenti tedeschi.\nFirm\u00f2 la maggior parte delle sue incisioni con un caduceo, il simbolo di Mercurio, e la natura morta (in alto a destra) con la seguente dicitura: \"Jac.o de barbarj p 1504\" nel pezzo di carta raffigurato nel dipinto.. Se ne deduce che non apparteneva all'importante famiglia dei Barbaro, anche considerando che non fu mai elencato nella genealogia di questa famiglia.\nNon si conosce nulla dei suoi primi decenni, nonostante Alvise Vivarini sia stato indicato come suo maestro. Lasci\u00f2 Venezia per la Germania nel 1500, e da allora vi sono maggiori informazioni sulla sua vita. In Germania lavor\u00f2 per l'Imperatore Massimiliano I di Norimberga per un anno, poi in varie localit\u00e0 per Federico il Saggio di Sassonia tra gli anni 1503 e 1505, prima di spostarsi presso la corte di Gioacchino I di Brandeburgo, verso gli anni 1506-1508. In Germania fu conosciuto anche come \"Jacopo Walch\", probabilmente da \"W\u00e4lsch\", straniero, un termine spesso usato per gli italiani.\nPare che abbia fatto ritorno a Venezia con Filippo I di Castiglia, per il quale successivamente lavor\u00f2 in Olanda. Nel marzo del 1510 lavor\u00f2 per il successore di Filippo, Margherita d'Asburgo a Bruxelles e Malines. Nel gennaio del 1511 si ammal\u00f2 e fece testamento; a marzo l'Arciduchessa gli concesse una pensione a vita, vista la sua vecchiaia e debolezza (\"debilitation et vieillesse\"). Mor\u00ec nel 1516, lasciando all'Arciduchessa ventitr\u00e9 splendidi piatti cesellati.\nOpere.\nVeduta di Venezia e altre incisioni.\nLa sua prima opera documentata \u00e8 l'immensa (1,315 x 2,818 metri, sei pannelli) e impressionante xilografia \"Veduta di Venezia\" del 1500. Il 30 ottobre 1500 la Repubblica di Venezia concesse all'editore tedesco Anton Kolb il privilegio di stamparla, dopo tre anni di lavoro impiegati sull'opera ad incidere minuziosamente i legni di pero delle tavole. Quest'opera, estremamente precisa e dettagliata, \u00e8 basata e trae le sue fonti dal lavoro di molti topografi. Fu considerata subito un'impresa spettacolare e provoc\u00f2 sin dall'inizio un enorme stupore. In una stampa successiva fu lievemente aggiornata da altri artisti, per tener conto della costruzione e modifica di grandi edifici della citt\u00e0. La matrice xilografica originale \u00e8 tuttora conservata ed esposta presso il Museo Correr di Venezia.\nOltre alla \"Veduta di Venezia\", produsse due altre opere con la stessa tecnica, il \"Trionfo di un uomo su un satiro\" (tre pannelli) e la \"Battaglia fra uomini e satiri\" (due pannelli), entrambe rappresentanti uomini e satiri, che furono le pi\u00f9 grandi e sorprendenti xilografie figurative fino ad allora realizzate, costituendo per decenni il punto di riferimento delle migliori, grandi xilografie italiane. Queste opere potrebbero anche risalire ad un periodo precedente al 1500 e furono sicuramente influenzate dalle opere di Andrea Mantegna.\nIncontri con D\u00fcrer.\nQuando la \"Veduta di Venezia\" fu pubblicata, de' Barbari aveva gi\u00e0 raggiunto la Germania, dove incontr\u00f2 D\u00fcrer, forse gi\u00e0 conosciuto durante il primo viaggio in Italia del tedesco (un passaggio in una lettera di D\u00fcrer \u00e8 ambiguo). Discussero sulle proporzioni umane, certamente non tra le peculiarit\u00e0 dell'arte del de' Barbari, ma D\u00fcrer fu decisamente affascinato da quello che sent\u00ec dall'artista veneziano, nonostante l'impressione che egli non avesse rivelato tutte le conoscenze in suo possesso:\nVent'anni dopo, D\u00fcrer tent\u00f2 invano di ottenere da Margherita d'Asburgo il manoscritto su questo argomento del de' Barbari, nel frattempo deceduto. Questo scritto \u00e8 scomparso e lo si ritiene perduto.\nDatazione delle opere.\nDe' Barbari trascorse un anno a Norimberga, dove viveva D\u00fcrer, tra il 1500 e il 1501, e i due artisti si influenzarono vicendevolmente anche per numerosi anni a seguire. Nessuna delle sue incisioni \u00e8 datata, per cui la loro datazione viene attribuita a somiglianze con opere datate di D\u00fcrer; procedimento complicato ed incerto, considerata anche l'impossibilit\u00e0 di stabilire chi dei due influenzava l'opera dell'altro. Cinque delle sue incisioni si trovavano in una raccolta di Hartmann Schedel, che fu rilegata nel dicembre del 1504, fatto che forn\u00ec maggiori informazioni sulle datazioni successive. De' Barbari realizz\u00f2 probabilmente qualche incisione prima di lasciare l'Italia, ma le sue migliori incisioni furono generalmente realizzate dopo il suo trasferimento in Germania nel 1500.\nAlcuni dei suoi dipinti sono datati come: 1500, 1503, 1504, 1508. Documenti relativi al suo ingaggio da parte di Massimiliano I, suggeriscono che le sue opere dovevano includere qualche manoscritto illuminante, sebbene nessuna opera di questo tipo gli sia stata finora attribuita. L'unico disegno attribuitogli con buona certezza \u00e8 una Cleopatra esposta al British Museum, apparentemente realizzata come studio per un'incisione che per\u00f2 non ci \u00e8 pervenuta.\nIncisioni.\nIl suo stile \u00e8 collegato al suo possibile maestro, Alvise Vivarini, e a Giovanni Bellini, ma la sua arte possiede sicuramente una connotazione peculiare. L'influenza della tecnica di Andrea Mantegna appare in quelle che sono probabilmente le sue prime incisioni, realizzate a cavallo del secolo, con ombreggiatura parallela. Molte delle sue incisioni sono di piccole dimensioni, contenenti solo poche figure. In numerose stampe appaiono satiri truculenti e sono spesso presenti personaggi mitologici, compresi due \"Sacrifici a Priapo\".\nLe prime stampe, mostrano figure con \"piccole teste e corpi quasi senza forma, spalle inclinate e torsi robusti, sorretti da gambe esili\", caratteristiche viste anche nei suoi dipinti. Di un periodo intermedio sono probabilmente numerosi nudi, di cui i pi\u00f9 celebri sono \"Apollo e Diana\" e \"San Sebastiano\". In queste opere la sua abilit\u00e0 nell'organizzare l'intera composizione appare notevolmente perfezionata.\nNelle opere tarde, il suo stile evolve e diventa pi\u00f9 \"italianeggiante\" e la composizione pi\u00f9 complessa. Questi lavori possiedono un'atmosfera enigmatica, stregata e una tecnica molto raffinata. Secondo J.A. Levenson, queste opere risalgono al suo periodo in Olanda e furono influenzate dal giovane Lucas van Leyden.\nDipinti.\nDipinse dal vivo \"Uno sparviero\" (National Gallery, Londra), probabilmente facente parte di un'opera di dimensioni maggiori.\nLa giovanile natura morta \"Pernice, guanti di ferro e dardo di balestra\" \u00e8 spesso chiamata \"il primo dipinto \"trompe l'oeil\" su piccola scala dell'antichit\u00e0\", nonostante \"Due dame veneziane\" di un altro veneziano, Vittore Carpaccio abbia sul retro un \"trompe l'oeil\" raffigurante una rastrelliera per lettere, datato 1490.\nUn'opera famosa ma controversa, il \"Ritratto di Luca Pacioli ed il suo studente\", (forse Guidobaldo da Montefeltro, Duca di Urbino), si trova presso il Museo di Capodimonte a Napoli. Raffigura il matematico Francescano ed esperto di prospettiva che dimostra teoremi di geometria in un tavolo sul quale giace la sua \"Summa de arithmetica, geometria, proportioni e proportionalit\u00e0\" ed uno scritto di Euclide. Il suo allievo, vestito elegantemente, volge lo sguardo verso l'osservatore. L'opera \u00e8 firmata \"IACO. BAR VIGEN/NIS 1495\".\nFra i vari capolavori sparsi per il mondo, il Louvre possiede una \"Sacra Famiglia\" con San Giovanni e Filadelfia custodisce il dipinto \"Il vecchio amoroso della giovane\"."}
{"id": "112488", "revid": "599013", "url": "https://it.wikipedia.org/wiki?curid=112488", "title": "Strategia militare", "text": "La strategia militare \u00e8 il campo dell'arte militare che studia il miglior modo di impiegare le risorse disponibili ai fini della guerra. L'espressione deriverebbe dal greco antico \"stratos agos\", cio\u00e8 \"colui che agisce (che ha potere di agire) sul conflitto\", col significato quindi di scienza (o arte) dei generali.\nStoria.\nIl pensiero strategico, nato con la guerra, pur mantenendo nel tempo i suoi presupposti fondamentali, ha subito cambiamenti ed affinamenti determinati da un lato dall'esperienza acquisita nel corso della storia e dall'altro lato dalla crescente esigenza di risorse, dallo sviluppo tecnologico di queste ultime e dalla loro crescente disponibilit\u00e0, almeno nel tipo.\nLa strategia \u00e8 rivolta ad ottenere risultati definitivi, contrariamente alla tattica, che \u00e8 pi\u00f9 rivolta all'impiego delle risorse sul campo di battaglia per sconfiggere il nemico. Quindi la strategia riguarda il conseguimento ed il mantenimento dell'egemonia, indipendentemente dai risultati dei combattimenti.\nLa storia fornisce esempi di Potenze mai sconfitte sul campo, che hanno poi perso le guerre per carenza di strategie adeguate: \u00e8 il caso dell'Unione Sovietica nella Guerra Fredda, crollata per mancanza di una pianificazione politico economica adeguata.\nViceversa si \u00e8 dato il caso di Potenze quasi sempre perdenti in combattimento, che hanno vinto le guerre grazie ad una strategia vincente: si vedano ad esempio le azioni dei Viet Cong durante la Guerra del Vietnam.\nLo sfruttamento adeguato delle capacit\u00e0 operative relative all'intelligence, alla propaganda ed alla logistica, unito ad un opportuno dosaggio delle capacit\u00e0 politiche, quali la deterrenza, le alleanze internazionali, le scorte e gli approvvigionamenti delle risorse strategiche possono far premio sui risultati effettivi in combattimento.\nCaratteristiche.\nEssa \u00e8 quindi quella branca dell'arte militare che studia i principi generali delle operazioni militari ed imposta e coordina nelle grandi linee il piano generale della guerra, non soltanto sotto gli aspetti militari.\nLa strategia \u00e8 anche definita \"Teoria dell'azione di successo in presenza di opposizione consapevole\".\nUn'interessante evoluzione moderna \u00e8 quella esposta da Ted Shackley in \"The third option\" del 1981: tra la diplomazia e la guerra dichiarata esiste una terza opzione, i \"conflitti a bassa intensit\u00e0\", le insurrezioni e le controinsurrezioni. Nel libro viene anche suggerito che fornire armi ad ambedue le parti partecipanti ad un conflitto sia il modo migliore per controllarne i risultati, affinare le proprie tecniche e fare profitto."}
{"id": "112489", "revid": "339392", "url": "https://it.wikipedia.org/wiki?curid=112489", "title": "Mikhail Gorbaciov", "text": ""}
{"id": "112492", "revid": "212348", "url": "https://it.wikipedia.org/wiki?curid=112492", "title": "Ritratto di Luca Pacioli", "text": "Il Ritratto di Luca Pacioli, noto anche come Ritratto di Luca Pacioli con un allievo, \u00e8 un enigmatico dipinto, conservato nella Pinacoteca del museo nazionale di Capodimonte, raffigurante il frate matematico autore della \"Summa de arithmetica\" e del \"De Divina Proportione\" attribuito in maniera controversa al pittore rinascimentale Jacopo de' Barbari, contrariamente dalla bottega di Alvise Vivarini.\nStoria.\nI pochi reperti disponibili non forniscono notizie in ordine alla esecuzione e originaria destinazione ed infittiscono l'aura misteriosa del dipinto.\nLe prime notizie documentali sono posteriori di oltre un secolo alla presumibile formazione del ritratto e i dati risalgono a un inventario dell'anno 1631, senza indicare i tempi e modalit\u00e0 di acquisizione, collocazione e conservazione nel palazzo Ducale di Urbino.\nIncluso in un elenco di beni del Guardaroba della dinastia dei Della Rovere, la prima inventariazione reca solo mere ipotesi sull'autore e anche i successivi documenti non sono pi\u00f9 precisi, riguardando soltanto il trasferimento del dipinto, a met\u00e0 del XVII secolo, da Urbino a Firenze e dalla stirpe urbinate a quella medicea fiorentina, tramite Vittoria della Rovere-Medici.\nEclissato nei secoli, il dipinto ricompare a inizio del Novecento a Napoli, sempre nel possesso della discendenza dei Medici, nel ramo cadetto di Ottaviano, per giungere a destinazione museale a seguito di esercizio della prelazione dello Stato nel 1903 sulla vendita destinata all'estero, in Inghilterra. Il dipinto fu esposto nel museo partenopeo dal 1957 tra i dipinti provenienti dalla collezione farnese.\nSe la tradizione storica tace, l'attribuzione \u00e8 generica e residuale, solo presuntivamente autografa, essendo riferita a incerte interpretazioni delle indicazioni siglate rilevabili sull'anomalo \"cartiglio\" raffigurato nel dipinto.\nDescrizione.\nIl dipinto raffigura il francescano Luca Pacioli, matematico e teologo all'et\u00e0 di circa cinquant'anni. Il frate era sicuramente presente a Venezia nel 1493 quando pubblic\u00f2 la sua opera: \"Summa de Arithmetica Geometria Proportioni et proportionalit\u00e0\". Il personaggio \u00e8 dipinto nell'atto di insegnare ad un allievo.\n&lt;br&gt;Il frate \u00e8 raffigurato nell'atto di eseguire con la destra segni geometrici con la \"virgula\" su di una lavagna che riporta la scritta \"EVCLIDES\", mentre con la sinistra segue le formule riportate sul libro aperto dei \"XIII Elementi di Euclide\", sta quindi facendo lezione sulla costruzione dei cinque poliedri regolari. Indossa l'abito francescano color cenere azzurra, stretto in vita dal cingolo. Il giovane allievo \u00e8 raffigurato a tre quarti, il volto racchiuso nella frangia con lo sguardo diretto all'osservatore. Ha un portamento elegante, nobile ed indossa una camicia rossa con sbuffi coperta da un mantello dalle ampie maniche dove traspare la fodera in pelliccia di lupo cerviero.\nEntrambi si pongono di fronte ad un tavolo coperto da un tappeto verde dove sono disposti vari strumenti della professione di insegnante: libri, lavagna, gesso e spugna, un goniometro e un calamaio con calamo e relativo astuccio e un compasso. Sulla tavola vi \u00e8 anche un cartellino con la scritta \"IACO,BAR. VIGE/NIS.P 149(5)\" e una mosca che si posa sopra l'ultima cifra della datazione, ponendo non pochi quesiti. Il disegno preparatorio rilevato dalle indagini radiografiche, presenta una grande diversit\u00e0 fra questo e la sua esecuzione, come tanta diversit\u00e0 \u00e8 rilevabile dalla stesura della pittura tra i due soggetti. La definizione di \"ventenne\" \u00e8 importante, perch\u00e9 a quel tempo l'autonomia si raggiungeva solo nel venticinquesimo anno di et\u00e0, e trovare un artista emancipato in et\u00e0 tanto giovane che firmi un'opera di rilevante valore \u00e8 un fatto che chiede attenzione.\nSul tappeto, sopra un grosso libro recante la scritta \"II R.lVC.BVR\", o quello che sembra essere un libro, anche se lo spessore troppo grosso, potrebbe portare alla considerazione di una cofanetto contenente manoscritti del Pacioli, vi \u00e8 anche un dodecaedro di legno, ed un rombicubottaedro di vetro contenente acqua, \u00e8 sul lato sinistro della tela sospeso a una cordicella. Questo di forma semiregolare con 26 basi di cui diciotto quadrate e otto triangolari equilatere. Nella figura si specchia una finestra aperta che si apre su di un lembo di cielo azzurro e di fabbricati, dando la percezione di un centro urbano, e date le pi\u00f9 facce del solido, si ripete lo specchiarsi su pi\u00f9 lati, mentre il resto della tela \u00e8 buia, in ombra, cos\u00ec che l'attenzione dell'osservatore non venga distratta.\nProblemi attributivi.\nLa ricerca storiografica e quella critica non hanno tratto stimolo e tantomeno fatto progressi neppure a seguito della revoca critica delle originarie ipotesi formulate. Il dipinto contiene molti simboli e tracce che parrebbero indurre ad una soluzione del suo mistero, ma non si ha mai raggiunto una concordata soluzione.\nDopo un iniziale sollecito agli studi dovuto alla acquisizione ed esposizione nel museo della Reggia di Capodimonte, nonostante periodici riesami in diversa cadenza, pi\u00f9 o meno rarefatta, non si \u00e8 pervenuti a soluzione, n\u00e9 a sostanziali nuovi apporti documentali o critici, quantomeno di indicazione di elementi di novit\u00e0 per l'apertura di ulteriori percorsi di indagine e, con l'esaurimento progressivo nel tempo delle possibili interpretazioni rilevabili dalle indicazioni stesse del dipinto, si \u00e8 verificata una protratta stasi della ricerca attributiva da almeno mezzo secolo.\nSugli esiti delle ricerche si \u00e8 frapposto l'ostacolo fuorviante della iscrizione \"IACO.BAR. VIGENNIS. P. 1495\", abbreviata segnatura ed ineludibile ed irrisolta crittografia, resa ancor pi\u00f9 ambigua dalla sovrapposta raffigurazione di una mosca.\nAttribuzione a Jacopo de' Barbari.\nL'interpretazione del malinteso cartiglio con le sue iscrizioni e abbreviazioni con riferimento a Jacopo de Barbari ha condizionato e fuorviato le indagini sin dalla origine, per prospettive e direzioni storiche di accertamento dei fatti e dell'autore.\nLo sviamento della ricerca critica \u00e8 derivato dalla incompresa semanticit\u00e0 della mosca accostata alla presunta segnatura, intesa come esplicita e vera, anzich\u00e9 come smentita del cartiglio, nonostante l'inverosimile indicazione sull'et\u00e0 di \"ventenne\".\nVa definitivamente rimosso il perdurante inattendibile lascito di una vieta attribuzione a Jacopo de Barbari, priva di riscontri storici. L'accostamento del nome all'iscrizione del cartiglio \u00e8 soltanto parziale e non trova altri supporti di convalida, mentre la segnatura in sigla ( IA. D.B.) ed in simbolo (\"caduceo\"), usati stabilmente dal de Barbari, risultano diversi ed inutilizzabili.\nL'attribuzione al de' Barberi sopravvive solo per ragioni inventariali e va esclusa per ragioni stilistiche, tecniche e pittoriche, troppo lontano dai suoi lavori ma vicino storicamente, ma avvicinabili al Vivarini.\nRiferimenti storici e contenutistici - a cominciare dalla raffigurazione nel quadro del solido archimedeo noto come \"rombicubottaedro\" - rinviano alla coeva collaborazione tra Leonardo e Pacioli nella redazione del \"De Divina Proportione\" dal 1496.\nPer un diverso sviluppo delle indagini ed un approfondimento esegetico del testo e delle concezioni matematiche del XV secolo si rinvia al sito indicato nei collegamenti esterni.\nRicerche leonardiane.\nA far data dal 2010 esiste la prima duplice decifrazione del cartiglio data dalla studiosa leonardiana Carla Glori, comprendente sia l\u2019interpretazione in chiaro dell\u2019iscrizione IACO.BAR.VIGEN/NIS P.1495 che la scoperta di circa cinquecento frasi dotate di senso e contrassegnate VINCI, formate con il medesimo repertorio alfabetico dell\u2019iscrizione integrato dalla parola chiave \u201cmusca\u201d. Nel 2017 la ricerca in progress \u00e8 pervenuta a comprovare che la scritta originale IACO.BAR.VIGEN/NIS P.1495, anche senza l\u2019inserimento della parola chiave \u201cmusca\u201d, \u00e8 in grado da sola di generare una ventina di frasi contrassegnate VINCI, del tutto analoghe a quelle precedentemente decifrate, confermando ulteriormente l\u2019ipotesi che l\u2019enigmatica iscrizione sia in realt\u00e0 una matrice alfabetica, programmata dal Pittore per generare frasi riferite ai soggetti, agli oggetti ritratti ed alla storia degli Sforza, e tutte contrassegnate dal marchio VINCI. L\u2019insieme delle frasi decifrate (come da pubblicazione \u201cAbaco Vinciano\u201d del 2013 , seguita dal dossier sulla ricerca \u201cIl codice vinciano di Capodimonte\u201d aggiornato al febbraio 2017, stampati entrambi dalla ricercatrice per finalit\u00e0 scientifiche e depositati presso il Museo di Capodimonte e altri enti museali) , perviene a formare un organico intreccio storico-biografico, documentato dagli storici e da materiale d'archivio alla data del 1495. L'insieme delle frasi \u2013 facenti tutte rigorosamente capo alla tradizione antica e moderna degli anagrammi - \u00e8 riferito alla biografia dei due personaggi ritratti (il matematico Luca Pacioli e l'allievo, che la Glori, a partire dal 2010, ha identificato in Galeazzo Sanseverino), alle loro azioni visibili e agli oggetti concreti dipinti nel quadro, a luoghi storici di Vigevano e, in massima parte, \u00e8 supportato da testimonianze e documenti sulla storia della famiglia Sforza alla data del 1495 . La maggior parte delle frasi riguarda la vicenda della morte per avvelenamento di Gian Galeazzo Sforza avvenuta nell'ottobre 1494. La \u201cmosca\u201d- figura essenziale del cartiglio assunta quale parola-chiave \u2013 risulta essere una simbolica allusione alla morte del giovane duca, che gli storici imputano allo zio Ludovico il Moro.\nLa ricerca e le conclusioni tratte si accentrano sulla decifrazione della scritta del cartiglio IACO.BAR.VIGEN/NIS P.1495 e vertono su aspetti linguistici, filologici, crittografici, matematici, statistici oltre che sulla ricostruzione di fatti storici precisi connessi alla data. I risultati, verificabili scientificamente su tali basi, consentono di trarre conclusioni atte a ricondurre il cartiglio stesso a Leonardo da Vinci. Il dossier \u201cIl codice vinciano di Capodimonte\u201d del 2017 contiene inoltre una proposta di attribuzione vinciana dell\u2019intero \"Doppio ritratto di Luca Pacioli con allievo\": il metodo seguito dalla ricercatrice per pervenire alla proposta attributiva \u00e8 stato rigorosamente quello della comparazione analitica di precisati particolari della riflettografia del quadro di Capodimonte con corrispondenti particolari delle riflettografie del \u201cMusico\u201d e della \u201cGioconda\u201d, entrambe opere certamente autografe di Leonardo, pervenendo a dimostrare verificabili similitudini.\nGiovanni Barca ha posto in rete il documento \"jaco.bar.vigennis p.1495\" enigma e \"secretissima scientia\", volto all'attribuzione del ritratto a Leonardo da Vinci.\nAttribuzione alla bottega Vivarini.\nDifferenti sono le considerazioni che porterebbero la realizzazione alla bottega veneziana del Vivarini. Questi non era certamente ventenne nel 1495, ma non vi \u00e8 nessun elemento che indichi in quella parola l'et\u00e0 del pittore o eventualmente di un suo allievo, mentre la tecnica pittorica potrebbe essere a lui riconducibile. la mosca posta sopra l'ultima cifra della datazione, indica la volont\u00e0 dell'artista nel rendere un elemento ambiguo di disturbo.\nIl manufatto di vetro che \u00e8 sospeso sul lato sinistro della tela, \u00e8 fissato da una cordicella rossa con una sferetta sul fondo dell'elemento, questo indica la natura di vetro del solido. Sarebbe questo un forte legame con il Vivarini che faceva parte della antica famiglia di vetrai originari di Murano, lo zio Bartolomeo aveva collaborato alla realizzazione della grande vetrata della chiesa dei Santi Giovanni e Paolo di Venezia\nNella bottega di Alvise Vivarini, imparava il giovane Lorenzo Lotto, se si considera fosse presente alla pittura dell'opera, viene facile collegare il suo dipinto Ritratto di giovane con lucerna che raffigura un giovane le cui impostazione del capo e dello sguardo presentano numerose analogie con il giovane allievo del Pacioli.\nL'identificazione dell'allievo.\nSecondo una prima ipotesi, l'allievo \u00e8 stato identificato in Guidobaldo da Montefeltro duca di Urbino, a cui pare il matematico avesse dedicato la sua opera. \nLa studiosa Carla Glori lo ha invece identificato nella figura di Galeazzo Sanseverino, genero e carissimo amico del Moro, figura di primo piano alla corte di Milano, nonch\u00e9 protettore dello stesso fra' Luca Pacioli. L'ipotesi \u00e8 basata anche sulla comparazione con un altro ritratto, il cosiddetto \"Musico\" di Leonardo, anch'esso attribuito a Galeazzo, dove si notano elementi ricorrenti, quali la folta capigliatura riccia e la fenditura centrale del farsetto in forma di lancia, simboleggiante la potenza virile di Galeazzo nelle giostre. Altri studiosi hanno puntato invece sulla stretta somiglianza tra questi due ritratti e quelli certi del padre di Galeazzo, Roberto Sanseverino, i cui lineamenti del viso mostrano parecchi tratti in comune. La ricostruzione relativa all'anno 1495 evidenzia inoltre i contatti di Luca Pacioli con i suoi due mecenati milanesi (Ludovico e Galeazzo) e Leonardo, e comunque assume che gi\u00e0 nel febbraio 1496 era in atto la collaborazione per il \u201cDe Divina Proportione\u201d ed il frate matematico risultava ospite nell'\u2019abitazione di Porta Vercellina di Galeazzo stesso (che ebbe dal Pacioli, unitamente al Duca Ludovico, la dedica di una delle tre copie manoscritte ultimate nel 1498)."}
{"id": "112497", "revid": "9", "url": "https://it.wikipedia.org/wiki?curid=112497", "title": "Ipotesi Sapir-Whorf", "text": ""}
{"id": "112498", "revid": "9", "url": "https://it.wikipedia.org/wiki?curid=112498", "title": "Ipotesi della relativit\u00e0 linguistica", "text": ""}
{"id": "112502", "revid": "400694", "url": "https://it.wikipedia.org/wiki?curid=112502", "title": "Bandone\u00f3n", "text": ""}
{"id": "112511", "revid": "125656588", "url": "https://it.wikipedia.org/wiki?curid=112511", "title": "Splatters - Gli schizzacervelli", "text": "Splatters - Gli schizzacervelli (\"Braindead\") \u00e8 un film del 1992 scritto e diretto da Peter Jackson.\nTerzo lungometraggio di Peter Jackson, \"Splatters\" fonde insieme l'horror splatter (smembramenti, sangue e parti di corpi umani) con il comico (gli zombie rimangono un pericolo mortale, ma Peter Jackson inserisce e non risparmia varie esilaranti gag).\nIl film, abbastanza controverso in Nuova Zelanda, nazione d\u2019origine del regista, presenta tre versioni principali: la versione da 97 minuti, commercializzata negli stati dell\u2019Oceania e nella maggior parte degli stati europei; la version R-Rated da 85 minuti, commercializzata nel mercato americano; la versione \u201cuncut\u201d e \u201cunrated\u201d da 104 minuti, tutt\u2019ora commercializzata nelle nazioni asiatiche quali il Giappone e la Cina.\nTrama.\nNel 1957 la \"Scimmia-ratto\" di Sumatra, Zingaia, un orrido animale ibrido che secondo la leggenda \u00e8 il frutto di alcune scimmie stuprate da dei ratti, viene catturata da Stewart McAlden, un esploratore di ritorno dalle profondit\u00e0 dell'Isola del Teschio con la sua squadra. Il gruppo viene fermato dagli indigeni che esigono di riavere la scimmia. Mentre fuggono su una jeep che li attendeva, Stewart viene morso dalla Scimmia-ratto. Vedendo il segno del morso della scimmia sulla sua mano destra, gli uomini di Stewart lo tengono fermo e gliela amputano. Vedono un altro morso sul braccio sinistro, quindi mozzano via pure quello. Infine, notando dei graffi sulla fronte di Stewart, tagliano in due la sua testa per poi farlo a pezzi. La Scimmia-ratto viene comunque spedita allo zoo di Wellington, in Nuova Zelanda.\nLionel Cosgrove, orfano di padre morto annegato in mare per salvarlo che vive con la madre autoritaria, Vera (che gli ha raccontato della morte del padre perch\u00e9 lui soffre di amnesia ed ha strani flashback improvvisi), si innamora della figlia di un negoziante, Paquita Mar\u00eda S\u00e1nchez. Vera rimane sconcertata nel scoprirlo, quindi si mette a spiarli e pedinarli ovunque vadano. Mentre spia il figlio e Paquita durante il loro appuntamento allo zoo, Vera viene morsa dalla Scimmia-ratto attraverso le sbarre della gabbia. Furiosa, Vera la uccide calpestandole la testa, ma poi il morso della creatura inizia a peggiorare la sua salute fisica. In seguito Vera inizia ad assumere un comportamento famelico al tal punto che divora Pipetto, il cane di Paquita, quindi Lionel contatta l'infermiera McTavish per aiutarla, ma Vera infetta anche lei e Lionel \u00e8 costretto a rinchiuderle nello scantinato.\nNon sapendo cosa fare, Lionel si rivolge a uno strambo veterinario che gli consegna un tranquillante con il quale riesce parzialmente a tenere a bada la madre, che continua ad assumere un comportamento e aspetto sempre pi\u00f9 mostruosi. Lionel prosegue la sua relazione con Paquita. La nonna di lei, che \u00e8 una vecchia veggente percepisce un male sopravveniente e quindi consegna a Lionel un amuleto che contiene il potere della \"luce bianca\" per proteggerlo. Proprio allora Vera riesce ad uscire dallo scantinato e cerca di raggiungere Lionel al negozio, ma viene investita da un tram.\nMentre i cittadini la credono morta, Lionel nota che Vera d\u00e0 ancora segni di vita e perci\u00f2 inietta altro tranquillante per il suo funerale. La sera, dopo la cerimonia e la sepoltura, Lionel si reca al cimitero per amministrare altro anestetico al corpo della madre, ma viene preso di mira da una banda di teppisti. Improvvisamente Vera fuoriesce dalla tomba sotto forma di zombie e li attacca. Al termine di una sanguinolenta colluttazione, nella quale il padre Jon McGruder abbatte alcuni zombie a colpi di Kung Fu, Lionel si ritrova con il prete e uno dei teppisti tramutati in morti viventi. Lionel riesce lo stesso a mantenere gli zombie sotto controllo con iniezioni di tranquillante ripetute e cerca di tenerli nascosti a casa sua.\nTuttavia la situazione degenera, specialmente quando lo zombie di padre McGruder e lo zombie dell'infermiera McTavish hanno un rapporto sessuale e danno alla luce un mostruoso neonato zombie. A causa del tempo dedicato a tenere a bada gli zombie, la relazione di Lionel e Paquita va a rotoli e a peggiorare le cose, Les, l'odioso zio di Lionel, giunge nella villa e scopre la sua \"collezione di cadaveri\", quindi ricatta il nipote costringendolo a cedergli parte dei beni lasciati da Vera in cambio del suo silenzio.\nLionel somministra a malincuore del veleno agli zombie per sopprimerli e li seppellisce mentre Les e i suoi amici festeggiano nella villa. Tuttavia, il veleno si scoprir\u00e0 essere uno stimolante per animali e siccome gli zombie sono provenuti dal morso di un animale, ci\u00f2 non fa altro che potenziarli. Gli zombie sbucano da sottoterra e attaccano gli ospiti della festa. Lionel entra in una stanza dove Les cerca di mettere le mani addosso a Paquita, e li informa del pericolo. Les scappa attraverso una finestra mentre Lionel, Paquita e i pochi ancora vivi cercano di resistere all'orda crescente di zombie. Les va completamente fuori di testa e fa furiosamente a pezzi i morti viventi per farsi strada nel seminterrato, dove viene sorpreso e ucciso da Vera, che si \u00e8 tramutata in una mostruosa creatura gigante.\nQuando gli zombie hanno completamente occupato la casa, Lionel arriva e riesce ad ucciderli tutti triturandoli con un tosaerba. La villa prende fuoco a causa di una fuoriuscita di gas e gli unici sopravvissuti, Lionel e Paquita, vengono seguiti fino al tetto da Vera gigante, a cui Lionel rivela di aver ricordato tutto: dopo aver trovato delle foto ed uno scheletro in un baule mentre si nascondeva dagli zombie, ha scoperto che suo padre e la sua amante sono stati annegati da Vera mentre lui assisteva scioccato. A quel punto Vera prende Lionel e lo fagocita all'interno del suo corpo per poi cercare di far cadere Paquita dal tetto. Improvvisamente Lionel fuoriesce da Vera squarciandole il grembo gigante con l'amuleto datogli dalla nonna di Paquita, ferendola mortalmente e facendola precipitare all'interno della casa in fiamme.\nNel finale, mentre i vigili del fuoco accorrono per spegnere l'incendio alla villa, Lionel e Paquita si scambiano un bacio e si allontanano tenendosi per mano.\nProduzione.\nPer l'ultima scena furono usati pi\u00f9 di 300 litri di sangue finto.\nIl film termin\u00f2 con un avanzo di budget di 45.000 dollari. Peter Jackson li utilizz\u00f2 per la scena del neonato-zombie che viene portato a spasso nel parco.\nPeter Jackson fa un cameo nel film. Interpreta l'assistente del becchino.\nForrest J. Ackerman fa un cameo nel film, interpretando un turista che scatta delle foto nella scena dello zoo.\nDistribuzione.\nNelle sale italiane il film usc\u00ec il 17 agosto 1995.\nAccoglienza.\nIl film \u00e8 stato premiato in diverse manifestazioni cinematografiche, tra le quali i festival di Avoriaz, Amsterdam, Sitges, Porto e il Fantafestival.\nCritica.\nFantafilm scrive che \"il film di Peter Jackson \u00e8 stato esaltato o denigrato dalla critica e dal pubblico italiano - complice l'arbitrario doppiaggio che ha stravolto il senso dei dialoghi - come esempio stravagante di comicit\u00e0 orrorifica, di trash demenziale da accettare o respingere senza mezze misure. [...] L'uso dei primissimi piani e del grandangolo, la recitazione volutamente impostata sopra le righe, lo stridente contrasto tra la cornice idilliaca della cittadina e la furia omicida che si impadronisce dei protagonisti sono funzionali all'approfondimento del genere in chiave anarchica, per una enunciazione degli aspetti figurativamente e contenutisticamente grotteschi e antiborghesi. Vera antologia del \"cattivo gusto\", il film parte dall'abusata premessa fantaorrorifica del contagio per imbastire una serie di situazioni che bersagliano la famiglia, il razzismo, il sesso, la religione. Consapevole di scrivere un capitolo conclusivo del suo primo approccio al cinema, Jackson prende congedo definitivo dagli incubi e dalle provocazioni della sua adolescenza nell'unica maniera possibile, eternandoli sulla pellicola nella descrittivit\u00e0 pi\u00f9 forsennata.\"\nControversie.\nLa \"WingNut Films Ltd.\" di Peter Jackson fu citata in giudizio per violazione della privacy in quanto nella scena del film ambientata in un cimitero viene inquadrata la lapide di una vera tomba di famiglia. All'epoca dei fatti la violazione della privacy era oggetto di discussione da parte dell'Alta Corte della Nuova Zelanda e il caso contribu\u00ec a inserire il reato di violazione della privacy in tale Stato."}
{"id": "112516", "revid": "663330", "url": "https://it.wikipedia.org/wiki?curid=112516", "title": "Zach Braff", "text": "Il ruolo che l'ha reso celebre al grande pubblico negli Stati Uniti e all'estero \u00e8 quello del dottor John Dorian nella serie televisiva \"Scrubs - Medici ai primi ferri\".\nBiografia.\nLe origini.\nBraff nasce a South Orange, nel New Jersey, da una famiglia di origine ebraica. Suo padre \u00e8 Haal Braff, un avvocato, e sua madre, Anne Braff Brodzinsky, \u00e8 una psicologa. I suoi genitori divorziano durante la sua infanzia. Il fratello Joshua Braff \u00e8 scrittore. Gi\u00e0 da piccolo, Zach sviluppa una grande passione per la recitazione assistendo alle rappresentazioni del gruppo teatrale di cui faceva parte il padre, tanto che ad 11 anni comincia a frequentare i primi corsi di recitazione e partecipa a dei campi estivi. Si diploma alla Columbia High School a Maplewood, sempre nel New Jersey, dove lavora alla stazione televisiva della scuola, e successivamente si laurea in Cinematografia alla Northwestern University.\nGli inizi.\nNel 1993 appare per la prima volta sul grande schermo nel film di Woody Allen \"Misterioso omicidio a Manhattan\" in un modesto ruolo, quello del figlio di Allen e Diane Keaton; la sua parte prevedeva un paio di battute, ma in sede di montaggio furono ridotte al minimo. Nel 1994 ottiene il ruolo principale del film per la televisione \"My Summer As a Girl\" prodotto dalla CBS, nel quale \u00e8 un ragazzo che si finge una ragazza per ottenere un lavoretto estivo.\nNel 1997, mentre \u00e8 ancora uno studente alla scuola di cinema, gira il cortometraggio di 20 minuti \"Lionel on a Sunday\", poi presentato a diversi festival. L'anno seguente si dedica anche al teatro, ottenendo delle piccole parti in alcune rappresentazioni teatrali di opere di William Shakespeare del \"Public Theater\" di New York, tra i quali il \"Macbeth\", nel quale recita al fianco di star come Alec Baldwin e Angela Bassett, e \"Romeo e Giulietta\", nel quale ottiene il ruolo di Romeo. Nel 1999 ha ancora un ruolo modesto in \"Getting to Know You - Cominciando a conoscerti\", film indipendente, nel quale interpreta il fratello protettivo di Heather Matarazzo.\nNel 2000 ottiene il primo ruolo di rilievo nel film \"Il club dei cuori infranti\", che vede protagonisti un gruppo di ragazzi gay di West Hollywood, nel quale Braff interpreta Benji, il pi\u00f9 giovane membro del gruppo.\nSuccessivamente ottiene una parte nel cortometraggio \"The Day After the Love\", nel quale interpreta la parte di Jack, un giovane adolescente che cerca disperatamente l'anima gemella.\nIl successo.\nNel 2001 per Braff arriva il successo e la notoriet\u00e0 internazionale grazie alla serie televisiva comica \"Scrubs - Medici ai primi ferri\", trasmessa dalla NBC, nella quale interpreta J.D., il protagonista della serie. Per la sua interpretazione ha ricevuto 3 candidature come miglior attore ai premi Golden Globe e una agli Emmy Awards.\nLa consacrazione cinematografica arriva grazie a \"La mia vita a Garden State\" (2004), opera prima come regista e sceneggiatore, che Braff interpreta anche, al fianco di Natalie Portman, Ian Holm e Peter Sarsgaard. La pellicola \u00e8 stata girata in gran parte nel suo stato d'origine, il New Jersey (soprannominato \"Garden State\", letteralmente \"stato giardino\", per i suoi ampi spazi verdi), in diverse cittadine, come la natia South Orange, Maplewood e Tenafly. Nel febbraio 2005 vince Grammy Award per la colonna sonora di \"La mia vita a Garden State\", da lui stesso assemblata e prodotta.\nSempre nel 2005 doppia il protagonista del primo film d'animazione in 3D della Disney, \"Chicken Little - Amici per le penne\", e cura la regia del video musicale della canzone \"Chariot\" di Gavin DeGraw, nel quale appare Donald Faison, interprete nella serie televisiva \"Scrubs\".\nIl suo film successivo \u00e8 \"The Last Kiss\" (2006) di Tony Goldwyn, remake statunitense de \"L'ultimo bacio\" di Gabriele Muccino, nel quale interpreta il ruolo del protagonista accanto a Rachel Bilson.\nIn \"The Ex\" di Jesse Peretz, \u00e8 il marito di Amanda Peet; del cast fa parte anche l'amico Jason Bateman.\nNel 2013 prende parte al cast del film campione d'incassi \"Il grande e potente Oz\" come attore e doppiatore. Il 24 aprile 2013 Braff ha iniziato una campagna con il sito Kickstarter per finanziare il suo nuovo film \"Wish I Was Here\", basato sulla sceneggiatura scritta con il fratello Adam Braff.\nA marzo 2015 entra nel cast del film di James Franco, \"In Dubious Battle - Il coraggio degli ultimi\".\nSempre lo stesso anno, dirige i premi Oscar Morgan Freeman, Michael Caine ed Alan Arkin, nel remake di \"Insospettabili sospetti\", uscito nelle sale americane il 16 dicembre 2016.\nVita privata.\nBraff ha avuto una relazione con la cantante e attrice Mandy Moore a partire dall'estate del 2004. La loro prima apparizione pubblica avvenne in un party per la raccolta fondi del Partito Democratico degli Stati Uniti prima delle elezioni del novembre 2004.\nDal 2009 al 2014 l'attore ha avuto una relazione con la modella Taylor Bagley. Dal 2019 frequenta l'attrice Florence Pugh.\nSi dichiara favorevole ai diritti gay e al matrimonio tra persone dello stesso sesso.\nRiconoscimenti.\nGolden Globe\nGrammy Award\nMTV Movie &amp; TV Awards\nPremio Emmy\nDoppiatori italiani.\nNelle versioni in italiano delle opere in cui ha recitato, Zach Braff \u00e8 stato doppiato da:\nDa doppiatore \u00e8 sostituito da:"}
{"id": "112517", "revid": "1318658", "url": "https://it.wikipedia.org/wiki?curid=112517", "title": "Tenerife", "text": "Tenerife (in italiano anche Teneriffa) \u00e8 un'isola situata nell'oceano Atlantico, appartenente alla Comunit\u00e0 autonoma delle Isole Canarie, Spagna. Insieme a La Palma, La Gomera ed El Hierro, forma la provincia di Santa Cruz de Tenerife. Con una superficie di 2.034,38\u00a0km\u00b2 e una popolazione di abitanti, \u00e8 l'isola pi\u00f9 grande e popolata dell'arcipelago e la pi\u00f9 popolata della Spagna. Tenerife \u00e8 anche la pi\u00f9 urbanizzata e cosmopolita delle isole Canarie. Inoltre, Tenerife \u00e8 anche la pi\u00f9 grande e popolata isola nella regione Macaronesia.\nSanta Cruz de Tenerife \u00e8 la capitale dell'isola e della provincia omonima, nonch\u00e9 la citt\u00e0 pi\u00f9 grande e pi\u00f9 popolata, con 221.956 abitanti. Insieme con Las Palmas de Gran Canaria, \u00e8 anche la capitale delle Isole Canarie. Tra il 1833 e il 1927, Santa Cruz de Tenerife \u00e8 stata la sola capitale delle Canarie, fino a quando nel 1927 un decreto ordin\u00f2 che la capitale delle Canarie fosse condivisa con Las Palmas de Gran Canaria. La seconda pi\u00f9 grande citt\u00e0 di Tenerife e terzo comune per numero di abitanti dell'arcipelago (148.375) \u00e8 San Crist\u00f3bal de La Laguna, riconosciuta come patrimonio dell'umanit\u00e0. Le due citt\u00e0 (Santa Cruz de Tenerife e La Laguna) sono fisicamente collegate, in modo tale che il numero dei loro abitanti \u00e8 di circa 400.000 persone.\nL'isola possiede anche un altro patrimonio dell'umanit\u00e0 riconosciuto dall'UNESCO: il Parco nazionale del Teide creato intorno al terzo vulcano pi\u00f9 grande del mondo nonch\u00e9 la montagna pi\u00f9 alta di tutta la Spagna, il Teide. Inoltre si trova sul Macizo de Anaga sull'isola dal 2015 \u00e8 Riserva della biosfera \u00e8 il luogo che ha il maggior numero di specie endemiche in Europa. L'isola \u00e8 internazionalmente famosa per il Carnevale di Santa Cruz de Tenerife, considerato il secondo pi\u00f9 importante del mondo. Essa ha anche il moderno Auditorio di Tenerife, situato nella capitale Santa Cruz de Tenerife, ed \u00e8 un punto di riferimento della citt\u00e0 e delle Isole Canarie. Tenerife \u00e8 conosciuta anche come una destinazione turistica in Spagna e nel mondo, riceve pi\u00f9 di cinque milioni di turisti ogni anno, l'isola pi\u00f9 visitata dell'arcipelago. L'isola ha la pi\u00f9 grande economia delle Isole Canarie, in testa al PIL (Prodotto Interno Lordo) dell'arcipelago..\nToponimia.\nCi sono vari nomi che le diverse culture hanno attribuito a Tenerife, nel corso della storia. Ad esempio, i Guanci chiamavano l'isola Achinet o Chenet, ma di questi nomi esistono diverse varianti ortografiche nonch\u00e9 in lingua gaelica scozzese secondo una leggenda fu il primo territorio d'oltremare conquistato prima dell'atto d'unione del Regno Unito al di fuori della Gran Bretagna. Infatti gli antichi romani la indicavano con il nome di Nivaria (dal latino \"nix\", \"nivis\", dai quali il termine italiano \"neve\"), facendo un chiaro riferimento alle nevi perenni del vulcano che domina l'isola, il Teide. Alcune mappe geografiche risalenti al XIV e al XV secolo, usano il nome Isola dell'Inferno (spagnolo: \"Isla del Infierno\") per indicare Tenerife; ci\u00f2 a causa delle frequenti eruzioni del vulcano. Infine, il nome attuale dell'isola potrebbe derivare proprio dal Teide. Infatti, nella lingua delle popolazioni locali che abitavano l'isola molti secoli fa, \"Tene\" significherebbe \"montagna\" e \"ife\" vorrebbe dire \"bianco\". Successivamente, la \"r\" sarebbe stata aggiunta solo per questioni di pronuncia. Tuttavia, gli storici settecenteschi Juan N\u00fa\u00f1ez de la Pe\u00f1a e Tom\u00e1s Arias Mar\u00edn de Cubas, tra gli altri, affermano che il nome dell'isola potrebbe venire dal leggendario Mencey guanche Tinerfe soprannominato -\"il Grande\"-, che ha governato l'intera isola nei tempi precedenti la conquista delle Isole Canarie da parte della Castiglia.\nAmbiente fisico.\nTenerife \u00e8 in gran parte un'isola molto ripida, che si \u00e8 formata grazie alle eruzioni vulcaniche, l'ultima delle quali \u00e8 stata quella del Chinyero del 18 novembre 1909.\nPosizione ed estensione.\nL'isola si trova a 28\u00b0 19' N e 16\u00b0 34' W, leggermente a nord del Tropico del Cancro, tra Gran Canaria, La Gomera e La Palma. Si trova a poco pi\u00f9 di 300 km dall'Africa e a 1.200\u00a0km dalla penisola iberica.\nDi forma triangolare, Tenerife \u00e8 l'isola pi\u00f9 grande dell'arcipelago delle Canarie, con una superficie di 2.034,38\u00a0km\u00b2 e una costa di 342\u00a0km, la pi\u00f9 lunga delle Canarie. Tenerife \u00e8 anche la pi\u00f9 grande e popolata isola nella regione Macaronesia. Inoltre, qui c'\u00e8 la montagna pi\u00f9 elevata della Spagna: il vulcano Teide con i suoi 3.718\u00a0m s.l.m.. Ci sono circa 200 isolotti o rocce intorno all'isola che ricoprono circa 213.835\u00a0m\u00b2.\nOrigine e formazione.\nTenerife \u00e8 un'isola vulcanica, la cui formazione \u00e8 cominciata nel fondo del mare in un periodo compreso tra 20 e 50 milioni di anni fa insieme alle altre isole della Macaronesia.\nSecondo una delle teorie attualmente accettate dalla comunit\u00e0 scientifica (Teoria dei blocchi sollevati), l'aumento di magma fu la causa dell'origine del vulcano che avrebbe dato vita all'isola. L'isola si \u00e8 formata contemporaneamente alle Alpi, che invece devono la loro nascita ai movimenti della placca africana. Questo fenomeno, chiamato lava a cuscino, ha dato all'isola la forma caratteristica di oggi. Questi materiali si accatastano e costituiscono le fondamenta dell'isola sotto il mare.\nDopo un lungo tempo, durante il quale i materiali si accatastarono, l'isola cominci\u00f2 a emergere dal mare nel periodo del Miocene. Sette milioni di anni fa si formarono alcune parti dell'isola. Cos\u00ec ebbero origine tre isole vicino a Tenerife; in ordine cronologico: a ovest, a est e a sud.\nPer circa 3 milioni di anni dur\u00f2 un secondo ciclo vulcanico, molto pi\u00f9 intenso del primo, che port\u00f2 alla formazione della zona centrale dell'isola.\nSuccessivamente, l'isola avrebbe continuato a formarsi col deposito di altri materiali vulcanici. Finita la formazione, avvennero due frane (800.000 anni fa) che portarono alla nascita delle valli di La Orotava e G\u00fc\u00edmar.\nInfine, 200.000 anni fa, cominci\u00f2 a sollevarsi il Teide al centro dell'isola.\nStoria.\nPrima dell'arrivo degli aborigeni, le Isole Canarie e in particolare l'isola di Tenerife, erano abitate da animali preistorici endemici in gran parte estinti ai giorni nostri. Questi animali hanno raggiunto dimensioni pi\u00f9 grandi rispetto ai formati standard delle rispettive specie, per quello che viene chiamato gigantismo insulare. Di questi, i pi\u00f9 noti a Tenerife sono stati: la lucertola gigante (\"Gallotia goliath\"), il ratto gigante (\"Canariomys bravoi\") e la tartaruga gigante (\"Geochelone burchardi\").\nNota ai romani come \"Nivaria\" (dal latino \"nix\", \"nivis\", \"neve\"), un riferimento alla neve che copre la cima del vulcano noto come El Teide. Secondo alcuni, il nome Tenerife sarebbe esso stesso un riferimento a questo vulcano, e sarebbe stato usato per indicare l'isola dai Guanci (o \"Guanches\") della vicina isola di La Palma, \"Tene\" avrebbe significato \"montagna\" e \"ife\" \"bianca\" (la \"r\" sarebbe stata aggiunta dagli spagnoli). Ai nativi di Tenerife, l'isola era nota come \"Chenech\", \"Chinech\" o \"Achinech\".\nUltima isola a essere completamente conquistata dagli spagnoli, Tenerife all'epoca della sua conquista era composta da nove distretti, detti \"menceyatos\", che era il nome dei piccoli regni dei Guanci. Questi distretti erano governati dai nove figli di Tinerfe il Grande, ultimo re dei Guanci ad aver regnato su tutta l'isola. Anche se le forze spagnole al comando dell'adelantado (\"governatore militare\") Alonso Fern\u00e1ndez de Lugo, subirono una schiacciante sconfitta per mano dei Guanci, nella Prima battaglia di Acentejo del 1494, i Guanches alla fine vennero sopraffatti dalla tecnologia superiore e da malattie alle quali non erano immuni, e si arresero alla Corona di Castiglia il 25 dicembre 1495.\nCome sulle altre isole dell'arcipelago, gran parte della popolazione nativa di Tenerife venne ridotta in schiavit\u00f9 o dovette soccombere a malattie cui non era immune, mentre allo stesso tempo si insediavano sull'isola immigranti provenienti da diverse parti dell'impero spagnolo (Portogallo, Fiandre, Italia, Germania). Le foreste di pini vennero abbattute per far posto alla coltivazione della canna da zucchero negli anni 1520. Nei secoli successivi, l'economia dell'isola fu incentrata attorno alla coltivazione di altri prodotti come vite, cocciniglia per la produzione di tinture, e banani.\nL'isola venne attaccata dai britannici nel 1797. Il 25 luglio, Orazio Nelson attacc\u00f2 Santa Cruz de Tenerife, capitale dell'isola e quartier generale del Capitano Generale. Dopo una violenta battaglia, i britannici vennero respinti, Nelson perse il suo braccio destro e cerc\u00f2 di sbarcare sulla spiaggia. Il 5 settembre un altro tentativo di sbarco nella regione di Puerto Santiago venne respinto dagli abitanti della Valle di Santiago, che fecero rotolare pietre sui britannici dall'alto delle scogliere di Los Gigantes.\nVisitatori meno ostili arrivarono sull'isola nei secoli seguenti. Il naturalista Alexander von Humboldt ascese la vetta del Teide e not\u00f2 la bellezza dell'isola. I turisti cominciarono a visitare Tenerife in gran numero negli anni 1890, specialmente le citt\u00e0 settentrionali di Puerto de la Cruz e Santa Cruz de Tenerife.\nPrima della sua ascesa al potere, Francisco Franco venne messo di stanza a Tenerife nel marzo 1936, dal governo repubblicano preoccupato della sua influenza e delle sue tendenze politiche. A Tenerife Franco organizz\u00f2 il colpo di Stato che avrebbe prodotto la guerra civile spagnola. Le Canarie caddero in mano ai nazionalisti nel luglio 1936, e la loro popolazione fu soggetta all'esecuzione di massa degli oppositori al nuovo regime. Negli anni 1950 la miseria degli anni del dopoguerra caus\u00f2 l'emigrazione di migliaia di abitanti verso Cuba e l'America Latina, in particolare verso il Venezuela che viene affettuosamente chiamata la \"Octava Isla\".\nSimboli naturali.\nI simboli naturali di Tenerife sono: \"Fringilla teydea\" (fringuello azzurro) , \"Dracaena draco\" (drago) e Echium wildpretii (viperina di Tenerife).\nAmministrazione.\nL'isola \u00e8 divisa in 31 municipalit\u00e0:\nAdeje, Arafo, Arico, Arona, Buenavista del Norte, Candelaria, Fasnia, Garachico, Granadilla de Abona, La Guancha, Gu\u00eda de Isora, G\u00fc\u00edmar, Icod de los Vinos, La Matanza de Acentejo, La Orotava, La Victoria de Acentejo, Puerto de la Cruz, Los Realejos, El Rosario, San Crist\u00f3bal de La Laguna, San Juan de la Rambla, San Miguel de Abona, Santa Cruz de Tenerife, Santa \u00darsula, Santiago del Teide, El Sauzal, Los Silos, Tacoronte, El Tanque, Tegueste, Vilaflor.\nInfrastrutture e trasporti.\nLa Autoridad Portuaria de Santa Cruz de Tenerife \u00e8 incaricata della gestione dei servizi nei porti di Santa Cruz de Tenerife, Santa Cruz de La Palma, Los Cristianos, San Sebasti\u00e1n de La Gomera e La Estaca, fra i quali il mantenimento in efficienza del faro di Punta del Hidalgo.\nSull'isola si trovano due aeroporti, presso La Laguna (Los Rodeos-TFN) ed El M\u00e9dano (Reina Sofia-TFS). Il Puerto de Santa Cruz de Tenerife \u00e8 il principale porto dell'isola, con traghetti per Puerto de las Nieves e Las Palmas de Gran Canaria (su Gran Canaria), Santa Cruz de la Palma (su La Palma) e Cadice, nella Spagna continentale. Da Los Cristianos partono traghetti per San Sebasti\u00e1n de la Gomera (su La Gomera), Santa Cruz de la Palma (su La Palma) e Puerto de La Estaca (su El Hierro).\nL'area metropolitana di Santa Cruz de Tenerife, comprendente anche San Crist\u00f3bal de La Laguna, \u00e8 servita da una rete tranviaria, unica via ferrata delle Canarie, composta da due linee:\nDemografia.\nL'isola negli ultimissimi anni \u00e8 cresciuta, sia urbanisticamente sia demograficamente, con il conseguente innalzamento socioeconomico. Oggi \u00e8 la pi\u00f9 importante isola delle Canarie e l'isola pi\u00f9 popolata della Spagna.\nL'isola ha attualmente 908.555 abitanti e questo fa s\u00ec che sia la pi\u00f9 popolata rispetto a qualsiasi altra isola spagnola. Tenerife \u00e8 anche l'isola pi\u00f9 urbanizzata e cosmopolita delle Canarie. A differenza di altre isole, Tenerife \u00e8 diviso per la popolazione di citt\u00e0 molto diverse e comuni. Si prevede che entro il 2016 la popolazione di Tenerife raggiunga un milione.\nReligione.\nCome nel resto della Spagna, e secondo le indagini, la popolazione dell'isola \u00e8 prevalentemente cattolica. Tuttavia, l'aumento dei flussi migratori (turismo, immigrazione, etc.) sono in aumento il numero di seguaci di altre religioni, come l'Islam, l'Induismo, il Buddismo, denominazioni cristiane evangeliche, l'ebraismo e le Religioni afroamericane. Esiste anche in una forma di arcipelago nativa neopaganesimo, la Chiesa del popolo guancio.\nOgni anno nel mese di agosto l'isola celebra un pellegrinaggio alla Basilica di Nostra Signora della Candelaria nel municipio di Candelaria, dove si trova l'immagine della Vergine della Candelaria, patrona delle Isole Canarie. Questo pellegrinaggio \u00e8 fatto da persone provenienti da tutta l'isola, da altre isole dell'arcipelago e altre parti della Spagna e dell'America Latina. La Basilica di Candelaria \u00e8 uno dei santuari mariani pi\u00f9 importanti in Spagna e pi\u00f9 importanti nelle Isole Canarie con oltre 2,5 milioni di visitatori ogni anno.\nAltri importanti santuari di pellegrinaggio sull'isola sono: il Real Santuario del Sant\u00edsimo Cristo de La Laguna, la Cueva del Hermano Pedro, il Santuario del Sant\u00edsimo Cristo de Tacoronte e il Santuario del Santo Hermano Pedro. Nella citt\u00e0 di San Crist\u00f3bal de La Laguna si trova la diocesi di San Crist\u00f3bal de La Laguna. In questa citt\u00e0 la Cattedrale di Nostra Signora dei Rimedi. La diocesi comprende le isole di Tenerife, La Palma, La Gomera ed El Hierro, che costituiscono la provincia di Santa Cruz de Tenerife.\nA Tenerife sono nati due santi cattolici, che sono stati tra i pi\u00f9 grandi missionari nelle Americhe: Pedro de San Jos\u00e9 de Bethencourt e Jos\u00e9 de Anchieta. Il primo era un missionario in Guatemala e fondatore dell'Ordine dei fratelli di Betlemme (il primo ordine religioso nato in America), il secondo era un missionario in Brasile, ed \u00e8 stato uno dei fondatori di San Paolo e Rio de Janeiro. Sottolinea anche la venerazione di Mar\u00eda de Le\u00f3n Bello y Delgado, una suora e mistica molto venerata in tutto l'arcipelago, il suo corpo rimane intatto nel Convento di Santa Caterina da Siena a San Crist\u00f3bal de La Laguna.\nEconomia.\nLa principale attivit\u00e0 economica dell'isola \u00e8 il turismo. Tenerife \u00e8 l'isola delle Canarie che riceve pi\u00f9 turisti con oltre 5 milioni all'anno.\nAttualmente, il comune di Adeje, nel sud dell'isola, ha la pi\u00f9 alta concentrazione di hotel a 5 stelle in Europa e ha anche quello che \u00e8 considerato il miglior hotel di lusso in Spagna secondo \"World Travel Awards\".\nAttualmente, Tenerife \u00e8 l'isola che ha il pi\u00f9 alto PIL nelle Isole Canarie. Sebbene l'economia di Tenerife sia altamente specializzata nel settore dei servizi, che comprende il 78,08% della sua capacit\u00e0 produttiva totale, l'importanza del resto dei settori \u00e8 fondamentale per uno sviluppo armonioso del suo tessuto produttivo.\nIn questo senso, il settore primario, che rappresenta solo l'1,98% del prodotto totale, unisce attivit\u00e0 di particolare sensibilit\u00e0 e per la crescita sostenibile del territorio insulare. Il settore energetico che contribuisce al 2,85% svolge un ruolo chiave nell'attuazione delle energie rinnovabili. Il settore industriale che partecipa al 5,80% \u00e8 configurato come un'attivit\u00e0 di crescente interesse per l'isola, in considerazione delle nuove possibilit\u00e0 generate dai progressi tecnologici. Infine, il settore delle costruzioni con l'11,29% del prodotto totale ha una priorit\u00e0 strategica, dato che \u00e8 un settore con relativa stabilit\u00e0 che consente molteplici possibilit\u00e0 di crescita.\nMonumenti e attrazioni.\nLa maggior parte dei monumenti che si possono ammirare a Tenerife risalgono al periodo successivo alla conquista delle Canarie, nonostante si siano preservati alcuni giacimenti e luoghi risalenti agli indigeni isolani come la Cueva de Achbinico a Candelaria e il Barranco de Herques a Fasnia. Il monumento naturale pi\u00f9 importante \u00e8 il monte Teide. Monumenti architettonici importanti sono l'Auditorium di Tenerife che si trova a Santa Cruz de Tenerife, la Iglesia de La Concepci\u00f3n a San Crist\u00f3bal de La Laguna, la Cattedrale de La Laguna e la Basilica di Nostra Signora della Candelaria.\nA Santa Cruz de Tenerife evidenzia anche il Museo de la Naturaleza y el Hombre, attualmente il museo riunisce resti archeologici della preistoria tanto della Tenerife come del resto dell'arcipelago canarino. \u00c8 considerato il principale museo archeologico nelle isole Canarie e uno dei pi\u00f9 importanti in Spagna.\nUn altro importante edificio religioso dell'isola \u00e8 il Tempio massonico di Santa Cruz de Tenerife, che \u00e8 considerato il miglior esempio di tempio massonico in Spagna, ed \u00e8 stato di fatto il pi\u00f9 grande centro massonico di Spagna fino all'occupazione da militari regime di Franco.\nLuoghi di interesse archeologico.\nI principali includono:\nProdotti tropicali delle Canarie.\nSi possono degustare molti prodotti tropicali in queste isole: dalla frutta esotica come papaya, avocado, mango e platano (variet\u00e0 di banane) fino alla grande variet\u00e0 di succhi di frutta tropicali e tanti altri prodotti tipici, come il miele di palma, la confettura di cactus, la crema di banane tropicali canarie, e anche le \"papas arrugadas\" (patate dolci ed esotiche, bollite in acqua salata e servite con salsa all'aglio e yogurt o piccante, o col mojo).\nMolto interessante \u00e8 l'aloe vera, una pianta succulenta tropicale originaria delle Canarie. Era considerata sacra dagli indigeni aborigeni (Guanci). L'aloe vera cresce in queste isole e ha molte propriet\u00e0: il succo \u00e8 bevuto come energetico, ricostituente, ed \u00e8 usato anche contro il mal di stomaco, essendo la pianta molto curativa. Come gel \u00e8 usato per guarire scottature e per curare dolori muscolari; come crema \u00e8 usata per la bellezza di viso e corpo.\nCelebrazioni.\nIl Carnevale di Santa Cruz de Tenerife \u00e8 uno degli eventi pi\u00f9 grandi e spettacolari nel suo genere nel mondo. Ogni mese di febbraio, Santa Cruz de Tenerife, ospita questo importante evento, che attrae circa un milione di turisti provenienti da tutto il mondo. \u00c8 considerato il secondo carnevale pi\u00f9 popolare e conosciuto a livello internazionale dopo quello di Rio de Janeiro (Brasile). In effetti la citt\u00e0 di Santa Cruz de Tenerife \u00e8 gemellata con la citt\u00e0 di Rio de Janeiro per questo motivo.\nImportanti anche la Festa della Vergine della Candelaria, patrona delle Isole Canarie. La sua festa si celebra nella citt\u00e0 di Candelaria due volte l'anno, il 2 febbraio e il 15 agosto. Nel mese di febbraio evidenzia una processione a lume di candela. Nel mese di agosto mette in evidenza la romeria con i rappresentanti di tutti i comuni dell'isola e di tutte le isole delle Canarie e la rappresentazione della apparizione della Vergine ai Guanci.\nAltre feste importanti sono: La festa di Cristo de La Laguna (14 settembre), la festa del Corpus Domini a La Orotava e il Settimana santa di San Crist\u00f3bal de La Laguna (considerata la Settimana santa pi\u00f9 importante delle isole Canarie), tra gli altri."}
{"id": "112519", "revid": "256896", "url": "https://it.wikipedia.org/wiki?curid=112519", "title": "Consiglio economico e sociale", "text": ""}
{"id": "112520", "revid": "125524434", "url": "https://it.wikipedia.org/wiki?curid=112520", "title": "Transumanza", "text": "La transumanza \u00e8 la migrazione stagionale delle greggi, delle mandrie e dei pastori che si spostano da pascoli situati in zone collinari o montane verso quelli delle pianure (nella stagione invernale) o viceversa (nella stagione estiva) percorrendo le vie naturali dei tratturi.\nEtimologia.\nLa parola \"transumanza\" deriva dal verbo \"transumare\", ossia \"attraversare\", \"transitare sul suolo\". Il verbo \u00e8 costituito con l'accostamento del prefisso latino \"trans\" che vuol dire \"al di l\u00e0\"/\"attraverso\", e della parola latina \"humus\" che vuol dire \"suolo\"/\"terreno\".\nUn'alternativa e pi\u00f9 complessa etimologia semitica \u00e8 stata proposta per spiegare la parola: si riferisce all'accadico \"taru\" (\"andare attorno\", \"girare\", \"volgersi\", \"andare e tornare\"), accadico \"ummanu\" (\"popolo\", \"nazione\", \"gente\", \"uomini\") e il pronome indicativo accadico anaforico \"\u0161a\", aramaico \"zi\" (\"quello\").\nIl pi\u00f9 antico cammino della transumanza pare sia quello della val Senales, in Alto Adige, risalente alla preistoria.\nDescrizione.\nTerminologia.\nPer descrivere le fasi in cui si compiono gli spostamenti che danno luogo alla transumanza si usano i termini di: \"monticazione\" e \"demonticazione\".\nCon monticazione, parola che deriva dal verbo monticare, s'indica la fase iniziale della transumanza, che si compie nel periodo primaverile, quando avviene il trasferimento degli armenti e dei pastori dalle zone di pianura ai pascoli di alta quota e ha inizio l'alpeggio.\nCon demonticazione si definisce il successivo trasferimento inverso che, nel periodo autunnale, riporta gli animali e i pastori dai pascoli in quota a quelli di pianura nella fase di discesa successiva al periodo estivo dell'alpeggio.\nTale usanza nei secoli scorsi condizionava pesantemente la vita del pastore, che non poteva contare sulla presenza delle strutture tipiche dell'allevamento moderno, quali la stalla e gli impianti di foraggiatura, mungitura e refrigerazione del latte.\nLaddove ancora praticato, il trasferimento degli animali avviene oggi spesso attraverso l'autotrasporto utilizzando appositi autocarri, almeno l\u00e0 dove questo \u00e8 possibile ed economicamente conveniente.\nIn Italia.\nIn Italia questa antica usanza prese le mosse principalmente a partire dall'Appennino abruzzese, volgendo sia verso la Maremma toscana e laziale (i resti di un antico tratturo si trovano nei pressi di un guado del Tevere, tra Fiano romano e Passo Corese a nord di Roma) sia soprattutto verso il Tavoliere delle Puglie. Consisteva nel trasportare (\"transumare\", appunto) gli animali dai monti abruzzesi e molisani, ai ricchi pascoli della Maremma e del Tavoliere. Nel meridione, in particolare, l'importanza economica di tale attivit\u00e0 era tale da essere gestita da due specifiche istituzioni del Regno di Napoli: la Regia dogana della mena delle pecore, con sede a Lucera e poi a Foggia, e la Doganella d'Abruzzo.\nDopo il 1447 divenne la principale fonte economica per molti paesi abruzzesi e tale rimase fino alla fine del 1800. \nGli Aragonesi vollero far sviluppare l'industria della lana, ma i risultati attesi da Alfonso d'Aragona non furono raggiunti e l'industria della lana del Regno di Napoli non riusc\u00ec a competere con quella della Spagna, delle Fiandre, dell'Inghilterra.\nIn queste nazioni, oltre allo sviluppo dell'allevamento ovino, si punt\u00f2 sullo sviluppo dell'agricoltura, cosa che non venne fatta nel territorio del Regno di Napoli, causando un ritardo nello sviluppo locale.\nA riprova della rilevanza di tale pratica nell'economia e nella societ\u00e0, \u00e8 stato calcolato che nella met\u00e0 del XV secolo non meno di tre milioni di ovini e trentamila pastori percorressero annualmente i tratturi e che l'impatto che la pastorizia esercitava era tale da fornire sussistenza, direttamente o indirettamente, a met\u00e0 della popolazione abruzzese. Nel XVII secolo i capi coinvolti erano circa cinque milioni e mezzo.\nQuesto trasferimento avveniva alla fine della stagione calda, per andare in cerca di zone adatte a passare l'inverno con il bestiame e dove poter trovare dei pascoli in grado di sfamare le enormi greggi.\nAll'inizio di una nuova stagione calda, si transumava nuovamente verso i pascoli pi\u00f9 freschi del Molise e dell'Abruzzo, prendendo il nome di monticazione.\nTutto ci\u00f2 avveniva tramite dei sentieri assai larghi, detti tratturi, forniti di diramazioni longitudinali (i tratturelli) e trasversali (i bracci).\nIl viaggio durava giorni e si effettuavano soste in luoghi prestabiliti, noti come riposi o \"stazioni di posta\".\nCon l'Unit\u00e0 d'Italia i contadini poterono riscattare i terreni dedicati ai pascoli e dedicarli alla coltivazione. Questo port\u00f2 alla diminuzione dell'economia legata alla transumanza, per i pastori fu un duro colpo e molti di loro furono costretti a emigrare in altre parti del mondo.\nCon l'avvento della moderna zootecnia e l'allevamento intensivo direttamente negli allevamenti l'attivit\u00e0 di transumanza si \u00e8 fortemente ridotta. Al giorno d'oggi \u00e8 praticata soltanto in limitate zone italiane, specialmente in alcune localit\u00e0 alpine e prealpine della Valle d'Aosta, del Piemonte, della Liguria, della Svizzera italiana, dell'Altopiano di Asiago, della Lessinia, del Trentino, dell'Alto Adige e della Carnia, in altre appenniniche del Molise, dell'Abruzzo (principalmente verso il Tavoliere o l'Agro Romano), della Campania, della Puglia e del Lazio, nonch\u00e9 in Sardegna dai pastori di Villagrande e Arzana. In Sicilia viene ancora praticata nella zona delle Madonie, a Geraci Siculo. La terza domenica di maggio \u00e8 la data in cui \"si sgavita a muntagna\", cio\u00e8 si rendono disponibili alle greggi i pascoli estivi del Demanio Montagna del comune di Geraci Siculo. Gli animali, provenienti dai vari pascoli di collina o pianura, attraversano per un intero giorno l'abitato di Geraci Siculo per trascorrere il periodo estivo in zona montana.\nIn Francia.\nLa transumanza da alcuni anni \u00e8 diventata un momento di animazione delle vallate grazie alle feste, che permettono di riscoprire il territorio e i mestieri legati alla pastorizia. Questa riscoperta \u00e8 particolarmente evidente in Alsazia, nei Pirenei, sulle Alpi e nella zona del Massiccio Centrale (specialmente sul pianoro di Aubrac e nel Cantal). Anche la conduzione su strada delle mandrie, che era stata pressoch\u00e9 sostituita dal trasferimento in camion, sta tornando a diffondersi.\nNella cultura.\nLetteratura e media.\nMarco Terenzio Varrone, georgico latino del I secolo a.C., nella sua opera didascalica \"De re rustica\", riferisce: \"Itaque greges ovium longe abigintur ex Apulia in Samnium aestivatum\u2026\" (Perci\u00f2 le greggi di pecore a lungo vengono allontanate dalla Puglia verso il Sannio in estate ...), considerando la transumanza come un fenomeno economico che si incardinava nelle rendite dello stato romano durante il periodo sannitico. Riporta stralci di vita dei pastori sabelli che, con i loro spostamenti, congiungevano distanti pasture e l'obbligo di questi di segnalare le greggi che conducevano al pascolo nei territori pugliesi al fine di corrispondere il tributo, dovuto alle casse di Roma, per fruire dell'attraversamento delle strade pubbliche (\"calles publicae\"). Narra di guardiani di greggi che migravano, con cadenza stagionale, dalla Daunia e dal Bruzio trasferendosi nelle aree del Sannio e della Lucania.\nAnche Virgilio, nelle Georgiche, e Plinio il Giovane descrissero pastori che conducevano greggi di pecore in pascoli molto distanti fra loro. Molti scrittori sono stati in passato ispirati dalla transumanza dei butteri della Maremma e dei pastori dell'Abruzzo. Un ricordo particolare \u00e8 stato delineato, in tempi pi\u00f9 recenti, anche da Gabriele D'Annunzio nella poesia \"I pastori\", in cui si legge:\nUn lungo lavoro di ricerca sulle trasformazioni del mondo pastorale transumante \u00e8 stato svolto dagli antropologi Anna Cavasinni e Fabrizio Franceschelli sul finire degli anni 1970. Su questo tema hanno poi realizzato molti documentari per il cinema e la televisione, fra questi il lavoro pi\u00f9 importante \u00e8 \"Le vie della lana\", serie in quattro puntate per la RAI.\nNella cultura di massa.\nIn Valle d'Aosta, un proverbio in patois valdostano definisce la transumanza cos\u00ec: \"L\u00e9 vatse, S\u00e8n Bernar l\u00e9 pr\u00e8n \u00e9 S\u00e8n M\u00e9ts\u00eb l\u00e9 r\u00e8n\" (in italiano: \"Le vacche, San Bernardo le prende e San Michele le restituisce\"). Le mandrie di bovini salgono infatti agli alpeggi il giorno di San Bernardo (15 giugno) e fanno ritorno a valle il giorno di San Michele (29 settembre), eventi denominati rispettivamente \"\u00e9narpa\" e \"d\u00e9sarpa\" in patois (o in francese, \"inalpe\" e \"d\u00e9salpe\").\nUn'eccezione \u00e8 rappresentata dal \"patois\" di Cogne, che indica questi eventi con i termini \"v\u00e8t\u00e9ya\" e \"dev\u00e8t\u00e9ya\", dal verbo \"v\u00e8t\u00ec\" (= vestire), secondo l'idea per cui la montagna \u00e8 \"vestita\" di mucche durante il periodo estivo e successivamente \"svestita\".\nFilatelia.\nLa repubblica Italiana ha dedicato alla migrazione stagionale delle greggi la serie di francobolli, da 0,45 euro, intitolata: \"Transumanza attraverso il Tratturo Magno\" emessa l'8 maggio 2004. Nell'immagine \u00e8 riprodotto il borgo di Castel del Monte, comune in provincia dell'Aquila, e un gregge al pascolo."}
{"id": "112521", "revid": "78273", "url": "https://it.wikipedia.org/wiki?curid=112521", "title": "ECOSOC", "text": ""}
{"id": "112528", "revid": "599013", "url": "https://it.wikipedia.org/wiki?curid=112528", "title": "Yor", "text": ""}
{"id": "112530", "revid": "2201348", "url": "https://it.wikipedia.org/wiki?curid=112530", "title": "Film indipendente", "text": "Un film indipendente \u00e8 un film prodotto senza l'intervento di una grande casa di produzione (ad esempio una delle \"majors\" di Hollywood). Pu\u00f2 anche essere autoprodotto dal regista o coprodotto da privati, da alcuni degli attori, o da istituzioni locali (come le film commission).\nCaratteristiche tipiche.\nLe caratteristiche principali di questi film sono essenzialmente due: il basso costo e la completa libert\u00e0 espressiva lasciata al regista, cosa questa che solitamente spaventa i grandi studi, che preferiscono evitare i film sperimentali per concentrarsi su progetti pi\u00f9 sicuri e remunerativi. La cosa che generalmente contraddistingue, quindi, queste pellicole, riguarda il \"Soggetto\" che \u00e8 molto pi\u00f9 impersonato e cerca di staccarsi dai consueti stereotipi dei vari generi cinematografici, il che li rende dei film piuttosto complicati da produrre. Inoltre, difficilmente uno studio affida un film del costo di svariati milioni di dollari ad un regista esordiente, specie se ha intenzione di utilizzare attori sconosciuti.\nStoria.\nUn grande impulso ai film indipendenti si ebbe a met\u00e0 degli anni ottanta con le prime videocamere, e pi\u00f9 recentemente con i modelli digitali, che hanno permesso a schiere di giovani registi di evitare i costi proibitivi delle pellicole 35 mm, dei noleggi delle attrezzature, della stampa dei negativi, ecc. Anche la fase di post-produzione \u00e8 ora molto pi\u00f9 economica, grazie al significativo aumento delle prestazioni dei personal computer, all'introduzione dei DVD e al contemporaneo sviluppo di software semi-professionali sempre pi\u00f9 sofisticati (utilizzati per il montaggio, la correzione del colore, i titoli di testa etc.).\nLa crescente popolarit\u00e0 dei film indipendenti ha costretto recentemente gli studi di Hollywood a creare delle piccole filiali per poter entrare a loro volta in questo nuovo mercato. Di conseguenza, oggi, non \u00e8 pi\u00f9 cos\u00ec netta la differenza fra ci\u00f2 che \u00e8 realmente indipendente e ci\u00f2 che non lo \u00e8: per fare un esempio, il film \"Eternal Sunshine of the Spotless Mind\", noto in Italia come \"Se mi lasci ti cancello\", del 2004, considerato un film indipendente, vanta un cast che non sfigurerebbe in un grande blockbuster, la sceneggiatura di un autore pluripremiato, e un budget iniziale di decine di milioni di dollari. D'altra parte, attori di fama internazionale sono molto attratti dal fenomeno dei film indipendenti, tanto da arrivare ad autoridursi il compenso pur di prendere parte ai progetti pi\u00f9 interessanti.\nFestival.\nL'aumento del numero di film indipendenti, soprattutto dei cortometraggi, ha portato alla nascita di una moltitudine di festival a loro dedicati. Fra di essi anche l'ormai famoso Sundance Film Festival fondato da Robert Redford. I film vincitori di questi piccoli festival, finiscono spesso per essere acquistati dai distributori internazionali, e quindi portati all'attenzione dei cinefili di tutto il mondo.\nFestival dedicati al cinema indipendente in Italia.\nIn questo sito \u00e8 possibile trovare, anche se non esaustivo, l'elenco dei festival italiani e stranieri.\nProduttori cinematografici indipendenti del Nord America.\nL'industria cinematografica su larga scala di \"film commerciali\" negli Stati Uniti si trova principalmente a Hollywood, mentre buona parte dei medi produttori cinematografici indipendenti si trovano a New York City. I seguenti \"studios\" sono considerati tra quelli prevalenti nell'ambito della cinematografia indipendente (agosto 2006):\nDa notare come molte di queste case di produzione sopramenzionate siano in genere sussidiarie di \"studios\" cinematografici maggiori: per esempio, la Sony Pictures Classics \u00e8 posseduta dalla Sony Pictures, ed \u00e8 stata creata per sviluppare film meno commerciali, con film pi\u00f9 concentrati sulla recitazione che sulle scenografie e gli effetti speciali, mentre la Fox Searchlight (responsabile del film \"Sognando Beckham\", che si rivel\u00f2 a sorpresa anche un grande successo commerciale) appartiene alla stessa compagnia che possiede la 20th Century Fox. Viene spesso affermato che queste case non siano degli studios \"veramente\" indipendenti dalle \"Majors\", dal momento che sono soltanto emanazioni delle loro enormi, potenti e politicamente conservative compagnie madri.\nOltre a queste compagnie \"indipendenti\" di altro profilo e con buon accesso alla distribuzione internazionale ed a brevi apparizioni nelle \"sale accessorie\", vi sono migliaia di piccole compagnie di produzione che producono film indipendenti ogni anno. Queste piccole compagnie riescono a distribuire i loro film soltanto in pochi paesi o regioni degli Stati Uniti, oppure a livello di circuiti cinematografici minori, facendo a meno di qualsiasi campagna pubblicitaria, e spesso contando sul guadagno nelle prime sale per ricevere finanziamenti e risorse per distribuire, pubblicizzare e proiettare i loro film su grande scala nazionale o internazionale.\nMolti film indipendenti, dopo un \"fiasco\" in seguito alla proiezione in poche sale, diventano un fenomeno di successo durante la loro distribuzione su DVD, come ad esempio \u00e8 avvenuto con il film di horror-fantascienza \"Donnie Darko\" (della Newmarket Films)."}
{"id": "112531", "revid": "1305772", "url": "https://it.wikipedia.org/wiki?curid=112531", "title": "Adb", "text": ""}
{"id": "112533", "revid": "599013", "url": "https://it.wikipedia.org/wiki?curid=112533", "title": "The Manchurian Candidate", "text": "Il titolo The Manchurian Candidate pu\u00f2 riferirsi a due film:"}
{"id": "112534", "revid": "6923", "url": "https://it.wikipedia.org/wiki?curid=112534", "title": "Citrus hystrix", "text": "La combava (nome scientifico Citrus hystrix ) \u00e8 un agrume del genere \"Citrus\", la cui origine non \u00e8 stata ancora determinata con certezza. Alcuni esperti lo ritengono un ibrido tra il cedro e la limetta, altri sono del parere che si tratti di una mutazione spontanea della limetta.\nEtimologia.\nLa sua denominazione latina mette in evidenza l'incredibile quantit\u00e0 di spine che la pianta possiede, dato che \"hystrix\" significa \"istrice\". Non \u00e8 altrettanto facilmente comprensibile l'origine delle denominazioni attuali della combava. Il nome \" 'combava' \" (o combawa) deriva dalle vecchie carte marittime in uso in Europa nelle quali l'isola indonesiana di \" Sumbawa \", a est di Bali nelle Arcipelago della Sonda, era chiamata \"Combava\". L'albero \u00e8 infatti originario di queste isole.\nIl nome inglese con cui \u00e8 anche nota: \"kaffir lime\", \u00e8 collegato da alcuni con una specie di cereale africano (\"kaffir corn\") dai grani particolarmente grandi.Comunque la Oxford Companion to Food sconsiglia di usare quest'espressione, dato che Kaffir (o Kaffer) in arabo significa \"infedele\", un insulto in varie culture. Raccomanda perci\u00f2 gli anglofoni di usare piuttosto il termine \"Makrut\" o \"Magrood\", trascrizioni fonetiche del nome thailandese (\u0e21\u0e30\u0e01\u0e23\u0e39\u0e14) della combava.\nDistribuzione e habitat.\nLa combava ha origini nel sud-est asiatico e viene tuttora coltivata in Thailandia, Vietnam, Laos e Cambogia. \u00c8 diffusa anche in Indonesia e Malaysia, isole di Riunione e Madagascar.\nMorfologia.\nLa combava \u00e8 un piccolo albero molto spinoso, dal fogliame folto e rigoglioso. Si distingue da tutti gli altri \"citrus\" per le foglie che sono lunghe fino a 12\u00a0cm, pungenti, dotate di un restringimento centrale. I fiori sono fortemente odorosi. Il frutto misura non pi\u00f9 di 3\u00a0cm e pu\u00f2 essere rotondo od ovale, alle volte allungato all'attaccatura come un fico. La buccia \u00e8 fortemente increspata ed irregolarmente bombata, di colore verde acceso fino a verde scuro. Il gusto \u00e8 estremamente agro e perci\u00f2 il frutto non si pu\u00f2 consumare fresco.\nUsi.\nL'estrema acidit\u00e0 della combava non ne permette l'ingestione come frutto fresco, ma non ne limita l'uso in cucina. La buccia viene regolarmente utilizzata come ingrediente piccante di salse e condimenti, e sottili fettine di combava accompagnano piatti di pesce. Particolarmente apprezzate sono le foglie che costituiscono la base di molte insalate. Dopo opportuna lavorazione, la spremuta viene adoperata nella preparazione di alcuni liquori a base di rum che si producono su Madagascar e sull'isola di Riunione. Tuttavia il suo principale utilizzo avviene in forma di polvere, ottenuta dall'essiccazione della buccia.\nSebbene tutti questi usi siano riservati alla cucina creola ed alle regioni dove la combava si coltiva (Laos, Thailandia, Bali, isole di R\u00e9union, Madagascar), negli ultimi tempi anche la cucina occidentale ha cercato di appropriarsene. In particolare le foglie, che conservano le loro propriet\u00e0 anche essiccate, si trovano in negozi specializzati anche in Europa. Sono state altres\u00ec messe in commercio foglie di combava surgelate.\nCome gli altri agrumi, anche la combava \u00e8 sfruttata con profitto dall'industria. Se ne producono buoni profumi, dato che la buccia contiene molti terpeni, il limonene e soprattutto il citronellolo che ha uno spiccato profumo di rosa. Da notare infine che in Indonesia il succo e sottili fettine essiccate di combava si utilizzano come medicinale, venduto sotto il nome di \"jeruk obat\" che significa letteralmente \"frutto medicinale\"."}
{"id": "112535", "revid": "2225", "url": "https://it.wikipedia.org/wiki?curid=112535", "title": "The manchurian candidate", "text": ""}
{"id": "112536", "revid": "2225", "url": "https://it.wikipedia.org/wiki?curid=112536", "title": "Eternal Sunshine of the Spotless Mind", "text": ""}
{"id": "112539", "revid": "1884099", "url": "https://it.wikipedia.org/wiki?curid=112539", "title": "Saraceni", "text": "Saraceno \u00e8 un termine utilizzato a partire dal II secolo d.C. sino a tutto il Medioevo per indicare i popoli provenienti dalla Penisola araba o, per estensione, di religione musulmana. \nGenerico e vago, sin dalla nascita rimane un termine senza uno stretto significato etnico, geografico o linguistico, n\u00e9, addirittura, religioso (basti pensare alla \"Chanson de Roland\", dove anche i baschi erano cos\u00ec denominati), con diverse variazioni nel corso del tempo. Inizialmente non identificava solo gli arabi ma anche i berberi.\nSinonimi.\nSinonimi utilizzati sono stati:\nEtimologia.\nNumerose sono le etimologie e le paretimologie.\nAttraverso il latino \"sarraceni\" si fa derivare dall'aramaico \"sarq[iy]\u012bn\" che significa \"abitanti del deserto\" (da \"sraq\", \"deserto\") o \"orientali\" (\"sharq[iyy]\u016bn\", dal sostantivo arabo \"sharq\", \"oriente\", ma il dubbio principale \u00e8 rispetto a chi o a cosa si sia a \"oriente\").\nCome descritto da Tolomeo i \u03a3\u03b1\u03c1\u03b1\u03ba\u03b7\u03bd\u03bf\u03af (\"sarak\u0113n\u00f3i\") erano una popolazione araba o derivavano il nome da \"Saraka\", una citt\u00e0 del Sinai. Cos\u00ec anche Stefano di Bisanzio.\nPer altri il termine viene attraverso il greco \u03a3\u03b1\u03c1\u03b1\u03ba\u03b7\u03bd\u03cc\u03c2 (\"sarak\u0113n\u00f3s\") dall'arabo \"sharqiyy\u00f9n\", \"orientali\". \nFamosa l'etimologia di Isidoro di Siviglia:\nCos\u00ec anche Giovanni Damasceno.\nLe incursioni.\nLo scopo delle incursioni saracene era di rapire uomini, donne e bambini per farne schiavi o merce da riscatto e di razziare bottino.\nI pirati saraceni disponevano di basi fisse nel Maghreb; anche alcune citt\u00e0 costiere italiche (Taranto e Bari) furono a lungo occupate dai saraceni, come pure alcune zone montane (ma sempre facilmente raggiungibili da approdi marittimi) della Costa Azzurra (La Garde Freynet, luogo chiamato allora Frassineto).\nDa queste basi poi i saraceni partivano per aggredire le citt\u00e0, i villaggi e i monasteri vicini: divisi in bande, saccheggiavano rapidamente gli edifici per poi fuggire via mare; altre volte invece occupavano la citt\u00e0, imponendovi pesanti tasse a chi non si sottometteva convertendosi all'Islam (questo fu causa dello spopolamento di queste terre).\nFonti.\nFonti antiche.\nLa parola \"arabi\", a significare \"nomadi\", viene utilizzata da tutte le fonti antiche delle popolazioni confinanti: assire (\"ar-ba-a-a\" e \"a-ri-bi\"), la Bibbia (\"carab\"), le fonti greche (\u03b1\u03c1\u03b1\u03b2\u03b5\u03c2, \u03b1\u03c1\u03b1\u03b2\u03b9\u03bf\u03b9), latine (\"arabes\"), i testi sudarabici (\"crb\" e \"\u0254crb\") e aramaici (\"carabaya\"), ad indicare i nomadi del deserto loro confinanti, indipendentemente dal fatto che fossero di lingua araba o meno, poich\u00e9 nessuna di queste denominazioni sembra avere una connotazione linguistica.\nTra il II secolo e il V secolo si osserva una progressiva scomparsa degli arabi dalle fonti antiche, e compare pi\u00f9 frequentemente il termine \"saraceni\".\nTolomeo, nella sua \"Geographia\" nomina \"sarakene\" come una regione tra Egitto e Israele che comprende il Sinai, chiamata cos\u00ec per la citt\u00e0 di Saraka, e menziona anche la trib\u00f9 dei \"sarakenoi\" che abitavano il nordest arabo.\nIppolito di Roma, Bardesane e Uranio Antonino menzionano tre gruppi etnici distinti in Arabia fin dalla prima met\u00e0 del III secolo: i saraceni, i taeni (da identificare con i \"tayyaye\") e gli Arabi. I Tayyi si localizzavano a oriente, in direzione dell'Eufrate, mentre i saraceni a nord di questi.\nNella \"Notitia dignitatum\", datata al III secolo, alcuni saraceni combattevano nelle unit\u00e0 dell'esercito romano, partecipando a formare la cavalleria. Sempre saraceni erano i nemici sbaragliati da Diocleziano in una sua campagna del deserto siriano. I saraceni combattevano tanto nelle compagini regolari romane quanto tra quelle Sasanidi durante le guerre romano-persiane.\nNell\"Historia Augusta\", Aureliano riferisce di come la regina Zenobia di Palmira incuta timore anche tra i saraceni. Dello stesso periodo, una cronaca bizantina redatta da Giovanni Malalas definisce i Palmireni \"saraceni\", mentre per l\"'Historia Augusta\" i Palmireni non erano n\u00e9 saraceni n\u00e9 arabi.\nIn tempi posteriori ad Ammiano Marcellino, la parola \"saraceno\" era diventata popolare nella letteratura greca e latina, tanto da confondersi con \"arabo\".\nFonti medievali.\nSecondo Rets\u00f6 gli Omayyadi si arrogarono il termine \"arabi\" per loro stessi, lasciando ai pi\u00f9 recenti correligionari l'etnonimo di appartenenza (Siriani, Persiani, ...).&lt;br&gt;\nIl termine \"saraceni\" quindi si diffuse in maniera prorompente verso occidente, seguendo la graduale conquista islamica del mediterraneo occidentale, avvenuta in tempi eccezionalmente brevi (Nord Africa nel 698, Penisola Iberica nel 711, Settimania nel 719).\nSecondo Senac, la costruzione dell'immagine dell'Islam e dei musulmani nell'Europa cristiana nel Medioevo risulta primariamente dalle relazioni secolari-religiose tra i saraceni (arabo-berberi andalusi) e i Franchi. E \"saraceni\" diventano tutte le popolazioni ostili alla potenza franca, in particolare i Baschi che sbaragliano l'esercito di Carlo Magno e gli Arpitani che controllano i passi alpini.\nStoria.\nIl Maghreb.\nLa conquista islamica di paesi come l'Egitto e la Siria aveva permesso ai musulmani la creazione in un tempo relativamente breve di una flotta capace di insidiare la supremazia bizantina nel Mediterraneo.\nSoprattutto sulla costa maghrebina e su quella spagnola si erano andati costituendo vari emirati dove la componente locale si fuse presto con quella araba e berbera. Ciascun emirato aveva a capo un emiro il quale, a parte una formale sudditanza ad uno dei tre califfi che tra VIII e IX secolo si spartivano l'Impero islamico (Cordova, Il Cairo e Baghdad), erano sostanzialmente indipendenti.\nCreta e il ritorno al Mediterraneo occidentale.\nLe repressioni dei movimenti insurrezionali da parte del potere omayyade in al-Andalus furono sanguinarie ed \u00e8 in questo periodo (818) che si colloca l'emigrazione in massa di andalusi (cos\u00ec indicati, indipendentemente dall'origine etnica e dalla religione) lungo due direttive, in parte verso il Marocco e altri in Egitto. Da qui diedero man forte ai correligionari per la conquista islamica della Sicilia dell'827. Sempre in quest'anno, ad Alessandria d'Egitto venne fondato un regno andaluso autonomo, a cui il califfato abbaside pose fine nell'825. Quindi gli andalusi partirono alla volta dell'Egeo, dove istituirono l'emirato di Creta, indipendente e florido dal punto di vista commerciale e culturale, nonch\u00e9 potente dal punto di vista militare, sino alla riconquista bizantina del 961.\nCreta divenne il centro di numerose spedizioni militari nell'Egeo, in Italia del Sud, dove venne fondata anche Traetto, e Roma razziata nell'846, nell'849 e nell'876. Nel Mediterraneo occidentale, a causa dell'indebolimento dell'impero carolingio e della sua flotta, Marsiglia venne razziata nell'838 e nell'846, Arles nell'842 e nell'850 e Fr\u00e9jus nell'869. I musulmani stabilirono proprio in questi anni un rifugio in Camargue, come raccontano le cronache di San Bertino, e da l\u00ec imperversavano nella valle del Rodano.\nLe Baleari vengono conquistate definitivamente alla causa omayyade andalusa nel 902.\nLa conquista della Sicilia e le incursioni nell'Italia meridionale.\nDall'827 gli emiri aghlabidi di Qayrawan, nell'odierna Tunisia, iniziarono la conquista della Sicilia, che richiese molto tempo ma che segn\u00f2 l'apogeo del dominio saraceno nel Mediterraneo, per almeno due secoli.&lt;br&gt;\nLa conquista fu ultimata nel 902, grazie all'offensiva contro i Bizantini, che avevano tagliato i rifornimenti conquistando Creta (827) e Malta (870).\nL'insediamento dei Saraceni fu talora incoraggiato e sostenuto anche dai signori locali, come aiuto nelle dispute, come nel caso di Andrea, console di Napoli, che era vessato dal principe longobardo di Benevento Sicone e dopo essersi rivolto inutilmente a Ludovico il Pio chiese aiuto ai Saraceni. L'intervento venne nuovamente sollecitato anche dal suo successore Sicardo, con le citt\u00e0 di Amalfi, Sorrento e Gaeta che si associarono ai Napoletani: i Saraceni si comportarono con correttezza verso le citt\u00e0 campane, aiutandole a sconfiggere i Beneventani e firmando accordi di pace e commercio. In cambio i Napoletani soccorsero i Saraceni durante l'assedio di Messina dell'843 e mantennero una complice neutralit\u00e0 quando caddero sotto il dominio islamico Punta Licosa e le isole di Ischia e Ponza.\nSempre i Napoletani, per indebolire Benevento, avevano invitato i Saraceni ad assalire Brindisi nell'838, dalla quale essi si estesero a Taranto e Bari, che divent\u00f2 sede dell'omonimo emirato dall'840 all'871.\nSconfitta una flotta veneziana nel Quarnaro, i Saraceni approfittavano ormai delle rivalit\u00e0 tra i poteri locali, facendo da padroni e mettendosi al servizio ormai anche degli stessi Beneventani senza scrupoli.\nNell'anno 840 Siconolfo, signore di Salerno, in lotta con Radalgiso (o Radelchi) e Landolfo signori di Benevento e Capua, chiam\u00f2 in suo aiuto i Saraceni insediati nella colonia sotto la collina del Traetto, alle foci del Garigliano, spesso e volentieri assoldati dal duca di Napoli, Andrea II. Dopo sanguinose incursioni in alcune parti dell'Italia meridionale, i Saraceni trovarono modo di prosperare grazie alle loro razzie e al loro offrirsi come mercenari ai pi\u00f9 diversi signori cristiani dell'epoca.\nNell'843 i Saraceni si spinsero fino distruggere Fondi e Montecassino, arrivando a Ostia e risalendo il Tevere per giungere a Roma dove saccheggiarono la basilica di San Pietro in Vaticano e quella di San Paolo fuori le mura a Roma.\nIl gesto spinse ad una reazione contro \"lo nero periglio che vien dal mare\" che non tard\u00f2. Un primo tentativo di cacciare i Saraceni dall'Italia meridionale fu fatto nell'866-871 dall'imperatore e re Lodovico II, che, sceso in Italia con un esercito di Franchi, Burgundi e Provenzali, oltre alle truppe alleate di Papa Sergio II, del doge di Venezia, del duca di Spoleto e di quello di Napoli, riprese Benevento, Capua, Salerno, Bari, distruggendo Matera e Venosa.\nTruppe saracene ormai incontrollabili erano state assoldate da Adelchi, duca di Benevento: egli obblig\u00f2 i baresi ad accettare la protezione del berbero Khalfun, al quale come pagamento fu promesso niente meno che il permesso di saccheggiare e incendiare alcuni edifici sacri nella zona, ma egli si spinse fino a radere al suolo la citt\u00e0 di Capua. Ludovico, allora in Italia, riusc\u00ec a liberare Benevento dai mercenari e pacificare i principi longobardi, facendo da garante alla suddivisione del ducato nei due principati di Salerno e di Benevento e nella contea di Capua.\nLa soluzione di compromesso non piacque a papa Leone IV, che proprio in quegli anni stava facendo cingere Roma con la \"cinta leonina\" di mura, a riprova del timore ancora vivo, quindi il pontefice patrocin\u00f2 la formazione di una flotta campana che nell'849 batt\u00e9 i Saraceni al largo di Ostia. Ludovico, nominato nel frattempo imperatore, si mosse verso Bari, supplicato anche dagli abati di Montecassino e di San Vincenzo al Volturno.\nA Bari intanto regnava un emiro che si destreggiava tra i vari poteri locali, senza negare la concessione, dietro pagamento, di salvacondotti per i pellegrini che si volevano imbarcare per la Terra Santa. Egli proteggeva inoltre la dotta comunit\u00e0 ebraica di Oria.\nCacciati una prima volta da Bari, un nucleo di essi trincer\u00f2 presso il Monte Matino (il \"Mons matinus\" di Orazio) su un'altura che perci\u00f2 prese il nome di Monte Saraceno sul Gargano. Di l\u00ec essi scesero spesso per depredare e incendiare borghi, villaggi e citt\u00e0, per profanare templi, commettere ogni sorta di crudelt\u00e0 e nefandezze. Sconfitti numerose volte da diversi popoli, i Saraceni, fuggiti dal Gargano del 967, si fortificavano a Bari.\nLa campagna contro Bari fu lunga e tra varie trattative, alleanze e trattati si svolse dall'855 all'871, con la fase attiva di combattimento nei quattro anni tra l'867 e l'871.\nL'emiro Sawdan, che aveva anche saccheggiato il santuario di San Michele Arcangelo sul Gargano, ebbe il permesso di trascorrere la vita in dorata prigionia dall'amico Adelchi, principe di Benevento. Ma questa mossa si rivel\u00f2 errata per l'imperatore germanico a causa dell'entrata in scena dell'imperatore bizantino Basilio I, che vedeva di mal occhio l'intervento in Italia Meridionale, da secoli territorio di prerogativa bizantina: Basilio si alle\u00f2 con Sawdan e foment\u00f2 una rivolta dei longobardi di Benevento, i quali fecero prigioniero, per circa due mesi, l'imperatore, mentre un nuovo esercito saraceno di ventimila uomini, inviato da Qayrawan, devastava Calabria e Campania. Nell'873 Ludovico torn\u00f2 in Campania e sconfisse i saraceni, ma mor\u00ec due anni dopo.\nRestava dunque il porto saraceno di Taranto, dal quale si snodava un ricchissimo commercio di schiavi. Furono i bizantini a recuperare Taranto (876). Le scorrerie saracene nell'Adriatico non si conclusero tuttavia con la riconquista di Taranto, anzi proprio in quegli anni i musulmani completavano la conquista della Sicilia (Siracusa nell'878, Taormina nel 902). Nell'882, alleatisi di nuovo con i campani, distruggevano le abbazie di San Vincenzo e Montecassino, stabilendo un nido alla foce del Garigliano, (Traetto), dal quale tenevano sotto tiro anche Roma: furono definitivamente cacciati solo nel 915, quando l'imperatrice bizantina Zoe Porfirogenita riusc\u00ec a mettere d'accordo le signorie italiane sulla necessit\u00e0 di cacciare i saraceni dalla penisola italiana e iniziava contro di loro una campagna che - grazie all'impegno di Berengario re d'Italia, di papa Giovanni X e dei duchi di Spoleto e Camerino - coglieva il frutto ripromesso. In realt\u00e0 le scorrerie continuarono, infatti uno degli episodi pi\u00f9 gravi sembra essere il nuovo sacco di Oria e Taranto avvenuto nel 925/926, in quell'occasione fu catturata la famiglia del noto studioso ebraico oritano Shabbatai Donnolo.\nNel 970 tornarono di nuovo sul Gargano devastando luoghi (le due citt\u00e0 di epoca romana Siponto e Matinum furono rase al suolo) atterrendo in stragi e rapine gli abitanti, i quali furono costretti a chiedere aiuto ad Ottone I.\n\u00c8 su Monte Saraceno, dove stavano fortemente trincerati da anni, che i Saraceni furono sconfitti e scacciati dal luogo proprio dall'imperatore Ottone I.\nNel 1003 il Doge Pietro Orseolo II guid\u00f2 con successo una flotta di 100 navi contro i Saraceni che assediavano Bari da mesi. Come ringraziamento fu edificata la Chiesa di San Marco dei Veneziani a Bari vecchia.\nDalla Sicilia nel IX secolo gli arabi continuarono a saccheggiare le coste dell'Italia meridionale, stabilendo anche nuove, occasionali, teste di ponte, come a Agropoli o a Santa Severina, che, nonostante il fallimentare intervento dell'Imperatore Ottone II (del 982), durarono ancora per molto, venendo meno solo dopo il 1036, quando la morte dell'emiro siciliano di al-Akhal port\u00f2 a un'irreversibile frammentazione del potere nell'isola. Dalla Sicilia furono cacciati nel 1071, dopo dieci anni di guerra, dai Normanni.\nLa catena di torri costiere lungo le coste del Tirreno, collegate fra loro a vista per scambiarsi segnali, avevano lo scopo di avvistare da lontano le navi corsare per poter dare per tempo l'allarme alle popolazioni indifese, ma sorsero solo nel XVI secolo per proteggersi dalla flotta ottomana. L'appellativo di uso comune \"torre saracena\" \u00e8 scorretto.\nLa base in Provenza e le incursioni nell'Italia nord-occidentale.\nPartendo dalla Spagna e spesso in particolare dalle isole Baleari, dove si erano insediati, i saraceni iniziarono a compiere scorrerie lungo le coste provenzali e liguri. Nell'838 e nell'848 attaccarono Marsiglia, nell'842 e nell'850 Arles e nell'869 invasero la Camargue. La frequenza delle incursioni aument\u00f2 dopo l'888 per l'anarchia instauratasi in Europa dopo la morte dell'ultimo imperatore carolingio. Verso l'890 i saraceni costituirono una base stabile in Provenza a Frassineto (golfo di Saint Tropez). Nei decenni successivi i villaggi costieri della Provenza e della Liguria occidentale furono abbandonati e la popolazione superstite cerc\u00f2 rifugio lontano dalla costa o nelle poche citt\u00e0 fortificate. Attraversando poi le Alpi marittime i mori saccheggiarono il basso Piemonte, soprattutto l'Albese, uccidendo o costringendo alla fuga la popolazione delle Langhe. Tra il 934 e il 935 corsari dell\"Ifriqiya\" arrivarono a saccheggiare Genova.\nIl controllo delle coste liguri e del loro entroterra fu ripreso solo nel terzo quarto del X secolo. Nel 967 Berengario II ricompens\u00f2 con la donazione delle terre riconquistate e col titolo di marchesi Oberto, marchese di Milano e Genova (e della Liguria orientale), Aleramo, marchese di Monferrato e Savona e Arduino il Glabro, marchese di Torino (e dell'Imperiese).\nDa Frassineto, i mori si erano spinti verso l'entroterra: pare che lo stesso Ugo di Provenza, volendo scongiurare un'invasione di Berengario II d'Ivrea, abbia invitato i frassinetani a prendere il controllo dei passi alpini. I mori presero, cos\u00ec, il controllo di tutte le Alpi occidentali, da cui potevano effettuare incursioni sia nelle valli piemontesi (nel 912 saccheggiarono e distrussero l'importante Abbazia della Novalesa) sia in quelle del Delfinato e della Savoia. La valle Moriana (\"Maurienne\") prenderebbe il nome da queste incursioni moresche. Nel secondo quarto del X secolo i mori si stabilirono anche nelle Alpi Pennine, da cui nel 937 part\u00ec una spedizione che distrusse Coira, la capitale dei Grigioni, in Svizzera. \nIl controllo dei passi delle Alpi consentiva ai mori anche l'imposizione di pedaggi o la cattura di ostaggi, il cui riscatto era una importante fonte di guadagno. Secondo Liutprando, tra il 972 e il 973, venne catturato un importantissimo ostaggio, il famoso e potente abate di Cluny, san Maiolo, che attraverso il passo del Gran San Bernardo si stava recando a Roma. L'episodio scaten\u00f2 la reazione congiunta dei provenzali e dei piemontesi per una vittoria finale contro i mori. Guglielmo I di Provenza con l'aiuto, fra gli altri, di Arduino il glabro distrusse Frassineto, che venne infeudato a Gibellino Grimaldi. Non c'\u00e8 concordanza sulla data dell'evento, avvenuto fra il 973 e il 983, forse nell'autunno del 979.\nLe incursioni in Sardegna e nell'Italia centrale.\nLa Sardegna non era sfuggita alle incursioni saracene e nel 1005 l'emiro Muj\u0101hid al-\u02bf\u0100mir\u012b di Denya (noto in italiano come \"Musetto\" o \"Muscetto\"), dalle Baleari, ne tent\u00f2 l'occupazione creando una base a Porto Torres, utile per infestare il Tirreno. Nel 1005 attacc\u00f2 anche Pisa e nel 1016, distrusse la citt\u00e0 di Luni, cercando di stabilirvi una sua nuova base. Sollecitati e appoggiati militarmente dal papa Benedetto VIII, pisani e genovesi riunirono le forze e scacciarono Musetto non solo dalla Toscana, ma anche dalla Sardegna. Musetto, tuttavia, stabil\u00ec una nuova base a Bona, l'antica Ippona nell'Africa settentrionale e con una nuova flotta riprese a fare incursioni nel Tirreno, fra cui l'assalto a Civitavecchia nel 1023. Solo nel 1034 i Pisani fecero una contro-offensiva a Bona, riuscendo, pare, ad ammazzarlo, ormai ottantaquattrenne. "}
{"id": "112542", "revid": "104265", "url": "https://it.wikipedia.org/wiki?curid=112542", "title": "Conte Dooku", "text": "Il conte Dooku (\"Count Dooku\"), anche conosciuto con il suo nome Sith Darth Tyranus o Lord Tyranus, \u00e8 un personaggio immaginario dell'universo fantascientifico di \"Guerre stellari\", apparso in ', ' e nel film d'animazione ', come uno dei principali antagonisti. \u00c8 stato interpretato da Christopher Lee e doppiato da Corey Burton nella serie animata '. Nella versione italiana, \u00e8 doppiato da Walter Maestosi ne \"L'attacco dei cloni\" e da Omero Antonutti nel film \"La vendetta dei Sith\".\nAddestrato da Yoda come apprendista Padawan, \u00e8 considerato uno dei pi\u00f9 grandi Jedi di tutti i tempi. Dopo la morte del suo ex apprendista Qui-Gon Jinn lascia l'Ordine e rivendica il suo titolo nobiliare di Conte di Serenno. Poco tempo dopo l'ex Maestro Jedi viene sedotto dal Lato Oscuro della Forza da Darth Sidious, diventando il suo secondo apprendista e prendendo il nome di Darth Tyranus. Come leader e creatore della Confederazione dei Sistemi Indipendenti, \u00e8 stato l'istigatore delle guerre dei cloni.\nIl personaggio.\nRuolo nella saga.\nAllievo di Yoda prima e maestro di Qui-Gon Jinn poi, \u00e8 stato uno dei migliori Jedi di sempre. Celebre maestro Jedi, Dooku \u00e8 uno stimato istruttore nel tempio, oltre che uno dei pi\u00f9 famosi spadaccini della galassia. Si dice che solo Yoda e Mace Windu avrebbero potuto combattere alla pari con lui. Abbandona l'Ordine Jedi e diviene dapprima uno dei pochi Jedi Grigi della storia dell'ordine passando in un secondo momento al lato oscuro della Forza divenendo un Signore Oscuro dei Sith e leader della Confederazione dei Sistemi Indipendenti.\nConcept art.\nIl nome \"Dooku\" (attualmente ignoto se sia il nome o il cognome del personaggio) deriva dalla parola giapponese \"doku\" che significa \"veleno\". Poich\u00e9 in portoghese la parola \"Dooku\" fa sgradevolmente assonanza con \"do o cu\" (letteralmente \"do il culo\") nel doppiaggio brasiliano il personaggio \u00e8 chiamato \"Dookan\". Il nome Sith \"Tyranus\", invece, deriva dalla parola greca \"Tyrannos\" che indica appunto il tiranno (a simboleggiare la sete di potere e di comando del conte). Il concept art di Dooku, inoltre, potrebbe essere ispirato a quello del conte Dracula, personaggio dell'omonimo romanzo di Bram Stoker, dato che entrambi possiedono lo stesso titolo nobiliare e il loro abbigliamento \u00e8 molto simile; \u00e8 inoltre curioso notare che l'attore che interpreta Dooku, Christopher Lee, abbia interpretato proprio il conte Dracula nel film della Hammer.\nNel concept art originale, realizzato da Dermot Power, Dooku viene rappresentato come un uomo anziano con i capelli bianchi e senza barba, con una giacca blu scuro con sei bottoni e grandi spalline argentate. Anche se l'idea venne scartata, \u00e8 stata ripresa per l'abbigliamento del conte nel tredicesimo episodio della sesta stagione di \"\".\nApparizioni.\nFilm.\n\"L'attacco dei cloni\".\nDooku era un rinomato Maestro Jedi che trascorse quasi settant'anni nell'Ordine, ma l'aberrante corruzione del Senato Galattico e il forte impatto che ebbe su di lui la drammatica morte del suo ex-allievo Qui-Gon Jinn fanno crollare la sua fede nell'Ordine Jedi e nella Repubblica Galattica. Successivamente, ormai settantenne, viene influenzato dal senatore di Naboo, Palpatine, e decide di lasciare l'Ordine dei Jedi poco dopo gli eventi della battaglia di Naboo (32 BBY). Dopo avere appreso che Palpatine \u00e8 sotto mentite spoglie il Signore Oscuro dei Sith Darth Sidious, Dooku passa al Lato Oscuro della Forza, divenendo il suo nuovo apprendista con il nome di Darth Tyranus (dopo la sconfitta di Darth Maul su Naboo) e piano piano diviene lui stesso un Signore Oscuro dei Sith. La conversione di Dooku al Lato Oscuro comincia con l'assassinio del Maestro Jedi Sifo-Dyas, suo ex-amico e confidente nell'Ordine (32 BBY); per far ci\u00f2 Dooku si accorda con il sindacato Pyke, utilizzando lo pseudonimo di Tyranus, affinch\u00e9 l'organizzazione criminale attaccasse lo Shuttle Jedi 775519 di Sifo-Dyas, il quale era stato inviato su Oba Diah (pianeta sede dei Pyke) dal Cancelliere Supremo Finis Valorum (poco prima della fine della sua carriera politica) insieme al suo assistente Silman. Sifo-Dyas muore nell'attacco allo shuttle e il suo corpo \u00e8 poi dato a Dooku mentre Silman, scampato per miracolo alla morte, \u00e8 catturato e imprigionato dai Pyke. A seguito di ci\u00f2, quando assume il controllo dei piani di Sifo-Dyas per creare un esercito di cloni per la Repubblica, Dooku approfitta del suo rango di Maestro per accedere al database del Tempio Jedi e cancellare ogni riferimento al pianeta Kamino dagli Archivi Jedi. Dopo avere fatto questo contatta il cacciatore di taglie Mandaloriano Jango Fett, da tutti ritenuto uno dei migliori nel suo campo, per usarlo come matrice genetica per il futuro esercito di cloni. In verit\u00e0, parrebbe che Dooku si fosse unito a Palpatine (a cui avrebbe giurato finta fedelt\u00e0) perch\u00e9 avrebbe voluto creare un nuovo ordine repubblicano che potesse distruggere quello attuale e corrotto.\nRivendicando le sue ricchezze e il suo titolo di conte di Serenno, Dooku organizza con Sidious una cospirazione per fare scoppiare una guerra che avrebbe portato i Sith al potere. Inizia dunque a stringere legami con pianeti e corporazioni che sono malcontenti dell'operato della Repubblica, diventando il leader del movimento separatista. Questo movimento, a seguito delle alleanze stipulate, forma la Confederazione dei Sistemi Indipendenti, alla quale si uniscono centinaia di sistemi galattici. Come leader politico della Confederazione Separatista, Dooku guida l'organizzazione contro la Repubblica in un lungo conflitto che viene poi denominato guerre dei cloni.\nIl conte fa la sua prima apparizione nel secondo episodio della saga; viene inizialmente menzionato e la sua presenza incombe minacciosa nella prima parte dell'episodio fino ad apparire nella seconda parte, quando Obi-Wan Kenobi arriva su Geonosis e scopre la cospirazione del conte e dei separatisti, prima di venire catturato dai droidi distruttori (22 BBY).\nDopo la cattura di Obi-Wan Dooku tenta di indurlo a unirsi a lui, sostenendo che Qui-Gon (maestro dello stesso Obi-Wan) avrebbe sicuramente abbracciato la causa del suo vecchio mentore (lo stesso Dooku) se avesse saputo la verit\u00e0 che Dooku conosce molto bene: che il Senato galattico \u00e8 controllato da Darth Sidious. Obi-Wan, sostenendo il contrario sul suo maestro e non credendo alle parole di Dooku, rifiuta seccamente e per questo viene condannato a morte in un'arena sul pianeta insieme ad Anakin Skywalker (Padawan di Obi-Wan) e la senatrice Padm\u00e9 Amidala (che lo stesso Dooku e il vicer\u00e9 Nute Gunray avevano cercato di fare uccidere), giunti sul pianeta per salvarlo. Il tempestivo intervento di Mace Windu, Yoda e di molti altri Maestri Jedi a capo del neonato esercito di cloni salva i tre e il conflitto tra le truppe di cloni e di droidi si sviluppa nella battaglia di Geonosis; durante essa Dooku cerca di fuggire portando con s\u00e9 i piani di un'arma micidiale, la \"Morte Nera\", ma la sua fuga viene ostacolata dall'intervento di Obi-Wan e Anakin. Dooku si scontra in duello con i due Jedi, ferisce Obi-Wan a una gamba e una spalla e mozza il braccio destro ad Anakin. Subito dopo si scontra in un breve ma formidabile duello con il suo vecchio mentore Yoda, rispetto al quale, nonostante la sua grande abilit\u00e0, \u00e8 chiaramente meno potente. Comunque, distraendo il potente Jedi, riesce a fuggire e tornare a Coruscant presso Darth Sidious, annunciandogli che la guerra \u00e8 cominciata.\n\"La vendetta dei Sith\".\nNel 19 BBY, durante la battaglia sopra l'orbita di Coruscant, a bordo dell\"Invisible Hand\", Dooku si ritrova ad affrontare ancora una volta Anakin e Obi-Wan, accorsi per salvare il cancelliere Palpatine, apparentemente rapito dal conte; quest'ultimo riesce a mettere fuori combattimento Kenobi, ma complici l'et\u00e0 ormai avanzata (ha infatti ottantatr\u00e9 anni) e il desiderio di vendetta di Anakin (furioso con Dooku per avergli mozzato un braccio su Geonosis), viene sconfitto dal Jedi, che dapprima gli mozza le mani e poi, spinto da Palpatine che ha cos\u00ec l'occasione di sbarazzarsi di Dooku, ritenuto da lui ormai troppo indebolito e inutile (oltre che un pericoloso testimone se catturato dalla Repubblica), lo decapita a sangue freddo.\n\"The Clone Wars\".\nFa rapire poi il figlio di Jabba the Hutt (d'accordo con suo zio Ziro the Hutt) da alcuni cacciatori di taglie, facendo credere che sia stata la Repubblica. Successivamente su Tatooine affronta Anakin Skywalker, il quale sembra avere la meglio, ma non riesce a chiudere a suo favore il duello poich\u00e9 costretto ad andare in soccorso della sua apprendista Ahsoka Tano.\nTelevisione.\n\"The Clone Wars\".\nDurante le guerre dei cloni il conte non compare mai fisicamente nei vari avamposti della Confederazione, poich\u00e9 deve anche svolgere il suo ruolo di conte di Serenno, passando la maggior parte delle sue giornate nel palazzo; lo si vede invece molto spesso in ologramma discutere con i vari comandanti e generali della Confederazione nei vari pianeti in cui stanno conducendo battaglie contro la Repubblica.\nInseguito da Obi-Wan Kenobi e Anakin Skywalker, atterra sul pianeta desolato di Vanqor e chiede aiuto al pirata weequay Hondo Ohnaka il quale, dopo averlo condotto su Florrum, lo fa prigioniero chiedendo un riscatto alla Repubblica Galattica, ma anche alla Confederazione dei Sistemi Indipendenti. Dooku riesce poi a scappare uccidendo prima della sua fuga il pirata Turk Falso, secondo di Ohnaka, e un suo compagno.\nPoich\u00e9 Asajj Ventress, la sua agente operativa e apprendista, \u00e8 divenuta troppo potente, Darth Sidious gli ordina di eliminarla, nonostante lo stesso Dooku non voglia poich\u00e9 \u00e8 stata sua apprendista. Cos\u00ec, in accordo con Madre Talzin delle Sorelle Oscure di Dathomir, Dooku prende come apprendista lo zabrak Savage Opress (fratello di Darth Maul) per usarlo come aveva fatto con Ventress. Savage, per\u00f2, \u00e8 stato a sua volta preso come apprendista dalla stessa Ventress e alla fine, coinvolto in questo gioco di vendette tra Dooku e Asajj, decide di fuggire per tornare dalla Madre Talzin.\nPer vendicarsi di Madre Talzin e delle sorelle oscure Dooku invia il generale Grievous e le sue armate a eliminarle su Dathomir. Nonostante il tentativo di Ventress di impedire il massacro delle sue sorelle Grievous riesce nel suo intento.\nOrganizza inoltre un complotto insieme al primo ministro gungan Rish Loo per convincere il capo dei gungan, Boss Lyonie, a marciare verso Theed insieme ai separatisti. In realt\u00e0 Lyonie si \u00e8 lasciato convincere dal primo ministro Loo attraverso una collana (datagli dallo stesso Loo) che lo ha ipnotizzato. Dopo una fuga improvvisata Loo riesce a colpire Lyonie con un pugnale, senza per\u00f2 ucciderlo. Il posto di Lyonie, temporaneamente, viene preso da Jar Jar Binks data la loro incredibile somiglianza e, con un inganno, il popolo dei gungan cattura il generale Grievous, nonostante la morte del generale Roos Tarpals, amico storico di Jar Jar, sacrificatosi per la cattura di Grievous. Nel frattempo Anakin Skywalker insegue Loo fino al suo laboratorio segreto dove incontra Dooku il quale, dopo avere ucciso Loo, ingaggia un breve duello con Skywalker il quale viene sconfitto e catturato dal conte. Viene poi rilasciato dopo la liberazione di Grievous.\nSempre su Naboo, poi, il conte organizza un attentato per rapire il cancelliere Palpatine con l'aiuto di Cad Bane, Moralo Eval, Embo, Twazzi, Derrown e Rako Hardeen (che in realt\u00e0 \u00e8 Obi-Wan); grazie al tempestivo intervento di quest'ultimo, infatti, l'attentato fallisce. Nel palazzo di Theed per\u00f2, mentre Anakin e Palpatine si stanno dirigendo verso la sala da pranzo, sono bloccati da Dooku, il quale combatte contro Skywalker. In quel duello Anakin, come altre volte, sotto lo sguardo compiaciuto di Palpatine, mostra tutta la sua rabbia e aggressivit\u00e0 arrivando, al culmine della rabbia, a cercare di strangolare Dooku. Quest'ultimo per\u00f2 riesce a liberarsi con una scarica di Fulmini di Forza, tentando poi di fuggire con il Cancelliere, ma egli \u00e8 salvato da Kenobi e Skywalker. Nonostante questo Dooku riesce a fuggire, facendosi ancora una volta beffe dell'operato di Skywalker.\nNel 20 BBY un clone di nome Tup uccide la Maestra Jedi Tiplar su Ringo Vinda perch\u00e9 ha avuto una disfunzione cerebrale che lo ha convinto ad attuare lo sterminio dei Jedi prima dei tempi previsti. Dooku, informato dal comandante separatista Trench (che su Ringo Vinda aveva assistito all'omicidio di Tiplar), ottiene dai Kaminoani il chip difettoso del clone Tup, il quale \u00e8 ucciso, facendo rimanere all'oscuro l'Ordine 66 ideato da Sidious. Nello stesso anno Dooku cerca di impedire a Obi-Wan e Anakin di scoprire il segreto della morte di Sifo-Dyas. I due Jedi si erano recati su Oba Diah per parlare con Silman, tenuto prigioniero dai Pyke e Dooku li raggiunge in tempo per uccidere l'ex assistente di Valorum. A seguito dell'assassinio affronta i due Jedi e, nella lotta, uccide il leader dei Pyke per poi fuggire con la sua astronave.\nFumetti.\n\"Figlio di Dathomir\".\nSi reca su Stygeon Prime in una prigione segreta e impenetrabile, assieme al suo maestro, per cercare in tutti i modi di estorcere a Darth Maul, imprigionato, l'ubicazione delle basi della Shadow Collective, ma lo zabrak viene soccorso da un gruppo di guerrieri della Ronda della Morte, riuscendo quindi a evadere. Il gruppo si rifugia poi sulla luna Zanbar, dove Maul e le sue forze tentano di riorganizzarsi. All'improvviso, per\u00f2, sono attaccati dagli eserciti di droidi del generale Grievous: durante la battaglia molti Mandaloriani vengono uccisi e Maul ingaggia un breve duello con Grievous, riuscendo all'ultimo a fuggire. L'intento di Maul \u00e8 quello di raggiungere Dathomir per tornare da madre Talzin; tuttavia questo suo piano non \u00e8 ignoto a Sidious. Maul, dopo avere scelto come roccaforte il pianeta Ord Mantell, si organizza con i capi del Sole Nero e dei pyke per tendere una trappola a Dooku e Grievous chiedendo l'aiuto a Madre Talzin, la quale fa partire per Ord Mantell i Fratelli della Notte, capeggiati da Viscus, in soccorso del loro fratello Maul. In quel frangente le armate di droidi di Grievous attaccano Ord Mantell ma, ingegnosamente, Maul fugge su un caccia Mandaloriano e attacca lo schieramento di navi Separatiste. Intanto Dooku, sceso sul pianeta alla ricerca di Maul, si imbatte nei Fratelli della Notte, sconfiggendoli; nel momento in cui sta per uccidere Viscus viene catturato dal Sole Nero e dai Pyke mentre, nello spazio, Maul riesce a catturare Grievous. A seguito di ci\u00f2 per\u00f2, sotto consiglio di Talzin, Maul decide di non uccidere Dooku bens\u00ec di allearsi con lui per sconfiggere Sidious, poich\u00e9 Talzin ha previsto che quest'ultimo avrebbe tradito il conte (cosa che effettivamente accadr\u00e0); infatti, turbato dalle criptiche parole della strega, Dooku accetta l'alleanza e, insieme a Maul, affronta in duello Obi-Wan e la Maestra Jedi Tiplee (sorella della defunta Tiplar), che erano accorsi insieme alle cannoniere della Repubblica sull'avamposto della Shadow Collective. Nel breve duello che ne scaturisce Dooku uccide Tiplee e, insieme a Maul, riesce a fuggire dopo l'arrivo di Mace Windu e Aayla Secura, mentre Grievous fugge attraverso un guscio di salvataggio (dopo che il conte aveva premuto con la Forza l'interruttore della cella di detenzione dove il Kaleesh era rinchiuso). Successivamente Maul e Dooku si recano su Dathomir, dove Madre Talzin prende possesso del corpo del conte poco prima dell'arrivo di Sidious e Grievous. Maul e Dooku (controllato da Talzin) affrontano in duello Grievous e Sidious e quest'ultimo, attraverso una potente scarica di Fulmini di Forza, riesce a fare uscire la strega dal corpo del conte. A quel punto, mentre Maul mette fuori combattimento Grievous con un calcio facendolo cadere in un baratro, Talzin, Sidious e Dooku ingaggiano uno scontro con i Fulmini di Forza, mentre nello spazio le forze Separatiste sono in procinto di atterrare su Dathomir. Quando la Shadow Collective decide di fuggire per la loro inferiorit\u00e0 numerica Talzin spinge via Maul, che viene tratto in salvo da due suoi accoliti, mentre la strega, esaurite le forze, viene pugnalata al petto da Grievous. Maul riesce dunque a fuggire da Dathomir mentre Sidious, Dooku e Grievous osservano i resti del corpo ormai dissolto di Talzin.\n\"Legends\".\nCon l'acquisizione della Lucasfilm da parte di The Walt Disney Company nel 2012 la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nRomanzi.\nIn \"Legacy of the Jedi\", di Jude Watson, Dooku viene prima tentato dal Lato Oscuro della Forza fin da bambino, quando lui e il compagno Padawan Lorian Nod tentano di rubare un antico Holocron Sith dagli Archivi Jedi. Dooku \u00e8 incuriosito dalla ricerca del potere dei Sith e si rende conto di essere in grado di tradire come loro. Quando vengono catturati Dooku dice che il furto \u00e8 stata un'idea di Nod, che viene quindi espulso dal Jedi. Anni dopo Dooku incontra Nod e lo uccide.\nIn \"Yoda: Dark Rendezvous\", di Sean Stewart, Dooku cerca di intrappolare Yoda negoziando la fine delle guerre dei cloni. Dooku tenta senza successo di influenzare Yoda alla sua causa, mentre Yoda quasi convince Dooku a tornare all'Ordine Jedi. Quando Anakin e Obi-Wan sopraggiungono inaspettatamente Dooku sospetta che Yoda stava cercando di farlo catturare e rinuncia al suo ex Maestro una volta per tutte. Nel romanzo, \u00e8 anche rivelato che Dooku \u00e8 sempre stato risentito verso i suoi genitori per averlo mandato all'Ordine Jedi.\nNel romanzo \"Labyrinth of Evil\" di James Luceno, prequel del film \", Dooku trasforma Grievous in un cyborg e lo addestra nel combattimento con le spada laser. Riceve poi l'ordine da Darth Sidious di invadere Coruscant in quello che crede essere un complotto per uccidere Obi-Wan e Anakin.\nNel romanzo del film \", di Matthew Stover, il personaggio di Dooku \u00e8 ampliato: viene ritratto come un uomo malvagio che non ha il concetto di lealt\u00e0 o di amicizia e che disprezza le specie non umane della galassia. Viene spiegato anche che Dooku ritiene che il rapimento di Palpatine sia una messa in scena per uccidere Obi-Wan e Anakin, per governare la galassia insieme al suo Maestro. Il romanzo descrive scena della morte di Dooku dal suo punto di vista; nei suoi momenti finali, si rende conto che Palpatine lo ha usato come un mezzo per progettare la guerra e per poterlo rimpazzare con Anakin, il quale \u00e8 sempre stato destinato a essere il suo apprendista.\n\"Clone Wars\".\nNella microserie animata \"\" prende come sua apprendista Asajj Ventress su Rattatak, per poi inviarla a eliminare Anakin Skywalker su Yavin IV. Dal duello ne usce vincitore Skywalker, anche se Asajj non muore.\nMerchandising.\nSono stati realizzati numerosi giocattoli sul conte Dooku, tra cui il set \"LEGO Star Wars\" \"Duello su Geonosis\" che ricrea il duello tra il Maestro Jedi Yoda e il conte Dooku, e la spada laser Hasbro del personaggio.\nPersonalit\u00e0.\nDooku \u00e8 un provetto filosofo, oratore, politico, guerriero ed esperto nella Forza, considerato uno dei pi\u00f9 grandi Jedi della storia per la sua personalit\u00e0 e per il suo vigore. Yoda lo considera il pi\u00f9 grande studente del Tempio Jedi, oltre che il suo pi\u00f9 grande fallimento. Ai tempi delle guerre dei cloni Dooku pratica la Forza da circa otto decadi.\nFin da ragazzo Dooku si \u00e8 affermato per le sue abilit\u00e0 e per la sua completa devozione agli ideali dell'Ordine dei Jedi e al servizio della Galassia. Desidera diventare un grande Maestro Jedi, e non considera minimamente la possibilit\u00e0 di lasciare l'Ordine. Non si \u00e8 al corrente se Dooku abbia mai violato le leggi Jedi che regolano i rapporti affettivi, oppure se abbia avuto una qualche relazione romantica anche quando fu un Signore Oscuro dei Sith. Comunque, la sua apprendista Komari Vosa si infatua di lui, e per questo motivo si congeda dall'apprendistato.\nLa personalit\u00e0 di Dooku lo porta a non dimenticare con facilit\u00e0 i tradimenti. Lorian Nod, un suo vecchio amico ai tempi dell'Ordine dei Jedi, cerca di incastrarlo in un complotto, ma Dooku si scontra con lui e lo riduce in fin di vita. Solo l'intervento dell'allora Padawan Qui-Gon Jinn dissuade Dooku dall'uccidere il vecchio amico. Successivamente Dooku interpreta la battaglia di Galidraan come un tradimento dei Jedi verso gli ideali propri della loro categoria, e ci\u00f2 influenz\u00f2 molto il suo passaggio verso il lato oscuro della Forza. Durante un incontro con il maestro Yoda su Vjun il suo vecchio maestro cerca di riportarlo sulla via della luce, ma Dooku non ne vuole sapere quando capisce che Obi-Wan Kenobi e Anakin Skywalker sono presenti, interpretando questa mossa come un tradimento personale.\nDooku riteneva Yoda il problema principale dell'ordine Jedi, avendo constatato che nessuno poteva reggere un tale potere cos\u00ec a lungo senza diventare o corrotto o accondiscendete. Secondo la sua visione, Yoda non riusciva a percepire tutti i piccoli mali cumulativi che la repubblica accumulava di continuo, dalla schiavit\u00f9 alle guerre, e non si domandava mai perch\u00e9 i Jedi, coloro che avevano il potere per fermare la sofferenza della galassia, non agivano per salvarla definitivamente.\nDa quando passa al Lato Oscuro Dooku diviene umanocentrico: infatti, bench\u00e9 rimane un profondo conoscitore delle popolazioni e arti aliene, Dooku disprezza la maggior parte dei membri del consiglio separatista.\nA differenza degli altri Sith Dooku non possiede gli occhi con le iridi giallo-rosse, sintomo di forte presenza del Lato Oscuro della Forza.\nPoteri e abilit\u00e0.\nAddestramento con la spada laser.\nPrima di lasciare l'Ordine dei Jedi Dooku \u00e8 conosciuto come uno dei pi\u00f9 esperti duellanti e istruttori di spada dell'intero Ordine, e al tempo della crisi della Confederazione, si dice che oltre a Yoda, solo Mace Windu avrebbe potuto uguagliarlo in terreno neutro. Bench\u00e9 stili come la Forma III, IV e V siano molto utili nell'era dominata dai blaster lo spirito competitivo di Dooku lo porta a specializzarsi nella seconda forma del combattimento con la spada laser, il Makashi, anche se mantiene un'alta conoscenza delle altre forme: Dooku \u00e8 uno dei pochi praticanti di questo stile a prediligere lo scontro uno contro uno e dimostra una padronanza senza pari nell'Ordine.\nQuando diviene un Signore dei Sith ha poco ancora da imparare sull'arte della spada; nonostante ci\u00f2 apprende l'arte Sith Dun M\u00f6ch, atta a distruggere la concentrazione di un avversario per mezzo di provocazioni. Il suo tentativo di utilizzare questa tecnica su Anakin Skywalker a bordo dell\"Invisible Hand\" ne \u00e8 un esempio. Alla fine, per\u00f2, le provocazioni di Dooku non fanno altro che incoraggiare Skywalker a utilizzare la sua rabbia per rompere le difese del Signore dei Sith.\nAbilit\u00e0 nella Forza.\nCome Jedi Dooku \u00e8 un rinomato studioso della Forza. Durante la sua carriera, infatti, apprende diverse arti Jedi: \u00e8 esperto nella telecinesi, arte sulla quale tiene delle lezioni in qualit\u00e0 di Maestro Jedi. La sua abilit\u00e0 nella telecinesi \u00e8 spesso utilizzata per aumentare la sua abilit\u00e0 nel duello, bench\u00e9 Dooku sia anche capace di effettuare dei piccoli voli. Come Signore dei Sith spesso combina la telecinesi con l'uso dei fulmini di Forza o del soffocamento. Inoltre Dooku ha una notevole capacit\u00e0 di effettuare pi\u00f9 operazioni contemporaneamente, utilizzando frequentemente la Forza durante i combattimenti con la spada laser.\nIn aggiunta a ci\u00f2 Dooku ha una buona conoscenza della Forza Vivente, che una volta ha utilizzato per curarsi da una malattia mortale. \u00c8 anche capace di addomesticare i mostri, come il drago Krayt, e assoggettarli al proprio volere. Quando diviene Darth Tyranus apprende l'abilit\u00e0 del drenaggio di Forza, che utilizza diverse volte per estrarre informazioni dall'avversario. Dooku inoltre \u00e8 un maestro della meditazione Qey'tek, che gli permette di nascondere la sua presenza nella Forza; solitamente questa barriera \u00e8 impenetrabile per i Jedi, ma Obi-Wan Kenobi riesce a percepire la presenza del Signore dei Sith sul pianeta Tythe.\nEquipaggiamento.\nAbbigliamento.\nQuando assume il titolo di Conte abbandona l'uniforme Jedi per adottare l'abbigliamento che contraddistingue la nobilit\u00e0 di Serenno da centinaia di anni. Il Conte indossa infatti una mantellina (marrone nei film, nera nei romanzi) sorretta da un gancio argenteo, sopra una tunica cintata e dei pantaloni di tonalit\u00e0 nera. Gli indumenti sono composti dai migliori materiali in circolazione: la sua veste \u00e8 fatta di nanoseta Corelliana nera, i suoi stivali sono fatti di rara pelle di rancor, mentre tutti i suoi mantelli sono foderati con maglie corazzate leggere, che fungono da protezione.\nSpade laser.\nDa iniziato Jedi utilizza la comune spada laser d'allenamento sotto la giurisdizione del maestro Yoda, ma quando diviene padawan di Thame Cerulian Dooku costruisce la sua spada laser personale. Questa spada \u00e8 sostanzialmente uguale a quella che successivamente utilizzer\u00e0 in qualit\u00e0 di cavaliere Jedi, costituita da un'elsa cilindrica con un design standard.\nQuando Dooku diviene maestro Jedi costruisce una spada laser maggiormente personalizzata. Questa \u00e8 caratterizzata da un'elsa curvata, che permette dei movimenti pi\u00f9 precisi, adatta a un praticante dello stile Makashi. Inoltre la spada pu\u00f2 essere rimpicciolita mediante un pulsante, permettendo maggiore flessibilit\u00e0 nel combattimento spada-spada. La spada contiene una lama blu ed \u00e8 probabilmente ispirata dalla spada in possesso dal maestro Jedi Tyvokka. Dooku utilizza questa spada durante la battaglia di Galidraan, sebbene appena prima di lasciare l'ordine Jedi sia stato visto utilizzare una spada simile a quella utilizzata mentre era un cavaliere Jedi.\nCome signore oscuro dei Sith ritorna a utilizzare la spada laser curvata che ha utilizzato a Galidraan, inserendo un cristallo sintetico di colore rosso, che contraddistingue i Sith. Inoltre la spada contiene una doppia regolazione, che permette di rendere la lama pi\u00f9 corta. La spada di Dooku \u00e8 anche d'ispirazione per le spade laser costruite dalla sua apprendista Komari Vosa. Dopo che Jango Fett uccide Vosa il conte dona le due spade alla sua seguace oscura, Asajj Ventress. La spada di Dooku \u00e8 stata molto probabilmente distrutta quando l\"Invisible Hand\" viene abbattuta, poich\u00e9 Anakin Skywalker la lascia nella stanza dove ha ucciso lo stesso Dooku.\nVeicoli.\nDooku \u00e8 solito usare il suo elegante veliero interstellare di fattura Geonosiana che, a differenza dei normali caccia Geonosiani, \u00e8 pi\u00f9 lungo, dalla forma pi\u00f9 affusolata e provvisto, inoltre, di una speciale \"vela\" che gli permette di viaggiare con pi\u00f9 facilit\u00e0, eleganza e fluidit\u00e0 nello spazio. Oltre a questo, per azioni rapide, Dooku usa spesso uno speeder Geonosiano, dalla forma dinamica e leggera che gli permette di compiere grandi distanze a grande velocit\u00e0."}
{"id": "112546", "revid": "125323238", "url": "https://it.wikipedia.org/wiki?curid=112546", "title": "Sunnismo", "text": "Il sunnismo (, \"il popolo della Sunna e della Comunit\u00e0\") \u00e8 la corrente maggioritaria dell'Islam, comprendendo circa l'85% dell'intero mondo islamico. Essa riconosce la validit\u00e0 della \"Sunna\" (consuetudine, identificata coi Sei libri) e si ritiene erede della giusta interpretazione del Corano, articolata giuridicamente in 4 scuole o madhhab. Queste si dividono in hanafismo, malikismo, sciafeismo, hanbalismo . \nMentre il cristianesimo \u00e8 la maggiore religione del mondo (con 2,3 miliardi di aderenti) e l'Islam la seconda (con 1,8 miliardi), come confessioni il sunnismo (1,6 miliardi) supera il cattolicesimo (1,3 miliardi). Nell'islam, oltre al sunnismo, le principali confessioni sono rappresentate dallo sciismo e dal kharigismo. Sono presenti inoltre numerose forme minori (vedi denominazioni islamiche).\nNel sunnismo, cos\u00ec come nelle altre confessioni islamiche, ci sono divisioni interne tra i credenti sufi e coloro che rifiutano l'approccio sufico.\nStoria.\nIl quarto califfo \u02bfAl\u012b b. Ab\u012b \u1e6c\u0101lib, sospettato da alcuni di essere il mandante dell'uccisione di \u02bfUthm\u0101n, il terzo califfo, si scontr\u00f2 nel 656 con Aisha, moglie del Profeta Maometto, e sconfisse il movimento di opposizione da lei organizzato nella battaglia del Cammello (da notare che i musulmani della fazione di Aisha non avevano alcun problema ad avere un capo donna, vedi Movimenti liberali nell'Islam). Poi \u02bfAl\u012b affront\u00f2 Mu\u02bf\u0101wiya, governatore della Siria e capoclan degli Omayyadi, di cui faceva parte anche il califfo assassinato: gli eserciti dei due avversari si scontrarono nel 657 nella piana di Siffin. Le sorti di Mu\u02bf\u0101wiya sembravano ormai compromesse, quando uno dei suoi uomini architett\u00f2 un'astuzia che capovolse le sorti della battaglia. Mu\u02bf\u0101wiya chiese un \"arbitraggio\" e \u02bfAl\u012b fu costretto ad accettare dalle pressioni di una parte del suo esercito. La mattina seguente essi pretesero per\u00f2 che i combattimenti riprendessero e, al rifiuto del califfo, abbandonarono le sue file. Il loro nome di kharigiti (dalla radice araba &lt;kh-r-j&gt; \"uscire\"), ha fatto credere a molti che ci\u00f2 indicasse il loro abbandono dei ranghi califfali, ma la pi\u00f9 accreditata etimologia, motivata da Laura Veccia Vaglieri nel suo articolo \"Sulla denominazione 'Khaw\u0101rij'\" ricorda la loro uscita dalla cittadina di Harura, dove essi si sarebbero riuniti per decidere la loro linea d'azione.\nQuanti rimasero fedeli ad \u02bfAl\u012b presero il nome di \"alidi\" e, un paio di secoli pi\u00f9 tardi, quello di sciiti. I seguaci di Mu\u02bf\u0101wiya, sempre due secoli pi\u00f9 tardi, assunsero invece il nome di sunniti (\"quelli della Sunna\").\nCaratteristiche.\nNato buon ultimo nella discussione teologica islamica (kal\u0101m), il sunnismo si differenzia essenzialmente dallo sciismo (organizzatosi come dottrina prima del sunnismo) per il suo netto rifiuto di riconoscere la pretesa degli sciiti che la guida della Comunit\u00e0 islamica (\"Umma\") dovesse essere riservata alla discendenza del profeta Maometto attraverso sua figlia F\u0101\u1e6dima e suo cugino \u02bfAl\u012b ibn Ab\u012b \u1e6c\u0101lib. Al contrario il sunnismo \u00e8 per un'elezione da parte di una ristretta cerchia della persona alla guida della \"Umma\" (che una volta era il califfo).\nLe differenze coinvolgono alcuni aspetti teologici e giuridici, in cui sono sorte nel tempo varie scuole giuridiche (o madhhab), di cui sopravvivono oggi solo l'hanafismo, il malikismo, lo sciafeismo e l'hanbalismo. Il termine \"salafismo\" (ambiguo ma ormai atto a indicare una visione molto conservatrice dell'islam) e quello \"wahhabismo\" sarebbero correnti recenti dell'hanbalismo, per\u00f2 la Conferenza islamica mondiale a Groznyj del 2016 ha dichiarato il salafismo e il wahhabismo non sunnite (e quindi non hanbalite), nel qual caso queste sarebbero classificate frange prossime al pensiero e alla pratica del kharigismo (oggi pressoch\u00e9 scomparso tranne l'ibadismo dell'Oman e forse, appunto, queste due nuove entrate recenti). Movimenti teologici molto seguiti in ambito sunnita sono l'asharismo (fatto proprio dal malikismo e dallo sciafeismo), il maturidismo (assunto dall'hanafismo) e quello dell'Ahl al-Hadith (assunto dall'hanbalismo).\nLa questione della guida.\nSecondo il sunnismo, alla guida politica e spirituale (non strettamente religiosa per\u00f2) della Comunit\u00e0 poteva accedere qualunque musulmano (maschio o femmina) pubere, di buona moralit\u00e0, di sufficiente dottrina e sano di corpo e di mente. Il fatto di essere maschio, meccano o, almeno, arabo, era un elemento preferenziale ma non essenziale. Sotto questo profilo il sunnismo respingeva quindi decisamente la pretesa dei kharigiti che la guida della societ\u00e0 islamica fosse riservata al migliore dei credenti: qualit\u00e0 difficile da individuare e ancor pi\u00f9 difficile da mantenere, perch\u00e9 un semplice peccato, anche non grave, avrebbe fatto perdere tale qualit\u00e0 all\"'imam\" (\"guida\", ma intesa qui come sinonimo di califfo) facendolo decadere dal suo supremo ufficio.\nLe differenze politiche furono mascherate dalla discussione teologica riguardante chi potesse essere qualificato musulmano e la natura del peccato, se esso fosse o meno in grado di far perdere la qualifica di credente. Il riferimento tradizionale dei sunniti in materia di califfato \u00e8 l'esempio dei \"califfi ben guidati\", cio\u00e8 i primi quattro dopo Maometto (Abu Bakr, \u02bfUmar ibn al-Kha\u1e6d\u1e6d\u0101b, \u02bfOthm\u0101n e \u02bfAl\u012b). Da notare che tutti e quattro furono eletti (da una ristretta cerchia di notabili) e quindi il sunnismo avrebbe in teoria, se non sempre in pratica, una predilezione per la democrazia (vedi democrazia islamica, esistente nel sunnismo in Tunisia, Pakistan, Bangladesh, Malaysia, Senegal, Mauritania, Indonesia, Bahrein, Giordania, Kuwait, Marocco, Kosovo, Costa d'Avorio e con altre confessioni islamiche o altre religioni in Libano, Albania, Bosnia ed Erzegovina, Macedonia del Nord e Iraq).\nDal 1969 i paesi sunniti fanno riferimento per la difesa dei valori dell'Islam all'Organizzazione della cooperazione islamica (che alcuni considerano erede del califfato, con califfo il segretario generale), quelli sunniti democratici dal 1999 all'Unione parlamentare degli Stati membri della OIC.\nLuoghi sacri.\nI luoghi sacri del sunnismo sono per i primi tre posti gli stessi di sciiti e kharigiti (cio\u00e8 Al-Masjid al-Haram della Mecca, secondo la Moschea del Profeta a Medina, il terzo \u00e8 la Spianata delle Moschee a Gerusalemme). Il quarto posto \u00e8 l'universit\u00e0 islamica al-Azhar al Cairo (in particolare la sua moschea) in Egitto. Seguono ulteriori siti (senza unanime consenso e senza un ordine di preferenza specifico, ma considerati al pari di al-Azhar), tra cui la Moschea degli Omayyadi a Damasco in Siria, la Grande moschea di Qayrawan (nominalmente dedicata a \"S\u012bd\u012b\" \u02bfUqba b. N\u0101fi\u02bf) in Tunisia, la Tomba dei Patriarchi (o Santuario di Abramo) a Hebron, Bukhara in Uzbekistan, Ey\u00fcp (distretto di Istanbul) in Turchia, e Harar in Etiopia."}
{"id": "112549", "revid": "258664", "url": "https://it.wikipedia.org/wiki?curid=112549", "title": "Bonifacio (Francia)", "text": "Bonifacio (in ligure bonifacino \"Bunifazziu\", in c\u00f2rso \"Bunifaziu\", in epoca romana \"Calcosalto\", in francese ) \u00e8 un comune francese di circa 2.900 abitanti, situato nella Corsica meridionale, sullo stretto delle Bocche di Bonifacio che la separa dalla Sardegna. Appartiene al dipartimento della Corsica del Sud ed \u00e8 il comune pi\u00f9 meridionale della Francia metropolitana, esclusi quindi i dipartimenti d'oltremare.\nIl paese \u00e8 costruito attorno ad una profonda insenatura simile ad un piccolo fiordo circondato da pareti in calcare bianco, all'interno delle quali sono anche state scavate nel tempo vani di vecchie case e magazzini.\nAll'interno dell'insenatura si trova il porto, principalmente turistico, dal quale salpano anche i traghetti che collegano regolarmente la citt\u00e0 alla vicina Sardegna con Santa Teresa di Gallura (SS) da cui dista 12\u00a0km che vengono percorsi in un'ora di traghetto.\nStoria.\nIl luogo dove ora sorge la citt\u00e0 di Bonifacio era gi\u00e0 abitato all'incirca 6.500 anni fa, data suggerita dal ritrovamento di reperti in una grotta lungo le sue alte scogliere.\nIn seguito all'interno della baia, l'insediamento fu occupato da mercanti greci e militari romani; dopo di loro la citt\u00e0 fu a lungo in mano ai pirati del Mar Mediterraneo.\nLa tradizione afferma che il nome le venne attribuito solamente in seguito, grazie a Bonifacio II di Toscana, signore di Lucca e protettore della Corsica, che nell'833 rifond\u00f2 qui un villaggio a difesa dalle incursioni dei Saraceni. \nAbitata da coloni toscani, per due secoli rimase sotto il controllo della Repubblica marinara di Pisa fino a quando, alla fine del XII secolo, pass\u00f2 sotto il controllo della Repubblica di Genova, che nel 1490 espulse tutti i coloni di origine toscana. Una leggenda narra che i genovesi entrarono in citt\u00e0 nel 1195 approfittando di un matrimonio e dello stato di ebbrezza della popolazione.\nGrazie alla sua posizione strategica sia dal punto di vista geografico (possibilit\u00e0 di controllo sulle \"bocche di Bonifacio\"), sia da quello topografico (la citt\u00e0 vecchia \u00e8 edificata su delle alte scogliere a picco sul mare ed \u00e8 accessibile solo dall'interno del fiordo), i Genovesi la fecero divenire una fortezza inespugnabile.\nTra gli assalti maggiori si pu\u00f2 ricordare quello portato dal re d'Aragona nel 1420, durato cinque mesi, durante il quale venne costruita una scala lungo la parete della scogliera per consentire l'approvvigionamento dell'acqua, chiamata scalinata del re d'Aragona.\nCirca un secolo dopo, la citt\u00e0 di Bonifacio fu teatro di un nuovo assalto, questa volta da parte dei francesi e dei turchi, i quali riuscirono a massacrare la popolazione anche aiutati da un'epidemia di peste che dilag\u00f2 in citt\u00e0 proprio in quegli anni.\nLa citt\u00e0 fu conquistata grazie all'inganno di un emissario genovese il quale permise che la guarnigione ritornasse sotto il dominio di Genova. Genova per\u00f2 la cedette alla Francia con il trattato di Versailles del 1768.\nNel 1793 Napoleone quando era ancora un giovane ufficiale, comand\u00f2 per alcuni mesi la guarnigione del forte.\nGiungendo ai giorni nostri, Bonifacio divenne luogo di rifugio di ricercati in fuga dalle coste sarde; oggi \u00e8 invece una vivace cittadina turistica ricca di storia e dall'invidiabile collocazione geografica.\nSociet\u00e0.\nLingue e dialetti.\nA Bonifacio si parla la pi\u00f9 antica variet\u00e0 ancora in uso della lingua ligure: il bonifaccino, dialetto genovese arcaico che corrisponde alla parlata importatavi dai coloni alla fine del XIII secolo.\nIl dialetto bunifazin, malgrado i notevoli influssi corsi, si riconosce come ligure per la presenza dei principali tratti distintivi di questa lingua. La base della parlata sembra risalire alle variet\u00e0 dialettali parlate in particolare nella Riviera di Ponente.\nOggi il bonifacino \u00e8 in netto regresso nell'uso vivo, anche se vi sono alcune iniziative volte al suo mantenimento e alla sua rivitalizzazione; tra queste iniziative vi \u00e8 quella promossa in particolare dall'associazione culturale \"Di ghi di sc\u00e9\"."}
{"id": "112556", "revid": "552788", "url": "https://it.wikipedia.org/wiki?curid=112556", "title": "Water cooler television", "text": "Water cooler television \u00e8 un modo di dire proprio degli Stati Uniti.\nInfatti rappresenta la discussione, spesso animata e numericamente affollata, che nelle serie televisive e nelle sitcom si svolge sovente negli uffici pubblici o privati davanti alla macchinetta dispensatrice di acqua o di caff\u00e8 nei momenti di pausa. Il termine ha preso piede in seguito al successo di sitcom quali \"The Office\" e \"Camera Caf\u00e9\" che fanno ampio uso di questo stratagemma narrativo.\nIn Italia, dove sempre pi\u00f9 spesso accade di ritrovarsi davanti a questo tipo di distributore, questo genere di conversazioni viene talvolta anche associato, magari in maniera un po' impropria, a situazioni come quelle evocate da trasmissioni televisive di successo come il reality show \"Grande Fratello\"."}
{"id": "112557", "revid": "123981525", "url": "https://it.wikipedia.org/wiki?curid=112557", "title": "Dolchsto\u00dflegende", "text": "Il termine Dolchsto\u00dflegende, traducibile in italiano come \"leggenda della pugnalata alla schiena\", \u00e8 un mito sociale ed una mossa propagandistica con la quale i nazionalisti tedeschi addossarono le colpe della sconfitta della Germania imperiale nella prima guerra mondiale non all'inferiorit\u00e0 militare delle forze armate germaniche nei confronti delle potenze alleate, ma al crollo del cosiddetto fronte interno, alla presunta sedizione e al preteso disfattismo anti-nazionale delle correnti politiche tedesche democratiche e popolari.\nDescrizione.\nMolti tedeschi avevano appoggiato la guerra, o vi avevano combattuto, o conoscevano qualcuno che vi aveva perso la vita. Molti di essi credevano che le cause del coinvolgimento austro-tedesco nella guerra fossero giustificate e che lo scopo a lungo cercato, quello della costruzione di una nazione tedesca unificata, sarebbe stato conseguito. Invece la guerra era costata la vita a 1.770.000 soldati tedeschi e a 760.000 civili, devastando l'economia e causando perdite sia nel territorio che nella sovranit\u00e0 nazionale.\nPiuttosto che cercare le colpe al loro interno, i nazionalisti e gli ex capi militari cercarono di addossare la colpa ad altri, e presto i capri espiatori vennero identificati nei politici della Repubblica di Weimar, nei comunisti, e nell'\"internazionale ebraica\", termine che si riferiva agli ebrei con un percepito eccesso di benessere e influenza.\nQuesti \"criminali di novembre\" (\"Novemberverbrecher\"), sostenevano i nazionalisti, li avevano \"pugnalati alle spalle\" sul \"fronte interno\", sia criticando la causa del nazionalismo tedesco, sia, semplicemente, non mostrandosi sostenitori abbastanza entusiasti di quest'ultimo. In essenza, l'accusa era quella di aver commesso tradimento nei confronti della giusta e benevola causa comune. Questo mito sociale risuon\u00f2 entro il suo pubblico, e le sue pretese avrebbero codificato le basi del supporto pubblico all'emergente Partito Nazista, sotto una forma di nazionalismo basato sulla razza.\nOrigini.\nNell'ultima parte della guerra, la Germania era in pratica governata da una dittatura militare, con l'Alto Comando Supremo (in tedesco: OHL, \"Oberste Heeresleitung\") e il feldmaresciallo generale Paul von Hindenburg come comandante in capo e consigliere del Kaiser. Dopo il fallimento dell'ultima offensiva tedesca sul fronte occidentale nel 1918, lo sforzo bellico tedesco era condannato. In risposta a ci\u00f2, l'OHL si prepar\u00f2 per un rapido cambiamento in favore di un governo civile. Il generale Erich Ludendorff, capo dello Stato Maggiore tedesco, disse: \u00abHo chiesto a Sua Eccellenza di portare ora al potere quei circoli cui dobbiamo ringraziamento per averci seguito fin qui. Noi vogliamo quindi portare questi gentiluomini nei ministeri. Essi potranno ora fare la pace che \u00e8 necessaria. Potranno mangiare la minestra che hanno preparato per noi!\u00bb.\nL'11 novembre 1918 i rappresentanti civili dell'appena costituita Repubblica, firmarono un armistizio con gli Alleati che avrebbe posto fine alla prima guerra mondiale. Il successivo trattato di Versailles, port\u00f2 la Germania a un'ulteriore perdita territoriale e finanziaria. Essendo stato il Kaiser costretto ad abdicare, ed avendo il governo militare ceduto il potere esecutivo, fu il governo civile (in quel momento provvisorio) che \"dovette\" negoziare la pace. Ci\u00f2 port\u00f2 alla firma del Trattato di Versailles. Anche se disprezzarono il trattato, questo fu molto conveniente per i generali in quanto non prevedeva tribunali per i crimini di guerra. I generali vennero celebrati come eroi invitti, ed essi poterono prepararsi in segreto per la rimozione della repubblica di cui avevano favorito la nascita.\nIn effetti, gi\u00e0 nel 1919 la Reichswehr (Milizia Nazionale) aveva iniziato ad \"educare\" un impressionabile Adolf Hitler circa le cause della guerra e della sconfitta, inculcando potentemente la \"Dolchsto\u00dflegende\" nella sua mente. Fu Ludendorff che avrebbe guidato il fallimentare putsch della birreria dell'8 novembre 1923 assieme ad Hitler; fu la Reichswehr che forn\u00ec le prime sovvenzioni al Partito Nazista e fu l'ottantacinquenne Paul von Hindenburg che avrebbe nominato Hitler Cancelliere del Reich, il 30 gennaio 1933.\nLa nascita ufficiale della leggenda pu\u00f2 essere datata al novembre 1918, quando Hindenburg tent\u00f2 di esonerare se stesso e l'esercito tedesco nel suo complesso, dando la colpa ad una \"pugnalata alle spalle\" da parte delle truppe di stanza in Germania, che si unirono ai comitati di soldati e marinai durante le sollevazioni spartachiste. Il termine \"criminali di novembre\" si riferisce sia agli statisti che firmarono il trattato di Versailles, sia a una vasta cospirazione giudaico-marxista, che venne spesso interpretata come comprendente i tedeschi che non erano considerati sufficientemente patriottici o militaristi. Venne anche applicato a coloro i quali parteciparono alla rivoluzione che rovesci\u00f2 il governo imperiale ed istitu\u00ec la Repubblica di Weimar.\nAlla data dell'armistizio, infatti, nessun soldato alleato aveva messo piede sul suolo tedesco, e sul fronte occidentale le truppe tedesche occupavano ancora territorio francese, mentre, ad est, la Pace di Brest-Litovsk aveva sancito la vittoria sulla Russia. Molti di quelli che credevano ciecamente nell'invincibilit\u00e0 dell'esercito affermarono che gli statisti che avevano firmato il trattato di Versailles erano dei traditori, e che se non fosse stato per loro la vittoria sarebbe infine giunta. Un'opinione supportata dal fatto che la leadership tedesca credeva di ottenere condizioni eque e giuste in un trattato di pace, basandosi sui 14 punti di Woodrow Wilson.\nCome risultato del trattato, il territorio tedesco venne invece ridotto di un settimo. La Renania venne demilitarizzata e le truppe Alleate ne occuparono molte aree. Ci furono anche delle colossali riparazioni di guerra che avrebbero dovuto essere pagate su un periodo di 70 anni (ovvero fino al 1988). Dal punto di vista della propaganda, quello che forse fu l'aspetto pi\u00f9 importante del trattato fu la \"clausola di colpevolezza per la guerra\", che costrinse la Germania ad addossarsi la completa responsabilit\u00e0 del conflitto.\nIl trattato divenne enormemente impopolare in Germania, in buona parte perch\u00e9 si intrometteva estesamente nella sovranit\u00e0 interna tedesca. Comunque gli Alleati furono disposti a ridurne gradualmente le conseguenze negli anni seguenti, per contrastare l'Unione Sovietica anti-capitalista. Inoltre, la Repubblica di Weimar guidata da Friedrich Ebert, soppresse con violenza le sollevazioni degli operai, con l'aiuto della Reichswehr, e toller\u00f2 i Freikorps paramilitari che si formavano in tutta la nazione. Nonostante o grazie a questa tolleranza nei confronti dell'estrema destra, la repubblica venne attaccata brutalmente, e molti dei suoi rappresentanti, come nel caso di Walther Rathenau, vennero assassinati, mentre altri vennero additati come \"criminali\" ed \"ebrei\" dalla stampa di estrema destra dominata da Alfred Hugenberg.\nLa ben finanziata propaganda del \"Dolchsto\u00df\", riusc\u00ec a celare i punti chiave che portarono all'armistizio e alla repubblica, cos\u00ec il meme della \"pugnalata alle spalle\" si rivel\u00f2 altamente efficace nella costruzione di un forte movimento nazionalista in Germania. La sua efficacia emotiva derivava dal modo in cui indirizzava la rabbia e la confusione provata non solo dal tedesco medio, ma anche dai soldati di ritorno dal fronte. Molti di questi uomini, sentendosi scollegati dalla societ\u00e0 civile a causa della loro esperienza al fronte, erano solo desiderosi di unirsi ai Freikorps per ottenere un qualche tipo di rivincita. L'antisemitismo latente, intensificato dal predominio ebraico nella Repubblica Sovietica Bavarese (dalla breve vita), pot\u00e9 essere sfruttato facilmente per costruire su di esso una potente ideologia razzista.\nCome tale, il \"Dolchsto\u00df\" divenne rapidamente un'immagine centrale della propaganda prodotta dai molti partiti politici di estrema destra e tradizionalmente conservatori, che sorsero nei primi giorni della Repubblica di Weimar, compreso l'NSDAP di Hitler. Per lo stesso Hitler, avere un modello esplicativo della prima guerra mondiale, fu di cruciale importanza personale. Egli aveva appreso della sconfitta tedesca mentre veniva curato per via di una cecit\u00e0 temporanea causata da un attacco con i gas al fronte. Egli narr\u00f2 di aver avuto all'epoca una visione che lo spinse a entrare in politica e \"correggere quei terribili errori\", (Spielvogel) \"liberare i tedeschi dai loro legacci e rendere grande la Germania.\" Per tutta la sua carriera si scagli\u00f2 con successo contro i \"criminali di novembre\".\nLa \"pugnalata alle spalle\" fuori dalla Repubblica di Weimar.\nA causa della potenza dell'immaginario della pugnalata alle spalle, e della percezione politica diffusa tra i conservatori, per cui un fronte interno politicamente ostile pu\u00f2 provocare la sconfitta in guerre altrimenti vincibili, la leggenda della pugnalata alle spalle \u00e8 comune in diverse societ\u00e0 moderne. In particolare essa viene spesso usata per spiegare la sconfitta degli Stati Uniti nella guerra del Vietnam. Nel contesto del coinvolgimento statunitense in tale conflitto, la leggenda della pugnalata alle spalle fa parte della sindrome del Vietnam."}
{"id": "112570", "revid": "124291238", "url": "https://it.wikipedia.org/wiki?curid=112570", "title": "Qumran", "text": "Qumran era una localit\u00e0 del Vicino Oriente abitata da una comunit\u00e0 essena sulla riva occidentale del Mar Morto, vicino a Gerico. Attualmente \u00e8 compresa nella Cisgiordania. Il sito fu costruito tra il 150 a.C. e il 130 a.C. e vide varie fasi di occupazione finch\u00e9, nell'estate del 68, Tito, al comando della legione X Fretensis creata da Augusto, la distrusse.\nDescrizione.\nQumran \u00e8 divenuta famosa in seguito alla scoperta nel 1947 dei cosiddetti Manoscritti del Mar Morto e dei resti di un monastero dove si ritiene vivesse una comunit\u00e0 di Esseni.\nAi piedi del Wadi Qumran esistono alcune antiche rovine che erano considerate resti di una fortificazione romana e che non erano state prese in considerazione dagli archeologi. Dopo la scoperta del Rotolo del Mar Morto di Isaia, avvenuta nel 1947, questo sito archeologico fu notevolmente rivalutato. Ben presto gli studiosi riconobbero che gli edifici erano appartenuti a una comunit\u00e0 religiosa ebraica. Si pens\u00f2 subito che fossero stati i membri di questa comunit\u00e0 a nascondere i rotoli nelle grotte fra i vicini dirupi.\nScoperte successive, tuttavia, sembrarono mettere in dubbio questa ipotesi. Nelle prossimit\u00e0 del monastero, infatti, in una serie di grotte due pastori palestinesi di nome Muhammad ad-Dhib, soprannominato il \"lupo\" e Jum'a Khalil, soprannominato il \"legno\", rinvennero nel 1947 delle anfore antiche in cui erano custoditi degli ostraka e dei rotoli di papiro.\nL'importanza storica principale di questo luogo \u00e8 per la scoperta di papiri antichissimi racchiusi in anfore per preservarli dalla furia distruttrice dei Romani.\nA Qumran sono inoltre stati ritrovati numerosi testi di tradizioni apocrife, ad esempio i libri di Enoch o il \"rotolo della guerra\". Si ritiene che questi rotoli risalgano a un'epoca precedente all'abbandono del monastero, che avvenne presumibilmente nel 68, in occasione dell'inizio delle vicende belliche che portarono all'invasione romana (di Pompeo, a Gerusalemme nel 63 a.C.).\nStoria.\nDalla scoperta dei rotoli manoscritti, avvenuta nel periodo 1947-1956, un'intensa attivit\u00e0 di scavi si \u00e8 svolta nella zona, che diede luogo al ritrovamento di circa 900 rotoli, molti dei quali scritti su pergamena ed alcuni su papiro. Sono state rinvenute cisterne, usuali mezzi per il bagno rituale ebraico, e cimiteri, oltre a sale da pranzo o da assemblea e rovine di un piano superiore, ritenuto da alcuni uno \"scriptorium\". Sono state rinvenute anche stoviglie in ceramica ed una torre.\nMolti studiosi ritengono che si tratti della sede di una setta ebraica, probabilmente Esseni. Ma secondo Lawrence Schiffman, in base alle regole della comunit\u00e0, la loro forte inclinazione al sacerdozio e l'eredit\u00e0 zadokita ed altri dettagli indicano una setta di orientamento sadduceo, sia che fosse distinta dai vari gruppi di Esseni o che fosse essa stessa uno di loro. Altri propongono interpretazioni diverse, alcune delle quali partono dalla presenza di un forte asmoneo, trasformato successivamente in una lussuosa residenza di una ricca famiglia o di un centro di lavorazioni, forse per produzione di ceramiche od altro.\nAd oriente del sito \u00e8 stato scoperto un cimitero. Gran parte delle tombe contengono resti di maschi, ma anche di qualche femmina, ed alcune di esse potrebbero avere origine medievale. Solo una piccola parte delle tombe sono state scavate, poich\u00e9 gli scavi archeologici nei cimiteri sono vietati dalle leggi ebraiche. Pi\u00f9 di mille corpi sono sepolti nel cimitero di Qumran.\nUna spiegazione \u00e8 che quei corpi siano quelli di generazioni di appartenenti ad una setta, mentre un'altra \u00e8 che si tratti di inumazioni avvenute in una localit\u00e0 ove erano pi\u00f9 facili da eseguirsi che nei terreni rocciosi circostanti.\nI rotoli vennero rinvenuti in un gruppo di dodici caverne lungo l'insediamento, alcune delle quali accessibili solo attraversandolo. Alcuni studiosi hanno avanzato l'ipotesi che le caverne fossero sedi permanenti di biblioteche delle sette, a causa della presenza di resti di scaffalature, mentre altri credono che servissero come rifugio domestico per quelli che vivevano nei dintorni.\nMolti dei testi ritrovati nelle caverne sembrano confermare ampiamente la fede e le pratiche religiose ebraiche oggi accettate, mentre altri parlerebbero di pratiche ed interpretazioni differenti, uniche o minoritarie. Alcuni studiosi credono che questi testi descrivano il credo degli abitanti di Qumran, che, potevano essere Esseni o rifugiati politici per il sostegno fornito alle famiglie dei sacerdoti sadducei contro i sacerdoti/re asmoniani. Un'epistola pubblicata negli anni 1990 indica i motivi per la creazione di una comunit\u00e0, alcuni dei quali paiono gli argomenti del Sadducei nel Talmud. Pare che gran parte dei rotoli siano stati nascosti nelle caverne durante i disordini della prima rivolta giudaica, sebbene alcuni potrebbero essere stati ivi riposte in precedenza."}
{"id": "112572", "revid": "1543377", "url": "https://it.wikipedia.org/wiki?curid=112572", "title": "Qumran (banca dati)", "text": "La Banca Dati Qumran (pi\u00f9 precisamente Qumran2) \u00e8 una banca dati presente nel web che raccoglie materiale in formato digitale per l'uso nella pastorale della Chiesa cattolica.\nCaratteristiche.\nQumran ha due punti fermi:\nAttualmente lo \"staff\" comprende i fondatori e una decina di altri collaboratori, che vagliano il materiale ricevuto in maniera da verificare che corrisponda allo standard di qualit\u00e0 fissato, rispondono alla corrispondenza. Lo staff \u00e8 inoltre impegnato in un lavoro continuo di ideazione ed ampliamento delle funzionalit\u00e0 del sito.\nSono pi\u00f9 di 60.000 gli iscritti alla \"mailing list\" degli aggiornamenti del sito. Il sito siticattolici.it menziona qumran.net tra i primi 50 siti cattolici italiani, primo tra le banche dati pi\u00f9 visitate.\nIl sito www.Qumran2.net \u00e8 propriet\u00e0 dell'omonima associazione senza scopo di lucro costituita nel 2004, riconosciuta dall'arcidiocesi di Genova come associazione privata di fedeli.\nMateriale presente.\nA met\u00e0 del 2012 la Banca Dati Qumran contiene:\nTutto il materiale \u00e8 organizzato per categorie e indicizzato; si pu\u00f2 fare facilmente una ricerca su tutto il materiale del sito. \u00c8 inoltre disponibile a richiesta su CD.\nDalla fine del 2001 sono stati fatti 88.243.690 downloads.\nIl materiale, tutto in lingua italiana, \u00e8 inviato costantemente da sacerdoti e operatori pastorali di tutta Italia, 2635 a met\u00e0 del 2012.\nI testi sono inviati e messi a disposizione in formato di Word o di altri processatori di testi, sono accompagnati da una breve presentazione, e compressi in formato zip. \u00c8 allo studio la possibilit\u00e0 di fornire i testi in formato PDF.\nStoria e note particolari.\nQumran nasce come banca dati il 25 novembre 1998, come fusione dei due siti \"Materiale Pastorale\" di don Giovanni Benvenuto e \"Qumran Net\" di don Paolo Basso e Andrea Ros. I due siti erano in linea gi\u00e0 da qualche tempo. Unirli ha permesso di razionalizzare forze e risorse.\nIl nome della banca dati \u00e8 ispirato dalle grotte di Qumran, in cui nel 1947 sono stati ritrovati antichi manoscritti biblici del I secolo (v. Rotoli di Qumran), probabilmente anteriori all'anno 68.\nL'attuale coordinatore del progetto \u00e8 Giovanni Benvenuto e il supporto logistico \u00e8 fornito da un'associazione fondata dai membri pi\u00f9 attivi del progetto.\nNel 2008 Qumran2 ha ottenuto il riconoscimento istituito dall'Associazione Webmaster Cattolici Italiani (WeCa), come miglior sito per la categoria \u201centi, associazioni, aggregazioni\u201d.\nProspettive future.\n\u00c8 in fase di studio l'ampliamento della banca dati in maniera da accettare e distribuire materiale in altre lingue oltre all'italiano."}
{"id": "112582", "revid": "767487", "url": "https://it.wikipedia.org/wiki?curid=112582", "title": "Michel Fugain", "text": "Biografia.\nFiglio di un medico combattente nella Resistenza francese durante la Seconda guerra mondiale, il giovane Michel, nonostante risultati poco brillanti alle scuole superiori, si iscrive alla facolt\u00e0 di Medicina per seguire le orme paterne ma a 21 anni lascia l'Universit\u00e0 per andare a Parigi e dedicarsi al cinema.\nStagista in alcuni cortometraggi, viene anche ingaggiato per partecipare alle riprese di alcuni film del cineasta Yves Robert. In questi anni Fugain frequenta corsi di recitazione senza mostrar ancora alcun interesse per la musica.\nSuccessivamente, a seguito di un'amicizia stretta con il cantante Michel Sardou, gli scrive quattro canzoni per un'audizione; i risultati lo spingono a dedicarsi alla composizione. In seguito compone anche per artisti come Hugues Aufray, Herv\u00e9 Vilard, Dalida e, successivamente, per Marie Lafor\u00eat il cui produttore gli propone di registrare un disco.\nEsordisce nel 1966 con \"Un pas devant l'autre\", LP contenente solo quattro canzoni; ma \u00e8 con \"Je n'aurais pas le temps\" del 1967 che raggiunge notoriet\u00e0, tanto che gli viene commissionata la composizione dell'inno ufficiale dei Giochi olimpici invernali nel 1968 che si sarebbero svolti a Grenoble.\nIl 1969 \u00e8 l'anno che lo vede esibirsi all'Olympia di Parigi, e prendersi la sua prima serie di \u201cpause\u201d nella sua carriera di cantante.\nIl suo periodo migliore - per prolificit\u00e0 e successo di pubblico - \u00e8 quello dal 1972 al 1974 quando entra a far parte del folto complesso musicale Big Bazar.\nDi quel periodo sono \"Une belle histoire\" (divenuta nota in italiano come \"Un'estate fa\" con il testo Franco Califano) e \"La f\u00eate\".\nL'artista francese \u00e8 tuttora in attivit\u00e0."}
{"id": "112590", "revid": "1494169", "url": "https://it.wikipedia.org/wiki?curid=112590", "title": "Hubble", "text": ""}
{"id": "112591", "revid": "125999454", "url": "https://it.wikipedia.org/wiki?curid=112591", "title": "Torre del Lago Puccini", "text": "Torre del Lago Puccini, anche conosciuta semplicemente come Torre del Lago, \u00e8 l'unica frazione di Viareggio, in provincia di Lucca. Il suo territorio, fra lago e mare, popolato da circa 12.000 abitanti, quando il comune di Viareggio era suddiviso in circoscrizioni di decentramento, corrispondeva a quello della Circoscrizione 1.\nToponimo.\nIl suo nome ha origine dalla presenza di una torre che nel XV-XVI secolo sorgeva sul vicino lago di Massaciuccoli (chiamata prima Torre Guinigi e poi Torre del Turco).\nAl nome originario di Torre del Lago venne aggiunto, il 21 dicembre 1938, quello di Puccini, per rendere onore al compositore che qui visse e compose molte delle sue celeberrime opere liriche. La sua residenza, Villa Puccini, sorge sul belvedere del lago di Massaciuccoli ed ospita la tomba del compositore. La villa \u00e8 visitabile ed \u00e8 meta di turisti ed appassionati di lirica provenienti da tutto il mondo. A poca distanza dalla villa del compositore si trova il Gran teatro, dove vengono rappresentate le sue opere ed altri concerti.\nStoria.\nDa quanto risulta dagli archivi, \u00e8 provato che verso il 1700 non vi era popolazione a causa della zona paludosa e che solo diversi anni dopo si stabil\u00ec sul lago qualche famiglia di pescatori. I pochi abitanti ebbero assistenza dai Padri della Certosa di Lucca, che accolsero e registrarono le prime famiglie di coloni che venivano dalla piana di Lucca. I primi coltivatori dovettero affrontare il problema delle abitazioni, che superarono utilizzando come materiale da costruzione il falasco, che ancor oggi cresce rigoglioso sulle sponde del lago. Sorsero cos\u00ec le pittoresche capanne che accolsero generazioni di pionieri fino al dopoguerra della prima guerra mondiale.\nNei primi documenti e fino al 1850 non si legge mai \"Torre del Lago\", ma semplicemente \"Alla Macchia\". Il nome attuale \u00e8 dovuto al fatto che esisteva sul lago una torre di guardia, che si trovava nel luogo dove oggi sorge la villa Puccini e che in seguito venne adibita a torre doganale. \nTorre del Lago aveva 191 abitanti nel 1791, ma gi\u00e0 nel 1856 la popolazione era di 904 persone. Nel 1905 il numero degli abitanti era salito a , che diventarono circa nel 1930, per toccare la punta massima di il 1\u00ba maggio 1950.\nClima.\nIl clima di Torre del Lago \u00e8 di tipo mediterraneo, pur presentando un tasso piuttosto elevato di umidit\u00e0 (tra 60 e 80% di umidit\u00e0 relativa nei mesi estivi con conseguente afa) e con nebbie e foschie molto frequenti nei mesi autunnali - invernali. \nSpesso l'isola di calore sovrastante l'abitato rende le temperature pi\u00f9 elevate rispetto alle zone circostanti (es lago, pinete), soprattutto in inverno. \nUna piovosit\u00e0 di 900- annui, causati dalla vicinanza delle Alpi Apuane alla costa. In base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di ; quella del mese pi\u00f9 caldo, luglio, si attesta a +. \nIn estate temperature record sono state raggiunte nell'agosto 2003 con 38\u00b0C, nel 2017 con 35\u00b0C, nel 2019 e nel 2021 con oltre 36\u00b0C. Nel gennaio 1985 \u00e8 stata raggiunta invece la temperatura minima di -11\u00b0C e -7\u00b0C nel febbraio 2012. \nLe nevicate avvengono prevalentemente senza accumulo, l'ultima grande nevicata che ha imbiancato la citt\u00e0 \u00e8 avvenuta tra il 27 Febbraio e il 1 Marzo 2018. \nLe precipitazioni medie annue si attestano a e sono distribuite mediamente in 80 giorni di pioggia, con un minimo relativo in estate ed un picco in autunno.\nL'umidit\u00e0 relativa media annua fa registrare il valore di 65,1% con minimi di 60% a gennaio e a febbraio e massimo di 69% a settembre. L'eliofania assoluta media annua si attesta a 5,9 ore giornaliere, con massimo di 9,2 ore giornaliere a luglio e minimo di 2,8 ore giornaliere a dicembre.\nMonumenti e luoghi d'interesse.\nNel centro storico di Torre del Lago possiamo trovare molte case in architettura liberty, ma edifici pi\u00f9 maestosi si trovano nel centro di Viareggio. Elenchiamo alcuni edifici interessanti.\nVille.\nRecentemente restaurato dal comune di Viareggio, in collaborazione con l'Universit\u00e0 di Pisa, il complesso della casa e della cappella con il grande giardino, \u00e8 luogo di eventi e spettacoli. L'edificio ospita anche prestigiose mostre - come quella su Puccini e Galileo Chini - ed \u00e8 sede di alcuni master post-laurea dell'Universit\u00e0 di Pisa. Donato al comune nel 1985 per uso culturale.\nDavanti alla villa un cippo di marmo molto deteriorato commemora l'esproprio fascista del bosco che apparteneva alla tenuta dei Borbone.\nChiese.\nLa religione praticata a Torre del Lago \u00e8 il cattolicesimo. Sul territorio sono presenti varie chiese, tutte facenti parte della diocesi di Lucca:\nIl lago.\nSpecchio d'acqua di circa di superficie poco profondo, \u00e8 il residuo di una grande laguna formata 5.500 anni fa tra l'Arno e il Serchio. Il bacino era conosciuto gi\u00e0 in epoca romana, come si rileva dalla \"Tabula Peutingeriana\", come lago delle Fosse Papiriane. Dal tardo medioevo il lago divenne zona di confine tra la Repubblica di Lucca e la Repubblica di Pisa prima, poi con il Granducato di Toscana, cosa che rallent\u00f2 possibili opere di bonifica. Nella prima met\u00e0 del XIX secolo l'architetto Lorenzo Nottolini ide\u00f2 un progetto per la bonifica del lago per conto della Repubblica di Lucca, che per\u00f2 non ebbe seguito. Sempre durante il Ducato di Lucca le acque delle aree palustri poste a Nord del lago vennero utilizzate come risaie.\nIl lago fu uno dei soggetti pi\u00f9 spesso ritratti da alcuni esponenti della pittura macchiaiola e post-macchiaiola, come Cabianca, Pagni, e soprattutto i fratelli Tommasi. Nonostante questi aspetti culturali, la zona \u00e8 stata interessata da pesanti manomissioni ambientali dovute a forme improprie di sfruttamento.\nUn fenomeno piuttosto raro \u00e8 vedere il lago completamente ghiacciato. L'ultima volta il fenomeno si \u00e8 presentato nel gennaio del 1985. Fenomeni minori furono registrati nel 1956, 1929 e all'inizio del secolo. Per i secoli precedenti mancano studi approfonditi, ma \u00e8 lecito ritenere che vi siano stati altri episodi di congelamento, ad esempio nel 1709. Fino alla fine del XX secolo era invece relativamente frequente veder ghiacciare le paludi nelle zone vicine alla riva.\nIl Gazebo, originariamente una struttura lignea poggiata su palafitte e coperta di falasco, fu fatto costruire, cos\u00ec come lo vediamo con i suoi echi orientaleggianti, dal cav. Paolo Triscornia tra il 1922 e il 1924. Adibito a salotto culturale di un cenacolo di amici e artisti, tra cui Lorenzo Viani, Plinio Nomellini, Moses Levy, Arturo Dazzi e Carlo Carr\u00e0, era allora, collegato al villino da un pontile di legno.\nNegli anni pionieristici dell'aviazione il lago venne utilizzato come base degli idrovolanti militari e nel 1931 ospit\u00f2 un raduno nazionale di quasi tutte le squadriglie allora esistenti. Negli anni dal 1932 al 1935 il lago ospit\u00f2 i due colossi della Regia Aeronautica, i Dornier Do X. Durante la seconda guerra mondiale, nel lago avevano base alcuni reparti con compiti di ricognizione marittima e soccorso aereo, fino al giorno dell'armistizio, quando la base fu smantellata.\nMarina di Torre del Lago.\nTorre del Lago \u00e8 compresa tra lago e mare. Molto noto \u00e8 il lago, ma anche la marina \u00e8 molto conosciuta grazie ai suoi ristoranti, pizzerie, discoteche e stabilimenti balneari, i pi\u00f9 vecchi originari dal 1900. Andando verso Viareggio si incontrano le spiagge libere, la pi\u00f9 famosa delle quali \u00e8 quella della Lecciona. \nLa pineta di Levante.\nVasta area verde che va dal quartiere Darsena di Viareggio fino a Torre del Lago Puccini. Fa parte del Parco naturale di Migliarino, San Rossore, Massaciuccoli. L'antropizzazione \u00e8 minore rispetto alla Pineta di Ponente a causa dei vincoli naturalistici che la tutelano. In questa pineta si trova la Villa Borbone.\nRivendicazioni di autonomia.\nUna parte degli abitanti di Torre del Lago Puccini ha, in pi\u00f9 occasioni, rivendicato la possibilit\u00e0 di diventare un comune autonomo da Viareggio.\nNel 1988, 27 e 28 giugno, i soli abitanti della frazione presero parte a un referendum consultivo nel quale l'82,30% si espresse a favore della separazione. La richiesta fu tuttavia respinta.\nNel 2004, 12 e 13 giugno, si \u00e8 tenuto un secondo referendum esteso a tutti gli abitanti del comune, in base alla nuova legge della Regione Toscana. L'affluenza \u00e8 stata del 66,26% degli aventi diritto che si espressero al 40,73% per il s\u00ec ed al 59,27% per il no; la richiesta \u00e8 stata quindi respinta. A parziale compenso la frazione ottenne l'istituzione di una Circoscrizione comunale di decentramento con particolari attribuzioni in un ampio ventaglio di materie: urbanistica, edilizia privata, commercio e polizia amministrativa, parchi e giardini, ordinaria manutenzione del cantiere circoscrizionale. Con legge 191/2009 (\"spending review\"), e segnatamente il relativo art. 2, comma 186, lett. b, le circoscrizioni comunali di decentramento sono state soppresse; successivamente, sarebbero state reintrodotte, facoltativamente, per i soli comuni con popolazione superiore a 250mila abitanti.\nCultura.\nOgni anno, nel periodo estivo, in onore di Puccini si tiene un festival lirico, il Festival Puccini, nel quale vengono rappresentate, in un teatro all'aperto che si affaccia sul lago di Massaciuccoli, alcune opere del compositore da tempo presenti stabilmente nel repertorio lirico.\nCucina.\nLa selvaggina palustre \u00e8 stata per molto tempo protagonista della gastronomia locale: germani, alzavole e marzaioli arrosto, beccacini, penne con la folaga, sono stati i pi\u00f9 celebri. Agli uccelli palustri si affacciavano quelli della macchia, quali i colombacci, le beccacce, fagiani e altri piccoli migratori che costituivano assieme a cinghiali, daini e lepri un patrimonio faunistico di grande importanza, che in cucina rappresentavano il vanto della ristorazione locale.\nTurismo.\nTorre del Lago \u00e8 anche famosa per la sua marina, molto frequentata specialmente nel periodo estivo, per la presenza di ristoranti e discoteche, e per la spiaggia della Lecciona. Torre del Lago \u00e8 fulcro del progetto Friendly Versilia, principale e pi\u00f9 nota esperienza italiana di turismo gay.\nInfrastrutture e trasporti.\nStrade.\nTorre del Lago Puccini si \u00e8 sviluppata lungo la ex Strada statale 1 Via Aurelia, servita da autocorse in servizio di trasporto pubblico locale svolte dalla societ\u00e0 autolinee toscane\nFerrovie.\nLa localit\u00e0 \u00e8 dotata di un proprio impianto ferroviario, la fermata di Torre del Lago Puccini, lungo la ferrovia Tirrenica, servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\"."}
{"id": "112592", "revid": "1494169", "url": "https://it.wikipedia.org/wiki?curid=112592", "title": "Terminatore", "text": "\u00c8 un calco sull'Inglese che a volte rimpiazza il pi\u00f9 corretto circolo di illuminazione."}
{"id": "112595", "revid": "212348", "url": "https://it.wikipedia.org/wiki?curid=112595", "title": "Pseudoanello", "text": ""}
{"id": "112596", "revid": "2210568", "url": "https://it.wikipedia.org/wiki?curid=112596", "title": "Cristoforo Colombo", "text": "Deve la sua fama ai viaggi che portarono alla colonizzazione europea delle Americhe; l'importanza delle sue scoperte \u00e8 tale che al suo nome sono ispirati numerosi toponimi nel Nuovo Mondo, uno tra tanti quello del Paese sudamericano della Colombia.\nMarinaio sin da giovane, matur\u00f2 l'idea dell'esistenza di una terra oltreoceano (secondo lui l'Asia) proprio durante i suoi viaggi da capitano di mare di navi mercantili. Convinto dell'esattezza delle proprie tesi, dapprima Colombo chiese i finanziamenti per inaugurare la nuova rotta al re Giovanni II del Portogallo, ma vistosi negati i fondi tent\u00f2 con i re di Castiglia e Aragona, i quali, dopo le trattative, e soprattutto grazie all'appoggio di Isabella di Castiglia, accettarono di finanziare l'impresa e di concedergli alcuni privilegi nel caso in cui l'esito fosse risultato positivo.\nSalpato da Palos de la Frontera il 3 agosto 1492, giunse nell'odierna San Salvador il 12 ottobre dello stesso anno.\nA tale primo viaggio ne seguirono altri tre di minore fortuna, che lo portarono alla rovina e al discredito presso la corte di Castiglia, paese del quale era divenuto cittadino e nella cui capitale Valladolid mor\u00ec nel 1506.\nLa giovent\u00f9 e i primi viaggi da mercante.\nFu primogenito dei quattro figli (tre maschi e una femmina) di Domenico Colombo e Susanna Fontanarossa, gestori dapprima di una piccola azienda tessile e successivamente, in seguito al trasferimento da Genova a Savona, di un'osteria. Colombo trascorse l'infanzia seguendo i genitori nella nuova abitazione sita in vico Diritto di Ponticello, mentre le informazioni sul suo conto diventano note a partire dal 1470, quando la famiglia si spost\u00f2 a Savona. Con molta probabilit\u00e0, nacque all'interno del territorio genovese.\nColombo stesso afferma in una sua lettera di avere cominciato a navigare a quattordici anni. Durante i suoi viaggi latinizz\u00f2 il suo nome (com'era usanza del tempo) nelle firme che poneva su lettere e documenti; in seguito utilizz\u00f2 come firma anche il nome in castigliano, Crist\u00f3bal Col\u00f3n.\nDopo avere prestato servizio sotto Renato d'Angi\u00f2 nel 1473 cominci\u00f2 l'apprendistato come mercante al servizio delle famiglie genovesi Centurione, Di Negro, Imperiali e Spinola. Nel 1473 part\u00ec alla volta di Chio in Grecia, navigando su di un'imbarcazione di nome \"Roxana\", e vi rimase circa un anno. In seguito giunse nel Portogallo. Nel 1476 era a Bristol, arrivato in Inghilterra presumibilmente al seguito della flotta genovese che fu attaccata da navi francesi al largo del Capo Vincenzo dove a stento, secondo le fonti, trov\u00f2 scampo. Successivamente approd\u00f2 a Galway in Irlanda e nel 1477, infine, raggiunse l'Islanda.\nVerso il 1479, continuando a curare i commerci per conto della sola famiglia Centurione, Colombo si trasfer\u00ec temporaneamente a Lisbona per poi fare, dopo poco tempo, ritorno in Liguria.\nNel 1480, al rientro dal suo viaggio verso i mari del Nord e le isole britanniche, Colombo spos\u00f2 Filipa Moniz Perestrello, figlia di Bartolomeo Perestrello il Vecchio (navigatore portoghese di origini piacentine e dal 1419 governatore di Porto Santo) e di Isabel Moniz, dalla quale nel 1481 ebbe un figlio (l'unico nato dalla relazione), Diego. La coppia si trasfer\u00ec prima a Porto Santo dove rimase per due anni e successivamente a Madera. In questo periodo Colombo si dedic\u00f2, senza successo, al commercio in proprio.\nPoco tempo dopo si trasfer\u00ec da Madera nuovamente a Lisbona, dove il fratello Bartolomeo lavorava come cartografo (professione diffusa tra i molti genovesi che all'epoca dimoravano nella citt\u00e0 lusitana). Fu probabilmente in questo periodo della sua vita che nella mente di Colombo cominci\u00f2 a prendere forma il disegno della rotta breve per le Indie. Sempre a questo periodo risalirebbe l'incontro tra il navigatore genovese e un naufrago il quale, in punto di morte, tracci\u00f2 una mappa delle lontane terre oltre oceano che fu d'ispirazione per Colombo. Nel 1485 la moglie mor\u00ec.\nLa via pi\u00f9 breve per le Indie.\nBasandosi sulle carte geografiche del fratello (residente in Spagna), sui racconti dei marinai e sui reperti (canne, legni e altro) trovati al largo delle coste delle isole del \"Mare Oceano\" (l'Atlantico), Colombo cominci\u00f2 a convincersi che al di l\u00e0 delle Azzorre dovesse esserci una terra e che questa non potesse essere altro che l'Asia.\nA Lisbona Colombo cominci\u00f2 a documentarsi e a leggere testi geografici come l\"Historia rerum ubique gestarum\" di papa Pio II stampata nel 1477, l\"Imago mundi\" di Pierre d'Ailly (1480) e \"Il Milione\" di Marco Polo. Una notevole influenza sulla decisione poi presa da Colombo dovette esercitare una lettera che nel 1474 Paolo Toscanelli indirizz\u00f2 al canonico di Lisbona Fernando Martins de Reriz, in risposta al quesito postogli da Alfonso V del Portogallo attraverso lo stesso canonico. Nella missiva, che \u00e8 quasi certo che Colombo avesse conosciuto, il fisico fiorentino riteneva percorribile una rotta verso ovest per raggiungere l'India.\nColombo incontr\u00f2 il re Giovanni II di Portogallo nel 1483 e nell'udienza gli chiese la somma necessaria per il suo progetto, ma dopo aver consultato i suoi esperti il Re rifiut\u00f2 la proposta.\nColombo nel 1485, dopo la morte di sua moglie, si rec\u00f2 nel Regno di Castiglia, al piccolo porto di Palos de la Frontera, presso Cadice, insieme al figlio, quindi si rec\u00f2 a Siviglia. Cristoforo era alla ricerca di qualcuno che potesse finanziare l'impresa: dapprima prov\u00f2 con il duca Medina Sidonia, ma questi non ottenne l'appoggio della Corona e si trov\u00f2 costretto a rifiutare; in seguito tent\u00f2 con don Luis de la Cerda, duca di Medinaceli che convinse parzialmente la regina Isabella di Castiglia, la quale decise di incontrare Colombo.\nRecatosi a Cordova giunse, il 20 gennaio 1486, al cospetto di Alfonso de Quintanilla, tesoriere dei regnanti, come preludio all'incontro con la Regina, in quel momento assente. L'esploratore intanto visse nella citt\u00e0 frequentando i fratelli Luciano e Leonardo Barroia, che gli presentarono Diego de Arana, di cui conobbe la moglie Costanza e la cugina Beatrice (Beatriz Enr\u00edquez de Arana). Quest'ultima, ventenne di famiglia dedita al commercio vinicolo e orfana da tempo, ebbe una relazione con Colombo che non giunse al matrimonio. Il navigatore ebbe una relazione anche con Beatriz de Bobadilla y Ulloa, nipote della marchesa di Moya e governante di La Gomera. Ai primi di maggio dello stesso anno i regnanti arrivarono nella citt\u00e0 e finalmente Ferdinando II di Aragona e Isabella incontrarono Cristoforo. L'esploratore present\u00f2 il suo progetto di raggiungere per mare il Catai e il Cipango. Tra il 1486 e il 1487 una commissione, presieduta da padre Hernando de Talavera (confessore dei re cattolici) e composta da uomini dotti (\"letrados\") come Rodrigo Maldonado de Talavera, si riun\u00ec per vagliare le effettive possibilit\u00e0 di riuscita del viaggio. Essa segu\u00ec i reali nella citt\u00e0 di Cordova fino a fine anno e poi si trasfer\u00ec al loro seguito a Salamanca. Il verdetto di quella che venne definita la \"battaglia di Colombo\" arriv\u00f2 solo alla fine del 1490 e gli esperti alla fine bocciarono la proposta.\nNel 1488 Colombo ebbe un altro figlio, Fernando, da Beatrice. Negli anni seguenti Colombo cerc\u00f2 varie volte di farsi ascoltare dalla corte castigliana e decise di rivolgersi pure, tramite il fratello Bartolomeo, ai sovrani d'Inghilterra e di Francia. Intanto conobbe Mart\u00edn Alonso Pinz\u00f3n. Nel 1492, col protrarsi dell'attesa, il navigatore era giunto oramai ai limiti della resistenza e, dopo sette anni di soggiorno nel regno di Castiglia, anche le sue risorse economiche si erano ridotte al punto da non essere quasi pi\u00f9 in grado di provvedere alla sua famiglia, costringendolo a vendere libri e disegnare mappe.\nRealizzazione del progetto.\nPadre Juan P\u00e9rez, confessore personale della Regina, tramite Sebastiano Rodriguez fece recapitare una missiva alla stessa regina, la quale due settimane dopo fece convocare il padre. Il tesoriere Luis de Sant\u00e1ngel, Ferdinando Pinello e altri intanto assicurarono la copertura finanziaria eventualmente richiesta. Si riunirono nuovamente gli esperti, mentre Colombo ricevette tramite lettera la comunicazione di una nuova udienza. Decisivo fu anche il contributo del vescovo Alessandro Geraldini originario della citt\u00e0 di Amelia, anche lui confessore della regina Isabella e amico personale di Colombo e del fratello Antonio; per sua insistenza, la Regina si convinse definitivamente a consentire il viaggio del grande navigatore. Colombo avrebbe poi intitolato una delle isole del Nuovo Mondo a Graziosa, madre del Geraldini, e il prelato divenne anche il primo vescovo residenziale delle Americhe.\nColombo si rec\u00f2 a Siviglia, ma i reali si erano trasferiti a Santa Fe. Colombo li raggiunse e nell'incontro, dove i reali erano propensi ad accettare di finanziare l'impresa, dett\u00f2 le sue condizioni: chiese il titolo di ammiraglio e la carica di vicer\u00e9 e \"governatore delle terre scoperte\" (titolo che doveva essere ereditario), la possibilit\u00e0 di conferire ogni tipo di nomina nei territori conquistati e, inoltre, una rendita pari al 10% di tutti i traffici marittimi futuri. Le richieste furono considerate eccessive e non si fece alcun accordo, per cui Colombo ripart\u00ec, ma venne richiamato e le richieste vennero accettate in caso di riuscita del viaggio. Durante le trattative, che durarono tre mesi, Isabella si fece rappresentare da Juan de Coloma, mentre le bozze erano redatte dallo stesso padre Perez. Il contratto (\"Capitolaciones de Santa Fe\"), firmato il 17 aprile 1492, prevedeva cinque paragrafi.\nLa somma necessaria per l'armamento della flotta, pari a di maraved\u00ed, sarebbe stata versata met\u00e0 dalla corte e met\u00e0 da Colombo, finanziato da un istituto di credito genovese, il Banco di San Giorgio e dal mercante fiorentino Giannotto Berardi. Si trattava, in realt\u00e0, di una somma modesta anche per quei tempi: si calcola, infatti, che quella che si sarebbe rivelata come una delle pi\u00f9 importanti spedizioni della storia umana, fu finanziata con una spesa complessiva variabile fra gli attuali e \u20ac.\nDopo la firma Colombo lasci\u00f2 la citt\u00e0 il 12 maggio, quando era gi\u00e0 deciso il luogo di partenza, Palos. Furono cos\u00ec allestiti tre velieri (di norma definiti caravelle), di cui due \u2013 la \"Santa Maria\" e la \"Pinta\" \u2013 dotati di alberi a vele quadre e uno \u2013 la \"Ni\u00f1a\" \u2013 dotato di vela latina (quindi tecnicamente non navi dal punto di vista velico, perch\u00e9 non dotate di tre alberi a vele quadre).\nLa \"Santa Mar\u00eda\" (in realt\u00e0 si trattava di una caracca) stazzava 150 tonnellate e, in qualit\u00e0 di nave ammiraglia, era capitanata dallo stesso Colombo. La \"Pinta\", che stazzava 140 tonnellate, e la piccola \"Ni\u00f1a\", che ne stazzava solamente 100, erano comandate rispettivamente da due armatori di Palos, Mart\u00edn Alonso Pinz\u00f3n e suo fratello minore Vicente Y\u00e1\u00f1ez Pinz\u00f3n. Inizialmente solo due navi erano pronte, recuperate senza grosse spese a carico della Corona di Castiglia, mentre si decise che chi avesse partecipato all'impresa avesse sospesa ogni pendenza legale (sia civile sia penale) in carico. Nel reclutare i 90 marinai, Colombo fu validamente aiutato da Mart\u00edn Pinz\u00f3n che godeva di ottima fama nella citt\u00e0. A Mart\u00edn Pinz\u00f3n spettava il ruolo di comandante in seconda di Colombo e l'esecuzione pratica del viaggio, mentre a Colombo spettava la guida come condottiero dell'idea. Il pilota della flotta era il cantabrico Juan de la Cosa, proprietario della \"Santa Maria\".\nViaggi per le Americhe.\nPrimo viaggio.\nLa partenza avvenne alle sei del mattino del 3 agosto 1492 da Palos de la Frontera, con rotta verso le Isole Canarie per sfruttare i venti. Il 6 agosto si ruppe il timone della \"Pinta\" e si credette a un'opera di sabotaggio, quindi furono costretti a uno scalo di circa un mese a La Gomera per le necessarie riparazioni. La \"Pinta\" giunse con due settimane di ritardo a causa dell'avaria, tanto che Colombo pens\u00f2 di sostituirla con un'altra caravella. Si approfitt\u00f2 della sosta per modificare anche la velatura della \"Ni\u00f1a\", trasformandola da latina a quadra per meglio adeguarla alla navigazione oceanica. Va anche detto che a La Gomera era presente la giovane vedova del governatore, Beatriz de Bobadilla y Ulloa, che a quanto pare aveva gi\u00e0 avuto uno scambio di cortesie col navigatore.\nLe tre navi ripresero il largo il 6 settembre spinte dagli alisei, dei quali Colombo conosceva l'esistenza. Questi venti spirano sempre da est verso ovest formando stabilmente una striscia di nuvole galleggiante nell'aria, tanto che l'ammiraglio nel giornale di bordo scrisse: \u00abSi naviga come tra le sponde di un fiume\u00bb. Un'altra, tra le suggestioni del primo viaggio transoceanico, fu la posizione delle navi costantemente rivolte verso il tramonto, oltre che la sensazione di procedere per ampi spazi mai prima toccati. Le caravelle navigarono per un mese senza che i marinai riuscissero a scorgere alcuna terra. Il 16 settembre le caravelle cominciarono a entrare nel Mar dei Sargassi e Colombo approfitt\u00f2 dello spettacolo delle alghe galleggianti (un fenomeno tipico di questo mare) per sostenere che tali vegetali erano sicuramente indizi di terra vicina (cosa in realt\u00e0 non vera), tranquillizzando temporaneamente i suoi uomini.\nA partire dal giorno 17 si osserv\u00f2 con stupore il fenomeno assolutamente sconosciuto della declinazione magnetica: la bussola indicava il polo magnetico distaccandosi sempre pi\u00f9 dal nord geografico, col rischio di allontanare le navi dalla loro rotta. Questi strani fenomeni ebbero l'effetto di spaventare i marinai e la tensione crebbe inevitabilmente. Il 6 ottobre Colombo registr\u00f2 di aver percorso 3652 miglia, gi\u00e0 cento in pi\u00f9 di quante ne aveva previste. Lo stesso giorno vi fu una riunione generale dei comandanti a bordo della \"Santa Maria\", durante la quale Mart\u00edn Pinz\u00f3n sugger\u00ec di cambiare rotta da ovest a sud-ovest. Il 7 ottobre Colombo decise di virare quindi verso sud-ovest, avendo visto alcuni uccelli dirigersi verso quella direzione.\nIl giorno 10 vi fu un principio di ammutinamento; Colombo, pi\u00f9 che mai fermo nella propria idea e forte degli studi che aveva compiuto nel corso del viaggio, riusc\u00ec forse a ottenere un accordo: se entro tre o quattro giorni le vedette non avessero scorto alcuna terra le caravelle sarebbero tornate indietro o si sarebbe deciso diversamente. Gioved\u00ec 11 ottobre si ebbero alcuni segnali positivi: furono avvistati diversi oggetti fra cui un giunco, un bastone e un fiore fresco che un marinaio pesc\u00f2 in mare: soltanto la vicinanza della terra emersa poteva giustificare questi ritrovamenti. Durante la notte Colombo si disse convinto di avere intravisto in lontananza una luce, \u00ab\"como una candelilla que se levava y se adelantaba\"\u00bb (\"come una piccola candela che si levava e si agitava\"). Fu solo alle due di notte di venerd\u00ec 12 ottobre 1492 che Rodrigo de Triana, a bordo della \"Pinta\", distinse finalmente la costa (tuttavia, il premio in denaro promesso al primo che avesse avvistato la terra fu aggiudicato a Colombo).\nLa mattina del 12 ottobre le caravelle riuscirono a trovare un varco nella barriera corallina e gli equipaggi riuscirono a sbarcare su un'isola chiamata, nella lingua locale, \"Guanahani\", che Colombo battezz\u00f2 con il nome di: Isola di San Salvador; l'identit\u00e0 moderna di questa isola corrisponde, presumibilmente, con quella di un'isola delle Bahamas. Gli spagnoli furono accolti con grande cortesia e condiscendenza dai Taino, la trib\u00f9 abitante dell'isola. Colombo stesso, nella sua relazione, sottolinea pi\u00f9 volte la gentilezza e lo spirito pacifico dei suoi ospiti: \nLa sera del 27 ottobre le caravelle arrivarono alla fonda della baia di Bariay, a Cuba, nell'attuale provincia di Holgu\u00edn. Nel diario di bordo di domenica 28 ottobre troviamo scritto: \"Es la isla mas hermosa que ojos humanos hayan visto\" (\"\u00c8 l'isola pi\u00f9 bella che occhio umano abbia mai visto\"). Tuttavia, data la mancanza di oro e la condizione primitiva degli indigeni, l'ammiraglio pens\u00f2 di essere arrivato soltanto in un remoto avamposto della grande civilt\u00e0 asiatica descritta da Marco Polo. Mart\u00edn Alonso Pinz\u00f3n aveva udito dagli indigeni delle immense ricchezze dell'isola di Babeque e dopo alcuni tentativi fatti insieme a Colombo decise di proseguire le ricerche per conto proprio con la \"Pinta\", senza autorizzazione. Sta di fatto che per circa due mesi la flottiglia si ridusse a due sole caravelle, con le quali venne esplorata la costa settentrionale di Haiti, battezzata \"Hispaniola\". Giunsero quindi nella baia che Colombo chiam\u00f2 \"Bahia de los Mosquitos\" (altro nome che sopravvisse nei secoli) e si parl\u00f2 di un'isola a forma di tartaruga che il navigatore chiam\u00f2 \"Tortuga\".\nSempre convinto di trovarsi in Asia, Colombo confuse la parola indigena \"Cibao\" col ricchissimo Cipango, ovvero il Giappone, alla ricerca del quale si mise subito in viaggio superando Capo d'Haiti. Verso la mezzanotte del 25 dicembre, a poca distanza dalla costa, la \"Santa Maria\" and\u00f2 in secco di prua arenandosi sopra un banco corallino. L'Ammiraglio, svegliatosi, ordin\u00f2 di tonneggiare gettando l'ancora verso poppa per poi trainarla da un argano allo scopo di far retrocedere la nave. Venne quindi gettata in mare una lancia su cui sal\u00ec anche Juan de la Cosa, che per\u00f2, inaspettatamente, decise di dirigersi verso la \"Ni\u00f1a\". La \"Santa Maria\" rimase in condizioni precarie e venne abbandonata; a nulla servirono gli ultimi sforzi dei marinai.\nL'Ammiraglio, rimasto con una sola caravella, dovette abbandonare parte della ciurma (39 persone in tutto) con la promessa che sarebbe tornato a riprenderli durante il secondo viaggio transoceanico. Fece quindi costruire un forte \u2013 La Navidad \u2013 a poca distanza dal luogo dell'incidente. Successivamente gli indigeni dissero di aver avvistato \"un'altra casa sull'acqua\" (la \"Pinta\") ma a nulla serv\u00ec il messaggio che Colombo cerc\u00f2 di inviargli. Il 4 gennaio si tent\u00f2 ancora di entrare in contatto mentre il 5 la flotta si riun\u00ec nelle vicinanze di Monte Christi. Seguirono l'incontro e le giustificazioni di Mart\u00edn Alonso Pinz\u00f3n.\nIl capitano della \"Pinta\" afferm\u00f2 di essersi recato senza successo a Babeque e di aver fatto scambi proficui con Caonab\u00f2, un potente cacicco indio. Colombo non gli credette ma lo perdon\u00f2 in quanto gli era impossibile intraprendere il viaggio di ritorno con una sola imbarcazione. Prima del rientro decisero di trarre in secco le due navi a Capo Saman\u00e0 per un lavoro di restauro. Il 13 gennaio furono attaccati da una trib\u00f9 ostile, che Colombo credette fossero i temibili Canibi. Negli scontri si ebbero soltanto alcuni feriti ma Colombo decise comunque di partire prima possibile all'alba del 16 gennaio 1493.\nConsapevole che per il viaggio di ritorno la flotta avrebbe dovuto muovere a settentrione per uscire dal regime degli alisei, Colombo risal\u00ec fino al 35\u00ba parallelo, quasi in linea col parallelo di Capo San Vincenzo in Portogallo. Quindi, il 23 gennaio, punt\u00f2 la prua a levante. Il navigatore non poteva sapere che in inverno, a tali latitudini, l'oceano Atlantico \u00e8 sconvolto da violentissime tempeste come quella in cui s'imbatt\u00e9 il 13 febbraio. L'uragano dur\u00f2 circa due giorni, ridusse allo stremo la resistenza delle piccole caravelle e le separ\u00f2 senza alcuna possibilit\u00e0 di manovra. Colombo, temendo il peggio, gett\u00f2 in acqua un barile che conteneva i documenti e i resoconti dell'impresa (il barile non venne mai ritrovato). Placatasi finalmente la burrasca, Colombo approd\u00f2 fortunosamente alle isole Azzorre, sull'isola di Santa Maria. Da qui, le malconce \"Ni\u00f1a\" e \"Pinta\" ripartirono il 24 febbraio arrivando otto giorni dopo a Restelo, nei pressi di Lisbona. Rui de Pina, umanista portoghese alla corte di Giovanni II, scrisse del suo arrivo in Portogallo: \nNonostante l'inimicizia dei portoghesi, Colombo venne cortesemente ricevuto da re Giovanni II a Vale do Para\u00edso, vicino Azambuja, mettendo a sua disposizione il porto di Lisbona per il restauro della caravella. Mart\u00edn Alonso Pinz\u00f3n, intanto, era riuscito a giungere a Baiona nell'attuale Galizia ai primi di marzo (rientrando quindi nella Penisola Iberica prima di Colombo); fece poi vela per Palos arrivandovi poche ore dopo la \"Ni\u00f1a\", gi\u00e0 sofferente di una misteriosa malattia che in breve tempo lo condusse alla morte (probabilmente la sifilide).\nColombo aveva portato con s\u00e9 un po' di oro, tabacco e alcuni pappagalli da offrire ai sovrani quali segni tangibili delle potenzialit\u00e0 delle \"isole dell'India oltre il Gange\". Condusse anche dieci indiani Taino. Furono giorni di festa nelle citt\u00e0 di Siviglia, Cordova e Barcellona, dove l'Ammiraglio giunse il 20 aprile accolto dai sovrani con onori trionfali. Il ricevimento continu\u00f2 nella cappella di Sant'Anna per celebrare il \"Te Deum\" consumando poi un pranzo con il rito della \"salva\", solitamente riservata alla stirpe di sangue reale. I sovrani lo sollecitarono infine a intraprendere una seconda spedizione.\nSecondo viaggio.\nL'ammiraglio Colombo salp\u00f2 per il suo secondo viaggio da Cadice il 25 settembre 1493 con 17 navi, fra cui la Ni\u00f1a ora denominata \"Santa Clara\", e un equipaggio di circa 1200 uomini, tra i quali vi erano il figlio Diego, il fratello Giacomo, il padre di Las Casas e il monaco Bernardo Buil, mentre i documenti relativi al viaggio provengono dalle cronache di Diego Alvarez Chanca e di Michele da Cuneo; infatti il diario di bordo and\u00f2 perduto. Colombo sal\u00ec al comando della nuova nave ammiraglia: Santa Maria, denominata in seguito \"Mariagalante\". Il 3 novembre la flotta raggiunse Dominica e veleggi\u00f2 tra le piccole e le grandi Antille. Il 19 arrivarono a Porto Rico e il 22 dello stesso mese Colombo torn\u00f2 a Hispaniola, dove scopr\u00ec che gli uomini dell'equipaggio che aveva lasciato erano stati uccisi e la fortezza rasa al suolo.\nFond\u00f2 un nuovo avamposto, \"La Isabela\", sorta sulle rive del rio Bahonito nei primi giorni dell'anno 1494. Le condizioni del luogo e il cibo indigesto fecero ammalare centinaia di uomini entro la fine del mese. L'ammiraglio preoccupato fece partire Antonio de Torres con dodici navi verso l'Europa, cariche di pochissimo oro. Colombo trascorse alcuni mesi nell'esplorazione dell'entroterra alla ricerca di oro e cre\u00f2 un nuovo forte, San Tom\u00e1s. Il 24 aprile 1494 lasci\u00f2 l'isola e il 30 aprile giunse a Cuba. Il 12 giugno 1494 si trov\u00f2 di fronte all'isola di San Giovanni Evangelista a 100 miglia dalla fine dell'isola. Colombo fece firmare a ognuno dei membri delle caravelle un giuramento con il quale si affermava che si era giunti nelle Indie, nel continente.\nColombo cadde malato quando torn\u00f2 a La Isabela il 29 settembre; intanto era giunto con tre caravelle suo fratello Bartolomeo, giusto in tempo per essere nominato dal fratello, incapace al momento, \"adelantado\" (titolo castigliano di nomina regia che nello specifico coniugava i poteri di governatore con quelli di giudice, ma per una regione ancora da conquistare, quindi i poteri venivano conferiti in anticipo, \"en adelante\" in spagnolo) della colonia, ovvero deleg\u00f2 ogni potere a lui. Gli spagnoli non furono contenti di tale gesto: lo stesso Margarit con padre Buyl al seguito decise di ammutinarsi e prendere le tre caravelle di Bartolomeo per tornarsene in Europa; molti li seguirono. Cominciarono delle battaglie contro gli indigeni, che videro al termine la vittoria spagnola.\nGiunse Juan Aguardo inviato dai reali ispanici nell'ottobre del 1495, maggiordomo di corte, il cui compito era quello di osservare, informarsi registrando le testimonianze dei coloni e riferire. Colombo decise quindi di ritornare in Europa ma prima della partenza un violento uragano si abbatt\u00e9 su La Isabela, distruggendo tutte le caravelle tranne la Ni\u00f1a, insufficiente per tornare con tutti gli uomini rimasti. Fece quindi costruire un'altra caravella, pronta nel marzo del 1496, e a quella imbarcazione venne dato il nome di \"India\". Duecento uomini salirono su quelle navi a cui si aggiunsero trenta schiavi fra cui Caonab\u00f2, catturato in precedenza, che mor\u00ec durante il viaggio. Partirono il 10 marzo del 1496 e l'11 giugno giunsero a Cadice.\nTerzo viaggio.\nDopo due anni trascorsi in Castiglia, incontr\u00f2 a Burgos i re ispanici e li convinse della necessit\u00e0 di una nuova spedizione. I sovrani stanziarono la somma necessaria per il viaggio e Colombo riusc\u00ec cos\u00ec ad armare sei navi, con un equipaggio di circa 300 marinai. La flotta, partita il 30 maggio 1498, diresse verso La Gomera dove le sei navi si divisero: tre proseguirono con Colombo, mentre le restanti proseguirono per le rotte ormai consolidate, verso Dominica. L'ammiraglio punt\u00f2 con la flotta ridotta verso le isole di Capo Verde, da dove raggiunse poi Trinidad il 31 luglio. Nell'agosto di quello stesso 1498 Colombo esplor\u00f2 il Golfo di Paria e le coste orientali dell'attuale Venezuela, addentrandosi nel delta dell'Orinoco. Convinto di essere di fronte a piccole isole piuttosto che a un continente, decise di non sbarcare, inviando solamente dei marinai che incontrarono terre ricche di perle.\nLa flottiglia giunse a Hispaniola l'11 agosto del 1498. Colombo cerc\u00f2 la nuova citt\u00e0 fondata dal fratello, Santo Domingo, dove arriv\u00f2 alla fine del mese. L\u00ec fu raggiunto dall'altro fratello, Diego. Dopo che nella citt\u00e0 scoppi\u00f2, nel 1499, una rivolta capeggiata da Francisco Rold\u00e1n (l'alcalde di Isabella), i sovrani ispanici, avvertiti dai reduci dei disordini sull'isola e leggendo delle strane pretese avanzate da Colombo nella sua missiva, inviarono nel 1500 Francisco de Bobadilla per far luce sull'accaduto. Al suo arrivo Adrian de Muxica, uno dei secondi di Rold\u00e1n, venne catturato e ucciso.\nResosi conto della situazione, Bobadilla arrest\u00f2 prima Diego e successivamente Colombo e Bartolomeo. Decise quindi di ricondurli in patria. I tre partirono nel mese di ottobre a bordo della \"Gorda\", una caravella, e giunsero nello stesso mese a Cadice. All'arrivo, Colombo, ancora incatenato come sua richiesta, consegn\u00f2 a un suo uomo di fiducia una missiva da recapitare a Donna Juana, sorella di Antonio de Torres, confidente della regina. Isabella fece liberare Colombo, che per\u00f2 dovette rinunciare al titolo di vicer\u00e9.\nQuarto viaggio.\nDopo l'incontro con i reali avvenuto nel dicembre del 1500 a Granada, il 3 settembre del 1501 i reali tolsero la carica di vicer\u00e9 a Colombo e proclamarono governatore e giudice supremo delle isole e della terraferma delle Indie Nicol\u00e1s de Ovando. L'ammiraglio organizz\u00f2 un altro viaggio e su insistenti richieste il 14 marzo 1502 i reali accettarono la proposta, ma in cambio non avrebbe portato altri schiavi e non avrebbe dovuto fare scalo a Hispaniola, almeno all'andata; intanto Ovando part\u00ec con 32 navi e uomini diretti verso Hispaniola. Colombo part\u00ec accompagnato dal fratello Bartolomeo e dal figlio tredicenne Fernando.\nLe quattro navi concesse fra cui la \"Santiago\", la \"Gallega\", pilotata da Pedro de Terreros, e la \"Vizcaina\", comandata da Bartolomeo Fieschi, salparono da Cadice il 9 maggio 1502. Il pilota era Juan S\u00e1nchez Romero, posto sotto gli ordini del comandante Diego Tristan: Colombo era invecchiato tanto da non poter prenderne il comando. Dopo lo scalo a Gran Canaria, si riprese la traversata che fin\u00ec, 20 giorni dopo, a Martinica. Dopo una sosta di qualche giorno si rivolse verso Hispaniola, citt\u00e0 che gli era stato vietato raggiungere. Colombo aveva previsto il sopraggiungere di un uragano, cos\u00ec chiese rifugio per le imbarcazioni a Ovando che rifiut\u00f2. L'ammiraglio trov\u00f2 un altro luogo dove ripararsi ma venti navi partite per il ritorno in Spagna su cui vi erano imbarcati de Torres, Francisco de Bobadilla e Francisco Rold\u00e1n, vennero distrutte e non ci furono sopravvissuti al disastro, mentre le navi di Colombo si salvarono. Ripart\u00ec verso l'America centrale continentale con l'intenzione di trovare un passaggio per le Indie.\nTra il luglio e l'ottobre di quell'anno Colombo costeggi\u00f2 l'Honduras, il Nicaragua e la Costa Rica. Fra piogge continue, in 28 giorni viaggiarono per 170 miglia. Il 5 ottobre giunse in quello che gli indigeni chiamavano Ciguara, luogo che in futuro sar\u00e0 il canale di Panam\u00e1, raggiungendo la citt\u00e0 di Panama, il 16 ottobre. Saputo di Veragua, una regione ricca d'oro, pens\u00f2 allo sfruttamento della zona, talmente impervia per\u00f2 da abbandonare il progetto. Gli indigeni locali ostili, armati con mazze in durissimo legno di palma, in uno scontro uccisero Diego Tristan e alcuni marinai che erano andati con lui in perlustrazione e ne ferirono molti altri, fra cui lo stesso Bartolomeo. Colombo, malato da tempo, decise di abbandonare tutto, \"Gallega\" compresa, grazie all'aiuto di Diego Mendez, promosso poi al posto del defunto Tristan; le perdite furono limitate.\nIl 16 aprile 1503 Colombo lasci\u00f2 quei luoghi, ripartendo per Hispaniola, scopr\u00ec le Isole Cayman e le battezz\u00f2 Las Tortugas per le numerose tartarughe marine che vi erano presenti, ma durante la navigazione gli scafi risultavano infestati da dei parassiti, le teredini, comuni nelle acque caraibiche che indebolirono la struttura delle tre navi rimaste. La prima a cedere fu la \"Vizcaina\" che venne abbandonata in un'insenatura. Il 25 giugno giunsero nella baia di Santa Gloria. Gli equipaggi furono costretti a sbarcare sulla costa settentrionale della Giamaica. Le navi infatti avevano imbarcato troppa acqua e la spedizione era giunta in Giamaica svuotandole con le pompe e i secchi di bordo. Poco dopo l'arrivo trascinarono le navi in riva e le puntellarono per creare un riparo e una difesa contro gli indigeni. Si trovavano vicini a un villaggio, Maima.\nColombo viet\u00f2 a chiunque di scendere dalle navi e invi\u00f2 Diego Mendez con tre uomini al seguito ottenendo permessi per la caccia e la pesca. Si pens\u00f2 al ritorno e l'ammiraglio ebbe l'idea di creare una canoa permettendo ad un uomo di giungere a Hispaniola: l'incarico fu affidato a Mendez. Alla fine le canoe furono due e l'esempio di Mendez fu seguito da Bartolomeo Fieschi; con loro salirono diversi indigeni, di cui uno mor\u00ec per la sete venendo poi gettato a mare. Dopo tre giorni di navigazione giunsero a Navassa e a settembre furono a Santo Domingo. Durante le lunghe trattative Francisco Porras e Diego Porras, seguiti da 48 uomini si ribellarono a Colombo, vollero tentare l'attraversata in canoa come i due tempo addietro ma non ebbero fortuna e tornarono arrendendosi.\nGli indigeni stavano per ribellarsi ma Colombo riusc\u00ec poco dopo a prevedere un'eclissi lunare del 29 febbraio e mand\u00f2 quindi a chiamare gli indigeni sostenendo che il suo dio era in collera con loro e avrebbe oscurato il cielo. La sera la luna divenne rossa e il giorno dopo gli indigeni spaventati ripresero a fornire cibo ai superstiti. Nel mese di giugno 1504 giunse Diego de Salcedo con una nave da lui pagata con al seguito una piccola imbarcazione. I soccorritori erano giunti. Il 28 giugno ripartirono per Hispaniola, il 12 settembre alla volta della Spagna, pagando di tasca propria il viaggio di rientro. Arriv\u00f2 in Spagna il 7 novembre.\nLe accuse di tirannia e brutalit\u00e0.\nA seguito del suo primo viaggio, Colombo fu designato Vicer\u00e9 e Governatore delle Indie, titolo che gli rese possibile l'amministrazione delle colonie nell'isola di Hispaniola con capitale in Santo Domingo. Gi\u00e0 al termine del suo terzo viaggio, alla Corte spagnola erano giunte accuse di tirannia e di incompetenza nei riguardi di Colombo, cui la regina Isabella e il re Ferdinando risposero rimuovendo Colombo dalla sua carica, destituendolo dei propri poteri e rimpiazzandolo con Francisco de Bobadilla, un membro dell'Ordine di Calatrava. Bobadilla, che ricopr\u00ec la carica di governatore dal 1500 fino al 1502, anno in cui mor\u00ec a causa di una tempesta, venne incaricato di investigare la veridicit\u00e0 delle accuse, che ponevano al centro il problematico comportamento brutale di Colombo.\nArrivato a Santo Domingo nel mentre in cui Colombo era assente perch\u00e9 impegnato in certe esplorazioni del suo terzo viaggio, Bobadilla venne immediatamente messo al corrente delle lamentele contro i tre fratelli Colombo: Cristoforo, Bartolomeo e Diego. Bobadilla registr\u00f2 come regolarmente Colombo fece ricorso alla tortura e alla mutilazione come metodi per governare Hispaniola. Il resoconto di Bobadilla risult\u00f2 quindi un vero e proprio registro di 48 pagine sui problemi che il comportamento dei Colombo caus\u00f2 nell'isola. Il resoconto \u00e8 stato rinvenuto nel 2006 nell'Archivio Nazionale di Spagna, presso la citt\u00e0 di Simancas. Esso contiene le testimonianze di 23 persone, tra amici e oppositori di Colombo, in particolare incentrate sul trattamento dei coloni durante i sette anni di regno.\nStando al resoconto di Bobadilla, in un'occasione Colombo pun\u00ec un uomo colpevole di furto facendogli tagliare orecchie e naso e quindi vendendolo come schiavo. Altri testimoni, sempre registrati nell'istruttoria di Bobadilla, dichiarano che Colombo si congratul\u00f2 con il fratello Bartolomeo per aver \"difeso la famiglia\" allorch\u00e9 quest'ultimo costrinse una donna a sfilare nuda per le strade prima di reciderle la lingua, come punizione per aver sostenuto che Colombo fosse di umili origini. Il documento di Bobadilla descrive inoltre come Colombo stermin\u00f2 una buona quantit\u00e0 di nativi dell'isola: prima diede luogo a una severa repressione in cui molti nativi rimasero uccisi, in seguito fece sfilare per le strade i loro corpi smembrati con l'intento di scoraggiare eventuali ribellioni.\nNel suo studio sul resoconto di Bobadilla, la storica Consuelo Varela sottolinea gli aspetti severi del governo di Colombo, a tutti gli effetti non dissimile da quello di un tiranno, che portarono anche i suoi sostenitori e gli amici a riconoscere le atrocit\u00e0 da lui compiute.\nA seguito delle accuse mosse contro di loro, Colombo e i fratelli furono arrestati e imprigionati durante il loro ritorno in Spagna dal terzo viaggio; vennero poi rilasciati per ordine di re Ferdinando. Non molto dopo, il re e la regina convocarono i fratelli al palazzo di Alhambra, a Granada. L\u00ec, i reali prestarono udienza alle difese da loro avanzate, ripristinarono il loro stato di libert\u00e0 e le loro ricchezze e, dopo una determinata operazione di persuasione, accordarono a Colombo il quarto viaggio. Ci\u00f2 nonostante, vietarono a Colombo qualsiasi potere di governo e di imposizione sulla popolazione. Il titolo di governatore delle Indie Occidentali venne infatti accordato a Nicol\u00e1s de Ovando y C\u00e1ceres.\nAncor prima della scoperta del resoconto di Bobadilla, avvenuta nel 2006, lo storico statunitense David E. Stannard, nel suo saggio \"Olocausto Americano\" chiar\u00ec alcuni punti circa la condotta di Colombo, sottolineando i fattori culturali e quelli personali nonch\u00e9 psicologici che lo pongono al medesimo livello dei conquistadores spagnoli che lo seguirono, giungendo a stabilire sistemi di sfruttamento dei nativi e delle risorse naturali delle terre scoperte. Scrisse Stannard: \nChi si oppone alla sovrapposizione netta tra l'operato di Colombo e quello dei successivi conquistatori spagnoli delle Americhe sottolinea come il vero e proprio genocidio dei popoli amerindi non fu dettato esclusivamente dalle brutalit\u00e0 e dallo sfruttamento ad opera dei colonizzatori ma il contesto di un contatto che port\u00f2 con s\u00e9 virus e altre malattie che decimarono la popolazione delle Americhe.\nLa morte a Valladolid.\nAlla fine del 1504 decise di non lasciare pi\u00f9 il Regno di Castiglia, anche se in un ambiente a lui ostile. Risiedeva a Siviglia mentre i reali a Segovia. Inviava lettere al figlio, Diego, divenuto cortigiano di corte chiedendo incontri con i reali che non ebbero mai luogo. La regina Isabella, sua protettrice, malata da tempo, nel frattempo era morta, mentre il Re e la corte non compresero l'importanza delle sue scoperte, n\u00e9 accettarono il suo \"Memorial des Agravios\", un lungo memoriale sui torti ricevuti.\nIl figlio riusc\u00ec a far ottenere al padre un incontro con re Ferdinando, e per le sue rivendicazioni fu decisa la creazione di un ruolo apposito, di un arbitro, ricadendo su padre Deza tale compito che svolse con dedizione, ma i risultati non furono dei migliori per Colombo. Gli offrirono Carri\u00f3n de los Condes in cambio di tutte le sue rivendicazioni ma egli rifiut\u00f2, giungendo in seguito a Valladolid. Mor\u00ec a Valladolid il 20 maggio 1506, vigilia dell'Ascensione, a causa di un attacco di cuore dovuto alla sindrome di Reiter, come ipotizzato dallo studioso Antonio Rodriguez Cuartero dell'Universit\u00e0 di Granada e dichiarato I sintomi di tale malattia sono stati ritrovati nei diari di Colombo e negli scritti dei suoi contemporanei: dolore durante la minzione, rigonfiamento e indebolimento delle ginocchia e congiuntivite, diventati evidenti negli ultimi tre anni di vita.\nIl funerale probabilmente avvenne nella chiesa di Santa Maria de la Antigua, per poi venir sepolto inizialmente nel chiostro di San Francesco. I suoi resti furono poi inumati a Siviglia nel 1518 nella cripta di un monastero a La Cartuja (dove venne poi sepolto anche suo figlio Diego). Nel 1537, sui richiesta del testamento di Diego, le spoglie dei Colombo vennero trasportate a Hispaniola nella cattedrale di Santo Domingo, includendo Cristoforo, la moglie, e i fratelli Bartolomeo e Giacomo; queste ultime volont\u00e0 furono adempiute dalla vedova di Diego, ma l'autorizzazione di questa venne autorizzata solo con Carlo V; le spoglie furono messe nella tomba della famiglia costruita da Luis Colombo, figlio di Diego, nel coro della cattedrale. Santo Domingo venne occupata da Francis Drake e saccheggiata, inclusa la cattedrale e non \u00e8 da escludere che i resti di Cristoforo venero portati in Inghilterra dal corsaro assieme ai corredi sepolcrali, avendo avuto l'incarico da Elisabetta I di prendere i simboli del dominio spagnolo nelle Americhe. Tempo dopo, l'arcivescovo Francisco Pio sostenne di aver nascosto le spoglie dell'esploratore prima dell'occupazione della citt\u00e0 da parte di William Penn, ma non si sa se parlasse delle spoglie di Cristoforo o dei due nipoti Cristobal Colombo II e Luis Colombo. Nella seconda met\u00e0 del XVIII secolo venne scoperta in una nicchia della cattedrale una cassetta di piombo con dei resti umani; essendo l'isola stata ceduta ai francesi nel 1795, questa venne spostata nella cattedrale dell'Avana e poi, nel 1898 in seguito alla vittoria degli Stati Uniti nella guerra ispano-americana, di nuovo a Siviglia in un elaborato catafalco. Nella biblioteca Universitaria di Pavia si conservano, in una teca, alcune piccole ossa di Cristoforo Colombo donate dal nunzio apostolico a Cuba nel 1880.\nLa disputa sulla \"vera\" tomba.\nNel 1877 durante i lavori di restauro della cattedrale di Santo Domingo, venne scoperta da parte del cappuccino italiano Rocco de Cesinali una cassa di piombo contenente 13 frammenti d'osso grandi e 28 piccoli; su di essa c'era una scritta recitante: \u00abUomo celebre ed eletto - Don Cristoval Colon - Scopritore dell'America - Primo Ammiraglio\u00bb. queste spoglie riposano al faro di Colombo, voluto dal governo dominicano (convinto che nel 1795 si siano riportate per sbaglio in Spagna le ossa del figlio Diego) a perenne memoria dello scopritore del continente americano. Nonostante ci\u00f2, oggi \u00e8 considerato un falso. In occasione del giubileo del 1892, in previsione di una possibile canonizzazione, l'universit\u00e0 di Pavia e Vincenzo Gioacchino Raffaele Luigi dichiararono di possedere gi\u00e0 alcune ossa di Colombo, cos\u00ec come il governo spagnolo: le spoglie all'Avana vennero spostate nella cattedrale di Siviglia, ove era gi\u00e0 seppellito Fernando Colombo.\nNel giugno 2002 i professori spagnoli Marcial Castro e Sergio Algarrada hanno cercato di risolvere il problema del luogo di sepoltura di Colombo, reclamato per l'appunto dalla cattedrale di Santo Domingo e da quella di Siviglia. L'intento dei due studiosi era di estrarre, con l'aiuto dell'Universit\u00e0 di Granada, del DNA dai resti umani di entrambe le cattedrali e quindi compararlo con il DNA del secondogenito Fernando (figlio naturale avuto dall'unione con Beatriz Enriquez de Arana), la cui identit\u00e0 \u00e8 certa. Se le autorit\u00e0 andaluse (comunit\u00e0 autonoma dove si trova Siviglia) hanno formalmente chiesto autorizzazione alla cattedrale di Siviglia per riesumare i resti del presunto Colombo, altrettanto non hanno fatto le autorit\u00e0 della Repubblica Dominicana. L'Universit\u00e0 di Granada, nel giugno 2003, ha comunque proceduto al prelievo del DNA dalle ossa di Siviglia e a un'osservazione delle stesse.\nProprio in questa fase parve che le ossa non coincidessero con quelle di una persona dalle caratteristiche fisiche, o con l'et\u00e0 al momento della morte, di Cristoforo, ma il DNA isolato (in realt\u00e0 un piccolo frammento di mtDNA) ha evidenziato una corrispondenza con quello del fratello Giacomo, prova che entrambi ebbero la stessa madre. Questa prova, unita ad analisi antropologiche e storiche, ha rafforzato nei ricercatori l'idea che la vera tomba di Cristoforo Colombo sia quella posizionata nella cattedrale di Siviglia. Visto che non \u00e8 stato possibile esaminare i frammenti umani di Santo Domingo, non \u00e8 noto se anch'essi appartengano a Cristoforo Colombo.\nErrore di calcolo.\nL'impresa navale di Colombo, motivata dal desiderio di raggiungere le Indie e commerciarvi direttamente e pi\u00f9 velocemente, fu resa possibile dalla determinazione del viaggiatore genovese ma anche \u2013 come avviene nel caso di molte scoperte \u2013 da un suo errore. Egli sosteneva infatti che la Terra avesse un diametro pi\u00f9 piccolo di quello effettivo. A quell'epoca, in effetti, nessuna nave sarebbe stata in grado di compiere gli oltre che separano la Spagna dal Giappone, se non altro perch\u00e9 non esisteva nave capace di stoccare a bordo un quantitativo di provviste sufficienti al compimento del viaggio, che avrebbe richiesto \u2013 in condizioni ottimali \u2013 pi\u00f9 di quattro mesi. I calcoli di Colombo erano sbagliati, mentre quelli dei suoi avversari erano sostanzialmente corretti: Colombo stimava in appena la distanza dalle isole Canarie alla costa asiatica, un valore cinque volte pi\u00f9 piccolo di quello reale.\nLa grande fortuna di Colombo fu che il suo viaggio venne molto ridotto, perch\u00e9 sulla strada per le Indie trov\u00f2 le Americhe, altrimenti la sua spedizione sarebbe sicuramente perita in mezzo all'oceano, o sarebbe tornata indietro. La forte opposizione che Colombo incontr\u00f2 derivava dal fatto che la traversata oceanica era considerata troppo lunga per essere fattibile e non gi\u00e0 dalla credenza che la Terra fosse piatta. Infatti, la consapevolezza della sfericit\u00e0 della Terra era opinione comune gi\u00e0 della gente colta del basso Medioevo (per tutti, si possono citare Tommaso d'Aquino e Dante Alighieri). Gi\u00e0 dall'antichit\u00e0, le osservazioni prodotte in ambiente astronomico-matematico ellenistico (dove la circonferenza della Terra era stata accuratamente misurata da Eratostene) erano state riprese e perfezionate dagli scienziati musulmani, che avevano tradotto e studiato quei testi, e dagli studiosi occidentali.\nOltretutto, all'epoca in cui Colombo effettu\u00f2 i suoi calcoli per il compimento del primo viaggio, il procedimento di Eratostene (che fornisce una stima della misura della circonferenza terrestre con un margine di errore minore del 5%) era disponibile e avrebbe potuto essere ripetuto. Colombo stesso non si rese conto di essere su un continente diverso da quello che si aspettava: in seguito, come annot\u00f2 sui suoi diari, battezz\u00f2 le terre scoperte \"nuevo mundo\" e nel terzo viaggio dubit\u00f2 di essere giunto in un nuovo continente. La leggenda che la Terra fosse considerata piatta deriva da un romanzo del 1828, \"La vita e i viaggi di Cristoforo Colombo\" di Washington Irving, che, in odio alla Chiesa cattolica, descriveva la falsa immagine di un Colombo unico sostenitore della teoria di una Terra rotonda contro la pretesa ignoranza medioevale imposta dal cattolicesimo. In realt\u00e0, come si \u00e8 scritto in precedenza, l'appoggio ecclesiastico a Colombo fu determinante nel vincere proprio le resistenze dei suoi avversari all'organizzazione e al finanziamento del primo viaggio.\nColombo e l'apocalittica medievale.\nI primi esploratori del Nuovo Mondo portarono con s\u00e9, in quella che sarebbe poi stata chiamata \"America\", un vasto bagaglio di convinzioni, attese, pronostici, che appartenevano al patrimonio delle attese apocalittiche ed escatologiche del Basso Medioevo. In questa trasmissione, Cristoforo Colombo gioc\u00f2 un ruolo importantissimo. Uomo caratterizzato da una grande devozione personale, Colombo era certo di ricoprire un ruolo importante nel futuro provvidenziale dei regni ispanici. In questa visione apocalittica, i suoi viaggi erano il penultimo episodio, prima della riconquista di Gerusalemme, l'avvenimento che avrebbe dato l'avvio agli \"ultimi tempi\" e all'instaurazione del millennio di pace, a sua volta preludio della fine del mondo.\nIn questa prospettiva, Colombo vedeva i sovrani di Castiglia e Aragona come attori fondamentali nel rinnovamento del mondo: \u00abAltezze, pensate a quanto poco denaro e fatica vi sia costata la riconquista del Regno di Granada! L'abate calabrese Gioacchino da Fiore disse che colui che ricostruir\u00e0 il Santuario sul monte Sion verr\u00e0 dalla Spagna\u00bb. Colombo era anche sicuro che un ruolo speciale era riservato ai Francescani nelle attivit\u00e0 missionarie che si sarebbero avviate e vedeva le Americhe come la nuova arena in cui il proselitismo cristiano avrebbe potuto realizzarsi. Di fatto, anche i missionari europei che cominciavano a incontrare gli indigeni americani, contestualizzavano queste popolazioni, nel quadro della loro visione provvidenzialistica della storia, come l'ultimo popolo pagano la cui conversione (prima di quella degli Ebrei e del ristabilimento di Gerusalemme come capitale dell'umanit\u00e0) avrebbe portato a compimento le attese medievali della futura Apocalisse.\nColombo compil\u00f2 anche un'opera profetica e propagandistica, il \"Libro delle profezie\" (\"Liber prophetiarum\"), in cui tesseva le lodi di Isabella di Castiglia e Fernando d'Aragona e dei regni ispanici sui quali essi regnavano, con la consapevolezza che i \"re cattolici\" avrebbero occupato un ruolo provvidenziale nella storia cristiana. In quest'opera, Colombo ribadiva che, in tutti i viaggi che aveva intrapreso, egli aveva agito in accordo con i due sovrani e con il potere spirituale di papa Alessandro VI. Colombo compose questo libro per collocare le sue scoperte all'interno di una pi\u00f9 ampia sequenza di eventi che sarebbero stati cruciali per la salvezza dell'umanit\u00e0: ai suoi occhi, la scoperta della nuova via verso l'Oriente rappresentava il primo passo verso la liberazione di Gerusalemme e della Terra santa dal dominio musulmano. Nonostante tutto questo, per\u00f2, poich\u00e9 l'unico manoscritto del \"Libro delle profezie\" rimase nella biblioteca della famiglia Colombo a Siviglia, sembra ragionevole supporre che quest'opera non sia mai stata inviata ai sovrani ispanici e che Colombo abbia portato il codice con s\u00e9 nel suo quarto e ultimo viaggio.\nRetrodatazione della scoperta dell'America.\nPrima di Colombo gi\u00e0 alcuni popoli avevano compiuto dei tentativi verso il nuovo continente, come ad esempio i vichinghi (che certamente giunsero a Terranova) e i portoghesi, che avevano colonizzato le Azzorre, situate al largo nell'Atlantico; alcuni colonizzatori islandesi erano giunti inoltre in Groenlandia all'inizio del II secolo.. Comunque, nonostante l'America fosse gi\u00e0 stata quasi sicuramente raggiunta da altri popoli, a Colombo va il merito di aver innescato uno straordinario processo di colonizzazione del nuovo mondo, portando cos\u00ec alla vera e propria scoperta di esso da parte di tutti. I vichinghi e gli islandesi non colonizzarono su larga scala le nuove terre scoperte, abbandonandole dopo poco, probabilmente perch\u00e9 molto lontane e in parte inospitali.\nSecondo il giornalista Ruggero Marino la scoperta dell'America da parte di Colombo sarebbe da anticipare di qualche anno. Secondo queste tesi, il navigatore avrebbe compiuto gi\u00e0 nel 1485 un viaggio che lo avrebbe portato nel Nuovo Mondo. Questo lo si potrebbe dedurre da vari indizi: la rotta seguita da Colombo nel primo viaggio nel 1492 segue esattamente le correnti, inoltre, sulla tomba di papa Innocenzo VIII \u00e8 riportata la frase \"Durante il suo regno la scoperta di un Nuovo Mondo\". Il papa per\u00f2 mor\u00ec il 25 luglio 1492, alcuni giorni prima della partenza ufficiale. L'autore di detta iscrizione pu\u00f2 avere sia fatto semplice riferimento all'ultimo anno solare in cui visse Innocenzo VIII, appunto il 1492, quanto all'oggi noto ruolo di \"protettore\" che detto Papa ebbe nei confronti di Colombo. \u00c8 da notare anche che il navigatore turco Piri Re\u00ecs, nella sua famosa mappa, realizzata nei primi decenni del XVI secolo, annot\u00f2 che la zona delle Antille era stata scoperta nell'anno del calendario islamico 896 (corrispondente al 1490/1491 dell'era cristiana) da parte di un genovese infedele di nome Colombo..\nLa causa per l'eredit\u00e0 e la discendenza.\nNel 1497 i sovrani di Castiglia e Aragona concessero a Colombo la facolt\u00e0 di istituire un maggiorasco, cosa che il navigatore fece nell'anno successivo tramite testamento (un altro testamento venne fatto nel 1502 e altri codicilli nel 1506). Colombo precis\u00f2 che il maggiorasco dovesse essere ereditato solamente da un discendente maschio, oppure, in assenza di questo, dai parenti. Deceduto Colombo, il maggiorasco pass\u00f2 al figlio Diego e quindi, alla morte di questo, al figlio Luigi, il quale ebbe delle controversie con l'imperatore Carlo V circa il modo con cui conferire le cariche e recepire le entrate fiscali. Venne infine raggiunto un accordo secondo cui a Luigi spettava il titolo di marchese della Giamaica, invece che di governatore, il Ducato di Veragua e una rendita fissa a vita in luogo della decima convenuta nelle capitolazioni da suo nonno Cristoforo. Luigi mor\u00ec senza discendenti maschi, per cui l'eredit\u00e0 and\u00f2 al nipote Diego, ultimo discendente maschio in linea retta da Cristoforo Colombo, morto nel 1578 senza figli.\nSorse allora una controversia fra i presunti eredi, complicata anche dal fatto che non si riusc\u00ec a trovare il testamento del 1502 ma solo quello del 1498 e dei codicilli del 1506. Il 4 ottobre del 1583 il re Filippo II di Spagna scrisse una lettera al duca di Mantova e duca del Monferrato Guglielmo Gonzaga per informarlo che alla sua corte era in corso una disputa tra Cristoforo di Cardona (ammiraglio delle Indie), Francesca Colombo, Alvaro di Portogallo (conte di Gelves), Giovanna di Toledo, la badessa e le monache del convento di Valladolid, Maria Colombo (monaca dello stesso convento di Valladolid), Cristoforo Colombo (fratello di Luigi, con lo stesso nome dello scopritore del Nuovo Mondo) e Baldassare Colombo.\nProprio le pretese di Baldassarre spinsero Filippo II a chiedere a Guglielmo Gonzaga di interrogare sotto giuramento dei testimoni nel Monferrato e, entro sei mesi, inviare una relazione scritta al supremo tribunale di Spagna. I punti da chiarire erano l'appartenenza all'antica famiglia dei Colombo di Cuccaro Monferrato; il legame di parentela tra gli avi di Cristoforo Colombo e quelli di Baldassarre; la presenza del nome di Domenico Colombo, padre di Cristoforo, tra le scritture pubbliche di Cuccaro; e il fatto che Cristoforo Colombo fosse discendente dei Colombo del castello di Cuccaro. Erano poi da raccogliere il pi\u00f9 alto numero possibile di testimonianze sulle sorti e l'ubicazione del ramo di Cuccaro dei Colombo e sul perch\u00e9 tutti parlavano di Cristoforo come di un genovese anzich\u00e9 di un cuccarese.\nIl duca di Mantova deleg\u00f2 quindi il senatore Ferrari e due notai di procedere con le indagini, vidimate poi dal Senato di Mantova e dal vescovo di Casale Monferrato e inviate nella penisola iberica. La causa, celebratasi dinanzi al Consiglio delle Indie, si protrasse finch\u00e9, il 22 dicembre 1608, il maggiorasco venne assegnato a Pedro Nu\u00f1o Col\u00f3n de Portugal, maschio ma discendente in linea femminile (figlio di Alvaro di Portogallo, a sua volta figlio di Isabella Colombo, figlia di Diego Colombo nonch\u00e9 nipote di Cristoforo). Baldassarre Colombo, che pure era stato riconosciuto come parente dell'ammiraglio, rimase escluso perch\u00e9 non ritenuto, come Pedro Nu\u00f1o, il parente pi\u00f9 prossimo dello scopritore del Nuovo Mondo.\nTuttavia, a Baldassarre venne dato il titolo di conte e venne assegnata una somma di 2000 ducati come parte della rendita dello Stato di Veragua. Lo studio effettuato nei primi anni del 1800 da Gian Francesco Galleani Napione di altri documenti custoditi dal discendente Guglielmo Fedele Colombo, ha provato l'estinzione delle due linee della famiglia Colombo: una del Baldassarre, l'altra di Ascanio Colombo, vivente ancora nel 1652. Guglielmo Fedele era invece discendente dall'unico ramo noto della famiglia Colombo ancora vivo, quello cio\u00e8 di Cuccaro, estintosi poi anche questo nel 1877 con Luigi Colombo, prelato di Gregorio XVI e Pio IX. Luca Antonio Colombo, padre di Guglielmo Fedele, venne investito di porzioni del feudo di Cuccaro l'8 giugno 1737, passate poi con cerimonia solenne al fratello Francesco Veremondo il 27 giugno 1769.\nAspetti controversi.\nMemoriale.\nNel \"Memorial de Cristobal Colon a los Reyes Catolicos sobre las cosas necesarias para abastecer a las Indias\" (\"Memoriale di Cristoforo Colombo ai re cattolici sulle cose necessarie per le Indie\"), egli scrisse: \"Il nuovo Mondo dovrebbe essere organizzato, fin quando non si siano stabiliti commerci con i ricchi imperi asiatici, in un numero di fattorie, come quelle create dai portoghesi in Africa nel corso del XV secolo in modo da: ottenere oro, schiavi e altri beni attraverso il pacifico riscatto o tramite baratto con i nativi\", o tramite sfruttamento diretto delle risorse, \"utilizzando il lavoro dei nativi, che \u00e8 pi\u00f9 economico del lavoro importato dall'Europa, libero o schiavo\". Inoltre speciale importanza \u00e8 data \"alle persone di buona coscienza necessarie per amministrare la giustizia, sia per gli spagnoli sia per i nativi, che invece sono trattati entrambi pi\u00f9 seguendo la crudelt\u00e0 che la ragione\". Il memoriale dimostra che:\nCaratteristiche fisiche.\nNonostante l'abbondante numero di opere d'arte raffiguranti Cristoforo Colombo, non si hanno dei ritratti autentici che lo raffigurino. Tutti quelli pervenutici sono in realt\u00e0 dei dipinti eseguiti dopo la morte del famoso navigatore, realizzati in base alle descrizioni dei suoi contemporanei o in alcuni casi delle vere e proprie opere di fantasia di epoche successive, fra le pi\u00f9 celebri quella di Sebastiano del Piombo del 1519 dove il navigatore ha dei capelli color rame. Questo spiega il perch\u00e9 dell'enorme quantit\u00e0 di effigi che descrivono Colombo e che gli conferiscono una svariata molteplicit\u00e0 di aspetti, rendendo difficile stabilire con certezza quali fossero le sue vere caratteristiche fisiche. Il primo quadro concernente la scoperta del Nuovo Mondo, dove si pu\u00f2 ammirare anche il volto di Colombo, \u00e8 ritenuto essere la \"Madonna dei Navigatori\" di Alejo Fern\u00e1ndez, realizzato tra il 1505 e il 1536 per la Casa de Contrataci\u00f3n di Siviglia.\nSecondo le poche testimonianze del suo aspetto aveva dei capelli biondi ardenti, carnagione chiara leggermente lentigginosa, alto pi\u00f9 di 1,80 m, con occhi chiari, azzurri o grigi. All'esposizione mondiale di Colombo del 1893 vennero messi in mostra 71 suoi ritratti, rappresentanti Colombo con capelli rossi o biondi, che nella realt\u00e0 diventarono brizzolati relativamente presto, occhi chiari e un colorito della pelle chiaro reso rosso dalla prolungata esposizione al sole.\nDibattito sulla nazionalit\u00e0.\nVi sono varie idee circa il luogo di nascita di Colombo. Alla teoria classica e universalmente nota che indica Genova come citt\u00e0 natale del navigatore, si contrappongono in Italia i centri liguri di Savona, Cogoleto (GE) e Terrarossa Colombo, frazione di Moconesi (GE), oltre a Cuccaro Monferrato, nell'Alessandrino, e Bettola, nel Piacentino, tutti luoghi che comunque all'epoca erano nell'area della Repubblica di Genova. Fuori dall'odierna Italia, i paesi che rivendicano i natali di Colombo sono la Spagna (con possibile origine ebraica), il Portogallo (spia ingaggiata per sviare l'attenzione spagnola dall'Africa) e la Polonia (figlio del re Ladislao III). Fra le prime citazioni alla nazionalit\u00e0 ligure di Colombo v'\u00e8 quella presente in una lettera datata a maggio 1493 inviata da Pietro Martire D'Anghiera al Conte Giovanni Borromeo, dove \u00e8 espressamente citato \"Christophorus quidam Colonus vir Ligur\" (\"un certo Cristoforo Colono uomo ligure\"). Un altro precoce riferimento all'origine genovese di Colombo \u00e8 il libro \"De dictis factisque memorabilibus collectanea: a Camillo Gilino latina facta\" del doge di Genova Battista Fregoso (1440-1504), pubblicato a Milano nel 1509 e dove si parla di un \"Christophorus Columbus natione Genuensi\". Francesco Guicciardini, nella sua \"Storia d'Italia\" del 1538, Jo\u00e3o de Barros, nel suo \"L'Asia\" (1552) e Torquato Tasso (1544-1595), nella \"Gerusalemme liberata\" del 1581 indicano Colombo come genovese o ligure. Altri famosi scrittori e umanisti portoghesi, come Dami\u00e3o de G\u00f3is e Garcia de Resende, nelle loro cronache ufficiali hanno confermato le origini genovesi di Colombo.\nData di nascita.\nPer guardare, come sopra anticipato, con maggiore esattezza alla sua nascita a Genova proprio tra il 26 agosto e il 31 ottobre 1451 vanno in effetti considerati particolarmente due documenti fondamentali. Il primo fu rinvenuto da Marcello Staglieno nell'Archivio di Stato in Genova. Si tratta di un documento in data Genova 31 ottobre 1470, negli atti del notaro Nicola Raggio (filza 2, anno 1470, n. 905) nel quale Cristoforo Colombo, figlio di Domenico, dichiarava di avere un'et\u00e0 superiore ai 19 anni: non avendo ancora raggiunta la maggiore et\u00e0, ovvero i 25 anni, la sua data di nascita venne collocata tra il 1446 e il 1451. Tuttavia nel 1904 un altro studioso, il generale Ugo Assereto, rinvenne nell'Archivio di Stato genovese un secondo documento noto agli studiosi come \"documento Assereto\".\nIn esso, in data Genova 25 agosto 1479 negli atti del notaro Gerolamo Ventimiglia (filza 2, n. 266), Cristoforo Colombo dichiarava di essere nato in Genova e di avere \"approssimativamente\" l'et\u00e0 di 27 anni (tale documento \u00e8 di estrema importanza anche perch\u00e9 quella sua pur breve presenza a Genova rimane l'ultima documentata; e soprattutto perch\u00e9 Cristoforo Colombo, vi forn\u00ec dati biografici coincidenti con quelli, acclarati anche da quanti non lo vogliono nativo di Genova, relativi per l'appunto al futuro \u00ab\"Crist\u00f3bal Col\u00f3n descubrid\u00f3r de las Yndias\"\u00bb: Cristoforo cio\u00e8 precis\u00f2 anche di avere soggiornato a Lisbona da pi\u00f9 di un anno, di avere fatto un viaggio a Madera e di essere sul punto di tornare nella stessa Lisbona quale viaggiatore commerciale e quale cliente fiduciario al servizio di mercanti genovesi stabilitisi a Lisbona, quegli stessi Lodisio Centurione e Paolo Di Negro i cui eredi vennero poi ricordati da lui e dal figlio Diego nei loro testamenti, rispettivamente dei 1506 e 1523).\nPer tornare alla sua nascita, sulla base dei due documenti rinvenuti da Staglieno e Assereto, essa deve collocarsi tra quel 26 agosto e quel 31 ottobre 1451, ovvero proprio nel periodo in cui \u2013 sulla base di un documento in data Genova 16 aprile 1451, conservato nell'Archivio di Stato genovese-Archivio Segreto, \u00abManuali Decretorum\u00bb, n. 1, n. gen. 734, c. 418 T \u2013 il padre Domenico e la madre Susanna Fontanarossa gi\u00e0 abitavano in una casa in vico Diritto dell'Olivella.\nIn essa egli rimase per circa quattro anni. Lo si evince da un ulteriore documento del 18 gennaio 1455 (conservato nella Biblioteca Apostolica Vaticana - God. 9452, parte II, carta 219 T., \u00abEstratto dal libro degli lnstrumenti del fu Giovanni Recco Notaio, c. 391\u00bb), nel quale si legge che, immediatamente dopo tale data, Domenico Colombo doveva trasferirsi con la propria famiglia in una nuova casa con giardino nel vico Diritto di Ponticello, fuori della porta di Sant'Andrea, dove a pianterreno apr\u00ec la sua bottega di tessitore (\"textor pannorum\") nella quale visse il giovanissimo Cristoforo, non ancora quattrenne. Ovvero nella \u00abcasa di Colombo\u00bb, di cui a tutt'oggi sono conservate le vestigia, in quello che continua a essere chiamato vico Diritto di Ponticello, da cui si allontan\u00f2 nel 1470 quando i genitori si trasferirono a Savona.\nAltri studi, anch'essi pubblicati dal Comitato Nazionale per le celebrazioni del V Centenario della scoperta dell'America, concludono che la famiglia di Cristoforo era di origine spagnola, appartenente a un ceppo ebraico di ebrei convertiti (o, come allora si diceva in Castiglia, di \"marranos\"): e come suo nonno Giovanni scappasse all'alba del XV secolo probabilmente dalla Spagna a Genova, anch'essa tuttavia ampiamente antisemita, per sfuggire alle persecuzioni cui anche i \"cristiani nuovi\", marranos o moriscos che fossero, venivano sottoposti.\nTale ipotesi non \u00e8 peraltro cosa nuova, in quanto gi\u00e0 formulata nel 1940 da un altro sostenitore semitico: Salvador de Madariaga; portando a conforto della tesi la mancata presenza, negli Archivi ecclesiali e in quelli di Stato consultati dai ricercatori negli ultimi due secoli, di qualsiasi documento su altri avi di Cristoforo: gli unici documenti sono infatti relativi a suo padre Domenico e a suo nonno Giovanni."}
{"id": "112597", "revid": "481666", "url": "https://it.wikipedia.org/wiki?curid=112597", "title": "Ivanhoe (disambigua)", "text": ""}
{"id": "112598", "revid": "793215", "url": "https://it.wikipedia.org/wiki?curid=112598", "title": "Trasmissione", "text": ""}
{"id": "112599", "revid": "767487", "url": "https://it.wikipedia.org/wiki?curid=112599", "title": "Madri", "text": "Madri \u00e8 un personaggio del poema epico del Mah\u0101bh\u0101rata; \u00e8 la principessa del regno di Madra e la seconda moglie di Pandu, l'erede al trono di Bharata.\nStoria.\nSpos\u00f2 Pandu come conseguenza della sconfitta di Shalya (fratello di Madri) da parte di Pandu, in occasione di una competizione per sposare la principessa Kunti.\nUn giorno il giovane Pandu ricevette una terribile maledizione, che avrebbe causato la sua morte qualora avesse provato ad accoppiarsi con le sue mogli. Madri, insieme a Kunti, seguirono fedelmente il marito quando questi decise di abdicare e lasciare il regno di Hastinapura per vivere nella foresta. Sia Madri che Kunti erano direttamente coinvolte nella maledizione di Pandu, perch\u00e9 ad esse era in questo modo negata la possibilit\u00e0 di generare i suoi figli.\nDopo molto tempo, Kunti ricord\u00f2 un potente Mantra che le permise di accoppiarsi con vari Deva, generando cos\u00ec Yudhisthira, Bhima e Arjuna. Insegn\u00f2 questo mantra anche a Madri, la quale pot\u00e9 cos\u00ec avere i due gemelli Nakula e Sahadeva dagli Ashvin Kumara, medici dei Deva.\nIn un giorno fatale, Pandu si sent\u00ec incontrollabilmente attratto da Madri, e la memoria della maledizione per un attimo lo abbandon\u00f2, per quanto la moglie cercasse di rammentargliela. La morte lo colp\u00ec in modo istantaneo. Madri, tormentata dal rimorso e dal senso di colpa, immol\u00f2 s\u00e9 stessa nella pira funebre di Pandu. Kunti divenne di conseguenza l'unica madre dei cinque bambini."}
{"id": "112601", "revid": "1795", "url": "https://it.wikipedia.org/wiki?curid=112601", "title": "Al-Fath", "text": ""}
{"id": "112602", "revid": "827882", "url": "https://it.wikipedia.org/wiki?curid=112602", "title": "Fandom", "text": "Il termine fandom indica una sottocultura formata dalla comunit\u00e0 di appassionati (fan) che condividono un interesse comune in un qualche fenomeno culturale, come un hobby, un libro, una saga, un autore, un genere cinematografico o una moda.\nOrigine del termine.\nIl termine origina dalla lingua inglese come parola macedonia delle parole \"fan\" (da \"fanatic\", \"ossessionato\") e dal suffisso \"-dom\" come in \"kingdom\", \"dukedom\" (\"regno\", \"ducato\"): una traduzione approssimativa sarebbe quindi \"regno degli ossessionati\".\nStoria.\nIl termine \"fandom\" apparve probabilmente per la prima volta negli anni trenta del XX secolo negli Stati Uniti d'America nel campo della fantascienza: grazie all'abitudine delle prime riviste statunitensi del settore (\"Amazing Stories\", \"Astounding Stories\") di pubblicare l'indirizzo dei lettori che inviavano lettere alla redazione, si formarono i primi gruppi di appassionati, che ben presto iniziarono a pubblicare riviste amatoriali a bassa tiratura (le cosiddetta \"fanzine\", da \"fan\" e \"magazine\"), fondarono dei \"fan club\", arrivando ben presto a coordinarsi a livello nazionale, fino a organizzare il primo convegno mondiale della fantascienza (la Worldcon) nel 1939.\nA partire dalla seconda met\u00e0 degli anni novanta, grande impulso nello sviluppo di grandi e nuovi \"fandom\" \u00e8 stato dato da internet, in particolare dal World Wide Web, grazie alle molte opportunit\u00e0 tecniche di creare comunit\u00e0 virtuali di appassionati tramite strumenti come \"newsgroup\", \"mailing list\", forum, \"webzine\" e cos\u00ec via. Questo ha determinato anche una maggiore specializzazione del \"fandom\", per cui oggi si pu\u00f2 parlare del \"fandom\" di \"Harry Potter\" e del \"fandom\" di Tolkien o pi\u00f9 in generale del \"fandom\" del fantasy, cos\u00ec come esistono il \"fandom\" di \"Doctor Who\" e di altre serie televisive o cinematografiche sostanzialmente disgiunti dal \"fandom\" della fantascienza.\nUn altro filone di \"fandom\" che derivano dall'incremento della diffusione di internet sono quelli incentrati su cartoni animati, drama, anime e manga (di fattura nipponica)."}
{"id": "112609", "revid": "1543377", "url": "https://it.wikipedia.org/wiki?curid=112609", "title": "Fanzine", "text": "Una fanzine (in italiano rivista amatoriale o fanzina) \u00e8 una pubblicazione non professionale e non ufficiale, prodotta da entusiasti di un particolare fenomeno culturale (quale un genere letterario o musicale, o un particolare fandom) per il piacere di condividere i propri interessi con altri.\nIl termine inglese \"fanzine\" \u00e8 una parola macedonia nata dalla contrazione delle parole \"fan\" (da \"fanatic\", appassionato) e \"magazine\" (rivista). Esso fu coniato in una rivista amatoriale di fantascienza da Russ Chauvenet nell'ottobre 1940, e dopo essere diventato popolare all'interno di quel fandom venne adottato anche da altre comunit\u00e0.\nNormalmente gli editori, curatori, redattori degli articoli e autori delle illustrazioni delle fanzine non ricevono alcun compenso: tali pubblicazioni circolano gratuitamente o a un prezzo nominale al fine di ammortizzare le spese di spedizione o di produzione. Le copie vengono spesso scambiate con altre di pubblicazioni analoghe, o date in cambio di contributi artistici, articoli o lettere di commento, pubblicati poi sulle stesse riviste.\nLe fanzine sono di produzione indipendente e possono essere realizzate da una sola persona o da collettivi. Sono per lo pi\u00f9 composte e riprodotte artigianalmente usando comuni strumenti da ufficio. Alcune si sono evolute in pubblicazioni professionali (a volte chiamate \"prozine\"). Numerosi autori professionali sono stati pubblicati per la prima volta su riviste amatoriali.\nAlcune fanzine trattano di musica, altre raccontano storie divertenti; alcune sono incentrate su una subcultura, elencano collezioni personali, presentano foto/collage e illustrazioni, altre ancora sono fumetti autoprodotti. Sono tipi di pubblicazioni tra i pi\u00f9 vari al mondo: spesso hanno l'aspetto di mini riviste, ma possono assumere migliaia di forme e formati diversi: A4, mezza pagina, arrotolate, un quarto di foglio, un biglietto del treno o del tram, a fisarmonica o rilegate a mano.\nStoria.\nL'origine delle pubblicazioni amatoriali \u00e8 oscura, se ne pu\u00f2 tuttavia trovare traccia nei gruppi letterari statunitensi del XIX secolo, che ad un certo punto si riunirono nell\"Amateur Press Association\" e che pubblicavano tramite stampa amatoriale raccolte di racconti, poesia e saggi.\nDiffuse nel mondo del fumetto, della musica e della letteratura, le fanzine negli Stati Uniti sono nate negli anni venti e trenta come una delle prime espressioni del mondo degli appassionati della fantascienza, il cosiddetto \"fandom\". Il termine stesso \"fanzine\" venne coniato nell'ottobre 1940 per una fanzine di fantascienza da Russ Chauvenet, divenne popolare nel circuito del \"fandom\" fantascientifico, da dove \u00e8 stato poi preso e adottato da altri generi.\nNon sono rari i casi di fanzine che hanno successo al punto da fare il salto e diventare riviste professionali. Nel mondo della fantascienza \u00e8 il caso, ad esempio, della fanzine inglese \"Novae Terrae\" che negli anni sessanta cambia nome in \"New Worlds\", diventando la rivista leader del movimento letterario della \"New Wave\", che rivoluziona la fantascienza con autori come Michael Moorcock e James Ballard. Anche in altri Paesi occidentali, come Italia, le prime fanzine nascono dal mondo della fantascienza, negli anni sessanta. Sulle loro pagine esordiscono e si fanno le ossa molti dei critici e degli scrittori di fantascienza.\nTra la fine degli anni cinquanta e i primi anni sessanta esplode invece in Unione Sovietica e nei Paesi del Blocco orientale il fenomeno dei \"samizdat\", pubblicazioni di produzione clandestina, illegali poich\u00e9 censurati dalle autorit\u00e0 o in qualche modo ostili al regime sovietico. Ben presto, quello che era un fenomeno spontaneo e irregolare fa un salto qualitativo divenendo una sorta di canale di distribuzione alternativo, nonch\u00e9 il principale (e quasi unico) veicolo del nascente dissenso sovietico.\nSempre negli anni sessanta la fanzine diventa strumento di stampa dell'underground musicale e quindi del movimento hippy. Numerose sono le riviste amatoriali ciclostilate di stampo psichedelico, quando non dichiaratamente politico che vedono la luce intorno al Sessantotto. \u00c8 con il movimento punk, negli anni settanta, che la fanzine si diffonde come strumento di vera e propria stampa indipendente in forma amatoriale: le fanzine, al motto di \"do it yourself\" (\"fai da te\"), pubblicano recensioni e interviste di dischi e concerti ignorati dalla stampa musicale ufficiale.\nDurante i successivi decenni tale fenomeno si espande anche a tutte le altre scene musicali, ma anche ad altri fenomeni culturali: molteplici sono le fanzine di fumetti, narrativa, cinema amatoriale, tifo organizzato. Ogni tipo di realt\u00e0 che non trova spazio - talvolta per i limiti artistici degli autori, talvolta per la scarsa disponibilit\u00e0 degli editori - nella cosiddetta editoria \"mainstream\", si realizza imboccando la strada dell'autoproduzione. Non ultimo un filone artistico che proprio nella diffusione postale trova la sua ragione d'essere: la Mail Art.\nAlcune fanzine si sono in seguito evolute in pubblicazioni professionali (talvolta chiamate \"prozine\" - contrazione di \"professional fanzine\") e molti scrittori professionisti hanno iniziato scrivendo proprio delle fanzine. Alcuni di essi hanno poi continuato a scrivere e produrre fanzine anche in seguito alla loro affermazione come professionisti.\nTecniche di stampa.\nLe fanzine hanno seguito l'evoluzione dei mezzi di stampa pi\u00f9 economici, dato che venendo stampate generalmente in tiratura limitata (da qualche decina ad un massimo di mille copie) non avevano accesso alle tecniche di stampa tradizionali.\nLe prime pubblicazioni amatoriali ottocentesche, prodotte dai gruppi facenti capo alla \"Amateur Press Association\", venivano stampate manualmente attraverso la tecnica della xilografia.\nParallelamente al progresso delle tecnologie di stampa, anche la tecnologia delle fanzine progred\u00ec. Le prime fanzine erano scritte a mano o a macchina e stampate usando sistemi di riproduzione primitivi, quali ad esempio la stampa a spirito o il poligrafo. Di questo tipo di pubblicazione veniva prodotto un numero di copie molto ridotto e di conseguenza la loro circolazione era estremamente limitata.\nL'uso del ciclostile consent\u00ec un grosso salto in avanti dell'editoria amatoriale, fino agli anni ottanta, infatti, questo \u00e8 stato il sistema di stampa pi\u00f9 economico, diffusissimo nonostante la bassa qualit\u00e0 che poteva garantire. Il crollo dei prezzi della xerografia (ovvero delle fotocopie) port\u00f2 alla nascita di fanzine di migliore qualit\u00e0 grafica fin dalla fine degli anni settanta e ne aument\u00f2 maggiormente la velocit\u00e0 di realizzazione, rendendone di conseguenza la produzione ancora pi\u00f9 semplice e alla portata di tutti. Dalla met\u00e0 degli anni ottanta inizi\u00f2 a essere utilizzata la stampa tipografica, anche in quadricromia.\nCon l'avvento del personal computer e dei software di grafica e impaginazione da ufficio (desktop publishing), la realizzazione delle pubblicazioni amatoriali \u00e8 stata maggiormente agevolata, rendendole talvolta quasi indistinguibili dalle riviste professionali.\nDalla fine degli anni novanta le fanzine tradizionali stampate su carta hanno cominciato a cedere il passo alle \"webzine\" (o \"e-zine\"), le fanzine sul web, pi\u00f9 facili da produrre e prive di impegno economico per la stampa, ma soprattutto con una diffusione assai maggiore attraverso Internet, superando i confini geografici e politici. Nonostante ci\u00f2 alcune fanzine stampate vengono ancora prodotte in alcuni Paesi del mondo, sia per una pi\u00f9 agevole lettura, sia per raggiungere persone che non hanno accesso alla rete.\nTipi di fanzine.\nAlcune delle terminologie che sono state usate per indicari i diversi generi di fanzine:"}
{"id": "112613", "revid": "1629", "url": "https://it.wikipedia.org/wiki?curid=112613", "title": "Faustball", "text": ""}
{"id": "112617", "revid": "125032176", "url": "https://it.wikipedia.org/wiki?curid=112617", "title": "Nintendo DS", "text": "Il Nintendo DS (dove la sigla \"DS\" sta per \"Dual Screen\" per indicare la sua peculiare caratteristica e solitamente abbreviato come NDS o DS) \u00e8 una console portatile ideata e fabbricata da Nintendo, presentata nel 2004.\nLa console presenta un design a conchiglia, e possiede due schermi LCD al suo interno \u2013 uno dei quali \u00e8 uno schermo tattile.\nIl DS offre anche un microfono incorporato e supporta la connettivit\u00e0 wireless IEEE 802.11 (Wi-Fi), grazie al servizio di gaming online Nintendo Wi-Fi Connection.\n\u00c8 stata la prima console Nintendo ad essere commercializzata prima in Nord America (21 novembre 2004) che in Giappone (2 dicembre 2004). Qualche mese pi\u00f9 tardi \u00e8 uscita nei negozi anche in Australia (24 febbraio 2005) e, per ultima, in Europa (11 marzo 2005). \u00c8 attualmente la seconda console pi\u00f9 venduta della storia dopo la PlayStation 2. \nSul territorio europeo \u00e8 stato commercializzato in 9 colori: bianco, nero, argento, blu, rosa, rosso, grigio, verde e azzurro.\nDopo oltre sei anni, l'intera serie delle console Nintendo DS \u00e8 stata affiancata e poi sostituita dal Nintendo 3DS, la nuova console portatile di Nintendo, che ha esordito in Europa il 25 marzo 2011.. La console \u00e8 stata d'altra parte gi\u00e0 dismessa nel 2009 e i giochi sono rimasti utilizzabili per Nintendo DSi e Nintendo DSi XL fino al 20 maggio 2014 quando Nintendo ha annunciato che non sarebbero stati pi\u00f9 disponibili, come il servizio Nintendo Wi-Fi Connection.\nNome.\nIl nome in codice del sistema durante il suo sviluppo era Nitro. Il nome ufficiale della console \u00e8 l'acronimo di \"Dual Screen\", la caratteristica pi\u00f9 palese della console, cio\u00e8 di possedere due schermi. Si pu\u00f2 dare anche un altro significato, quello di \"Developers' System\", in riferimento alla facilit\u00e0 di sviluppo che la console offre.\nCaratteristiche generali.\nLa particolarit\u00e0 di questa console \u00e8 nell'essere dotata di due schermi di cui uno tattile che la Nintendo sfrutta per produrre nuove forme di intrattenimento videoludico. Questo \"design\" lo rende in qualche modo molto simile ad una delle prime console portatili della Nintendo, il Game &amp; Watch, anch'esso dotato di due schermi, ma nessuno dei due \u00e8 tattile.\nAltre caratteristiche, volte ad aumentarne l'interattivit\u00e0, sono il microfono integrato per il riconoscimento vocale e la tecnologia Wi-Fi per il multigiocatore. Nintendo DS consente il gioco in LAN nel raggio di 30 metri circa, fino a 16 giocatori, ed il gioco online tramite una connessione internet senza fili. Ha due porte hardware per i giochi: una per le cartucce proprie del DS, chiamata anche \"Slot 1\", l'altra per le cartucce Game Boy Advance, chiamata \"Slot 2\".\nLa console \u00e8 capace di sviluppare grafica a tre dimensioni tramite il suo processore principale ARM9, ed \u00e8 dotata anche dello stesso tipo di processore presente sul Game Boy Advance, l'ARM7 al fine di fornire una compatibilit\u00e0 con i titoli della console precedente.\nI video sono letti tramite il formato NDs mPeG (anche detto DPG).\nNintendo Wi-Fi Connection.\nNintendo Wi-Fi Connection (si legge in abbreviato \"Nintendo WFC\") \u00e8 stato un servizio on-line gratuito offerto da Nintendo per sfidare via Internet giocatori da tutto il mondo. Necessitava una connessione ad internet e lo scambio del \"Codice Amico\" tra i partecipanti alla partita on-line.\nIl \"Codice Amico\" \u00e8 un numero univoco generato dal DS per ogni gioco compatibile per la Nintendo WFC e viene salvato all'interno di ogni gioco assieme ai codici di altri utenti che eventualmente sono stati scelti come \"amici\". In alcuni casi \u00e8 possibile giocare anche senza l'utilizzo dei \"Codici Amico\".\nIl servizio online del Nintendo DS fu attivato in Europa il 21 novembre 2005 con la pubblicazione dei giochi Mario Kart DS e Tony Hawk's American Sk8land.\nConnettivit\u00e0 con Nintendo Wii.\nAttraverso il \"Canale Nintendo\" \u00e8 possibile connettere il Nintendo DS con il Wii per scaricare demo di giochi appartenenti alla console portatile Nintendo. Il software scaricato viene salvato sulla memoria RAM della console perci\u00f2 si cancella automaticamente una volta spento il Nintendo DS. Inoltre, sempre con il Canale Nintendo \u00e8 possibile inviare consigli e opinioni sui software DS posseduti, tramite la funzione Download DS.\nUtilizzando il software \"Walk with me!\", il Nintendo DS pu\u00f2 scaricare su tale gioco i \"Mii\" creati con il Wii.\nCon il nuovo \"restyling\" del Nintendo DS, il Nintendo DSi, la connettivit\u00e0 tra le due console \u00e8 stata ampliata, in quanto il nuovo modello del Nintendo DS, dotato di fotocamera, pu\u00f2 trasferire dati sul \"Canale Foto\" del Wii.\nAlcuni giochi Wii come ad esempio ' e \"Pok\u00e9mon Battle Revolution\" possono collegarsi con la controparte portatile su Nintendo DS (rispettivamente ', \"Pok\u00e9mon Diamante\" e \"Perla\" e \"Pok\u00e9mon Platino\") dando l'opportunit\u00e0 agli utenti di scambiare dati di gioco tra le due versioni.\nMenu di sistema.\nAccendendo il Nintendo DS, si accede immediatamente al \"Menu di Sistema\". Esso \u00e8 diviso in pi\u00f9 pannelli, che offrono diverse opzioni. Sullo schermo superiore vengono visualizzati il \"Nome Utente\" utilizzato sulla console, un orologio, un calendario e l\"Icona indicatore batteria\", che mostra lo stato della batteria della console. Nello schermo inferiore invece sono presenti quattro pannelli, due dei quali offrono la possibilit\u00e0 di scegliere se giocare con una cartuccia DS o con una GBA, mentre gli altri due possono essere utilizzati per accedere alla \"PictoChat\" e alla funzione \"Download DS\". Infine, sotto l'ultimo pannello, ci sono tre icone: il \"Menu Impostazioni\", la funzione \"Sveglia\", che d\u00e0 la possibilit\u00e0 di utilizzare il DS come una vera e propria sveglia, e l'icona \"Illuminazione\", che disattiva o attiva l'illuminazione degli schermi.\nPictoChat.\nLa funzione \"PictoChat\" permette al Nintendo DS di inviare e ricevere messaggi e disegni da altri utenti, o da s\u00e9 stessi, ma non \u00e8 compatibile con internet. Infatti si pu\u00f2 utilizzare solo via wireless, ospitando fino a 16 persone contemporaneamente, suddivise in pi\u00f9 \"stanze\". (A-B-C-D)\nIl pannello della PictoChat si trova nel \"Menu di Sistema\", e una volta selezionato, si accede allo \"schermo selezione stanza\". Le \"stanze\" sono in tutto quattro e permettono di chattare con altri utenti. Una volta selezionata una di queste comparir\u00e0 una tastiera e uno \"schermo messaggi\" su cui si potr\u00e0 disegnare con lo stilo. Per uscire dalla funzione PictoChat baster\u00e0 toccare la \"x\" in alto a destra nello schermo inferiore. Fra i caratteri della tastiera vi sono scritture accentate, nipponiche e soprattutto faccine.\nDownload DS.\nCon la funzione \"Download DS\" si pu\u00f2 giocare con pi\u00f9 utenti utilizzando solo una cartuccia di gioco. Il pannello Download DS si trova nel \"Menu di Sistema\" e selezionandolo si accede allo \"Schermo selezione gioco\", da cui tutti gli utenti potranno visualizzare il software inserito in uno dei DS partecipanti in quel momento a questa modalit\u00e0. Non tutti i giochi supportano tale funzione, solo quelli che hanno sulla copertina un'icona bianca e nera raffigurante due Nintendo DS collegati.\nAccessori.\nPer ampliare la multimedialit\u00e0 dei primi due modelli, il Nintendo DS e il Nintendo DS Lite, Nintendo ha reso disponibili vari accessori e periferiche da acquistare separatamente. Invece, nei due ultimi \"restyling\" (Nintendo DSi e Nintendo DSi XL) molte delle funzioni sono state integrate nella console stessa.\nNintendo MP3 Player.\nIl \"Nintendo MP3 Player\" \u00e8 una cartuccia poco pi\u00f9 grande di una scheda GBA da inserire nello \"Slot 2\" della console Nintendo DS e Nintendo DS Lite, che dispone di un lettore SD Card per ascoltare brani musicali in formato MP3. \u00c8 compatibile anche con il GameBoy Advance/SP/Micro. Nel 2010 le Micro prodotte non sono state dotate di questa card MP3.\nNintendo DS Browser.\nIl Nintendo DS Browser permette attraverso l'inserimento di una cartuccia apposita nello \"Slot 1\" di navigare su internet utilizzando una versione del browser Opera. Assieme \u00e8 venduta anche una \"Memory Pak\", che aumenta di 8MB la RAM della console per poter eseguire la navigazione. Nel 2009, con l'uscita del Nintendo DSi, il software viene integrato direttamente nel menu principale della console.\nNintendo Rumble Pak.\nIl Rumble Pak per Nintendo DS \u00e8 un'interfaccia aptica ed ha la forma di una cartuccia per Game Boy Advance. I videogiochi che supportano il Rumble Pak lo fanno vibrare in diverse situazioni, ad esempio durante una sparatoria o quando il personaggio viene colpito durante il gioco. Esso venne introdotto in Nord America con il gioco \"Metroid Prime Pinball\" e con notevole ritardo in Europa; l'accessorio fece la sua prima apparizione nel Regno Unito quando fu messo in vendita con il gioco Actionloop.\nSpecifiche tecniche.\nNumero di serie:\nDimensioni:\nSchermi:\nColori:\nInput/Output:\nProcessori:\nElaborazione:\nMemoria:\nSonoro:\nBatteria:\nRestyling.\nNintendo DS Lite.\nIl 2 marzo 2006 in Giappone, Nintendo ha commercializzato il Nintendo DS Lite, una rielaborazione stilistica del Nintendo DS. Poi successivamente messo in vendita anche in Nord America, Europa, e Australia nel giugno 2006. Il \"DS Lite\" \u00e8 una versione pi\u00f9 stretta, leggera e con i tasti pi\u00f9 morbidi rispetto al Nintendo DS e possiede degli schermi pi\u00f9 luminosi. \"Nintendo of America\" si riferisce al Nintendo DS originale come al \"Sistema Base\".\nNintendo DSi.\nIl 1\u00ba novembre 2008 in Giappone, Nintendo ha commercializzato la versione DSi, pi\u00f9 sottile del 12% rispetto al predecessore DS Lite. Viene abbandonato lo slot per le cartucce GameBoy Advance per le schede SD. Nintendo DSi ha due schermi leggermente pi\u00f9 grandi, che passano da 3 a 3,25 pollici. \u00c8 inoltre dotato di due fotocamere VGA, una interna e una esterna. Il DSi \u00e8 uscito anche il 2 aprile 2009 in Australia, il 3 aprile 2009 in Europa e il 5 aprile 2009 nel Nord America."}
{"id": "112620", "revid": "5", "url": "https://it.wikipedia.org/wiki?curid=112620", "title": "C\u00f4te d'Azur", "text": ""}
{"id": "112622", "revid": "1876278", "url": "https://it.wikipedia.org/wiki?curid=112622", "title": "Associazione internazionale dei lavoratori", "text": "L'Associazione internazionale dei lavoratori (AIL), conosciuta anche come Prima Internazionale, era un'organizzazione internazionale avente lo scopo di creare un legame internazionale tra i diversi gruppi politici di sinistra (socialisti, anarchici, repubblicani mazziniani e marxisti) e tra le varie organizzazioni di lavoratori, in particolare operai. Per questo motivo viene anche conosciuta come Associazione internazionale degli operai o secondo altre traduzioni come Lega internazionale dei lavoratori. Nel 1889 anarchici e marxisti presero due strade definitivamente indipendenti durante la Seconda Internazionale.\nStoria.\nFu fondata nel 1864 in seguito all'incontro avvenuto due anni prima a Londra tra delegazioni operaie francesi e inglesi. L'esperienza rivoluzionaria del 1848\u20131849 aveva infatti dimostrato come i problemi dei diversi Paesi fossero strettamente legati tra loro. Inoltre veniva considerato necessario un organismo che coordinasse la lotta a livello internazionale cos\u00ec come la repressione veniva coordinata dalle alleanze tra stati. L'Internazionale si pose soprattutto degli obiettivi pratici da conseguire per migliorare la condizione dei lavoratori, tra questi si ricorda la limitazione della giornata lavorativa a otto ore. In un primo periodo la maggior parte dei membri era indirizzato al compromesso fra operai e industriali, ma con l'azione di pochi venne ad allargarsi l'ideale dello sciopero e proprio attraverso lo sciopero si rafforzarono i contatti con la massa del proletariato. Una volta permesse le riunioni pubbliche vi si sostennero le idee socialiste e molti membri acquistarono fama a Parigi proprio in questo modo. La condotta sempre pi\u00f9 politica dell'internazionale scaten\u00f2 la reazione del governo imperiale che indisse diversi processi e sia l'oppressione del governo sia dell'organo poliziesco non fecero che accrescere il prestigio dell'Internazionale presso la massa operaia.\nQuesta prima esperienza fu caratterizzata dalla convivenza di pi\u00f9 correnti ideologiche. In origine l'organizzazione conteneva gruppi operai inglesi, anarchici, socialisti francesi e repubblicani italiani e vedeva al suo interno personaggi noti del tempo come Karl Marx, Michail Bakunin e molti altri. Si accese quindi un intenso dibattito che port\u00f2 all'allontanamento dei mazziniani. Subito dopo emerse la discussione tra marxisti e anarchici (proudhoniani prima, Bakunin e seguaci poi). Entrambi rifiutavano lo Stato borghese, ma mentre i primi teorizzavano la conquista della societ\u00e0 comunista attraverso le fasi della dittatura del proletariato, della propriet\u00e0 collettiva dei mezzi di produzione che in ultimo avrebbe portato alla societ\u00e0 senza classi, gli anarchici puntavano a un'azione diretta mirante alla disarticolazione e all'estinzione immediata dello Stato e di ogni tipo di istituzione, indipendentemente da chi ci fosse a reggerla.\nIl confronto tra Marx e i proudhoniani (Proudhon era morto pochi anni prima) port\u00f2 all'espulsione di questi ultimi dall'organizzazione. In seguito dispute tra Marx e Bakunin, l'esponente anarchico pi\u00f9 rilevante nell'Internazionale, portarono a una rottura tra gli anarchici e i marxisti. Al Congresso dell'Aia (1872), dove si modificarono gli statuti della Prima Internazionale in confermazione delle decisioni prese alla Conferenza di Londra del 1871, vennero espulsi Bakunin e lo svizzero James Guillaume, segnando la rottura definitiva tra le due ali. Gli anarchici si considerarono sempre vittime di un'ingiustizia e con il sostegno delle federazioni della Spagna, dell'Italia, del Belgio e della Svizzera romanda decisero di continuare l'Internazionale, ripristinando i suoi statuti e organizzando un nuovo Congresso da tenersi a Saint-Imier (Svizzera). Questa Internazionale antiautoritaria ebbe altri quattro congressi fino al 1877. A questo punto nel 1872 l'esperienza internazionalista procedette suddivisa su due strade:\nDurante la Prima Internazionale si consum\u00f2 lo scontro fra il delegato italiano Adolfo Wolf inviato da Giuseppe Mazzini e i marxisti. \nI mazziniani, infatti, erano decisamente contrari alle teorie che si basavano sulla lotta di classe (pensavano di risolvere i problemi sociali attraverso la solidariet\u00e0 nazionale), ma nello statuto provvisorio Marx aveva gi\u00e0 inserito dei punti che qualificavano in senso classista l'organizzazione.\nMazzini, che aveva sostenuto indirettamente l'Internazionale per quasi sette anni, la abbandon\u00f2 nel marzo 1871. Scaten\u00f2 allora una velenosa polemica contro l'Internazionale, denunciandone lo sterile cosmopolitismo, il pericoloso settarismo, la tendenza a separare le questioni politiche da quelle sociali e soprattutto condannando l'ideologia della lotta di classe. Anche in seguito al ritiro dei mazziniani dall'Internazionale, Giuseppe Garibaldi continu\u00f2 a sostenerla.\nIl conflitto con gli anarchici, il fallimento dell'esperienza della Comune di Parigi, la crisi economica del 1873 e un'inadeguatezza organizzativa port\u00f2 allo scioglimento della Prima Internazionale nel 1876.\nLa Prima Internazionale in Italia.\nNel 1872 si costitu\u00ec in Italia la Federazione italiana dell'Associazione internazionale dei lavoratori di ispirazione bakuninista che oper\u00f2 fino alla fine del decennio, dissolvendosi successivamente a causa della repressione e dei dissidi tra anarchici e socialisti gradualisti.\nDopo la Prima Internazionale.\nNel 1889 a Parigi fu creata la Seconda Internazionale, nella quale parteciparono socialisti riformisti e rivoluzionari, marxisti e anarchici, con questi ultimi che fuoriuscirono definitivamente durante il quarto congresso nel 1896. La Seconda Internazionale rimase in vita fino al 1916, risorgendo nel 1921 in parte a impronta centrista con l'Unione dei Partiti Socialisti per l'Azione Internazionale o Internazionale 2\u00bd. Questa, unendosi nel maggio del 1923 con i residui partiti riformisti della ex Seconda Internazionale, diede a sua volta vita alla Internazionale operaia socialista, cio\u00e8 all'internazionale socialista e socialdemocratica del periodo interbellico.\nNel 1922 durante un congresso a Berlino fu creata una nuova Associazione Internazionale dei Lavoratori formata da quei sindacati rivoluzionari e anarcosindacalisti che non accettavano di far parte dell'Internazionale sindacale rossa controllata dai bolscevichi. \u00c8 tuttora in esistenza, noto con la forma spagnola del suo nome, ovvero Asociaci\u00f3n Internacional de los Trabajadores."}
{"id": "112624", "revid": "12222", "url": "https://it.wikipedia.org/wiki?curid=112624", "title": "Agrofarmaco", "text": ""}
{"id": "112626", "revid": "1543377", "url": "https://it.wikipedia.org/wiki?curid=112626", "title": "Neofelis nebulosa", "text": "Il leopardo nebuloso, Neofelis nebulosa (), \u00e8 un felide di medie dimensioni diffuso nel Sud-est asiatico. Presenta un mantello color marrone rossiccio o fulvo, ricoperto in modo caratteristico da grandi ellissi di forma irregolare e dai margini scuri che si dice ricordino delle nuvole. Questa caratteristica d\u00e0 a tale mammifero sia il nome comune che quello scientifico (\"nebulosus\" in latino vuol dire \u00abnuvoloso\u00bb). Il leopardo nebuloso ha creato grande confusione negli scienziati per un lungo periodo di tempo a causa del suo aspetto e dello scheletro. A prima vista sembra infatti un incrocio tra un grande e un piccolo felino. Il nome scientifico del genere, \"Neofelis\", deriva da \"neo\", \u00abnuovo\u00bb, e \"felis\", \u00abpiccolo felino\u00bb; letteralmente, quindi, \u00abnuovo piccolo felino\u00bb.\nCaratteristiche fisiche.\nGeneralmente un leopardo nebuloso pesa tra i 15 ed i 23 kg ed \u00e8 alto al garrese dai 25 ai 40\u00a0cm. Questo felino di medie dimensioni presenta grossi denti canini, in proporzione i pi\u00f9 lunghi tra quelli di ogni felino attuale (cinque cm, circa le stesse dimensioni di quelli della tigre). Questa caratteristica spinse i primi ricercatori a supporre che predasse grandi mammiferi terricoli. Tuttavia, nonostante si conosca ancora molto poco della storia naturale e delle abitudini comportamentali di questa specie, si ritiene che le sue prede fondamentali siano costituite da mammiferi arboricoli e terricoli, specialmente gibboni, macachi e civette, ai quali si aggiungono talvolta altri piccoli mammiferi, cervi, uccelli, istrici e bestiame domestico. Gli esemplari in cattivit\u00e0 si nutrono anche di uova e di qualche vegetale.\nDato che gran parte delle sue prede vive sugli alberi, il leopardo nebuloso \u00e8 un eccellente arrampicatore. La combinazione di zampe corte e flessibili, grandi piante ed artigli affilati lo rende in grado di muoversi sulla volta della foresta con passo sicuro. La coda, che pu\u00f2 essere lunga quanto il corpo, costituisce un ulteriore aiuto nel bilanciamento, tanto che questo felino pu\u00f2 muoversi alla stessa maniera degli scoiattoli, in modo simile al margay del Sudamerica. Sorprendentemente, questa creatura arboricola \u00e8 in grado di arrampicarsi stando appeso ai rami a testa in gi\u00f9, cos\u00ec come di scendere sempre tenendo la testa verso il basso. In cattivit\u00e0, il leopardo nebuloso si appende regolarmente con le zampe posteriori usando la lunga coda come bilanciere e corre a testa in gi\u00f9 sui tronchi degli alberi. Conosciamo poco sulle sue abitudini in natura, ma da tale comportamento si suppone che catturi le prede balzando gi\u00f9 dagli alberi.\nSottospecie.\nNonostante il nome, il leopardo nebuloso non \u00e8 un parente stretto del leopardo. Generalmente viene suddiviso in tre sottospecie:\nIl leopardo nebuloso del Borneo (\"Neofelis diardi\") \u00e8 una specie separata diffusa a Sumatra, nel Borneo e sulle Isole Batu. A causa della particolare struttura del cranio, queste due specie sono ritenute sufficientemente diverse dagli altri felini per giustificarne la classificazione in un genere a parte.\nDistribuzione e habitat.\nIl leopardo nebuloso vive soltanto nel Sud-est asiatico ed \u00e8 diffuso in Cina meridionale (spingendosi a nord almeno fino a Wuyi Shan), nell'Himalaya orientale, in Malaysia occidentale, Nepal, India nord-orientale, Bangladesh ed Indocina. A Taiwan nel maggio 2013 il leopardo nebuloso di Formosa era stato dichiararo ufficialmente estinto e l'ultimo avvistamento confermato sull'isola risaliva al 1989 (quando fu rinvenuta la pelle di un piccolo esemplare nell'area di Taroko) ma fortunatamente nel 2019 il leopardo nebuloso di Formosa \u00e8 stato nuovamente avvistato. Questa sottospecie \u00e8 caratterizzata dalla coda relativamente pi\u00f9 corta.\nI suoi habitat prediletti sono le foreste tropicali e subtropicali fino ad altitudini di 2000 metri; tuttavia si incontra talvolta anche nelle paludi di mangrovie e nelle praterie. Vive in aree con temperatura di 18 - 49\u00a0\u00b0C.\nRiproduzione e comportamento.\nA causa della natura elusiva dell'animale e tralasciando le ricerche ed i filmati del Dr. Robert Martin, il comportamento in natura del leopardo nebuloso \u00e8 sconosciuto. Non essendovi alcuna prova dell'esistenza di branchi o di una struttura sociale come quella dei leoni, si ritiene che sia generalmente una creatura solitaria.\nLe femmine mettono alla luce cucciolate composte da 2 a 4 piccoli dopo una gestazione di 85 - 93 giorni. Inizialmente, i piccoli sono ciechi ed inetti, come quelli di molti altri felini. Diversamente dagli adulti, hanno macchie \u00abpiene\u00bb - cio\u00e8 completamente scure, invece di essere circondate da una sorta di anello. Diventano in grado di vedere a circa 10 giorni dalla nascita e si fanno attivi intorno alle 5 settimane, divenendo indipendenti probabilmente a 10 mesi d'et\u00e0. Il leopardo nebuloso raggiunge la maturit\u00e0 sessuale a due anni e le femmine possono partorire una cucciolata ogni anno. In cattivit\u00e0 gli adulti hanno raggiunto l'et\u00e0 di 17 anni, ma in natura la durata di vita si aggira sugli 11.\nInizialmente i programmi di riproduzione in cattivit\u00e0 hanno avuto poco successo, soprattutto a causa della mancanza di conoscenze relative alle abitudini di corteggiamento che questi felini hanno in natura. L'esperienza ha tuttavia insegnato che mettendo insieme fin dalla giovane et\u00e0 due esemplari aumentavano notevolmente le probabilit\u00e0 che formassero una coppia e si riproducessero con successo. Mettendo insieme due esemplari gi\u00e0 adulti, invece, si crea in questi animali un tale stress che spesso il maschio uccide la femmina. Questo nonostante generalmente il leopardo nebuloso non sia una creatura aggressiva.\nI moderni programmi di riproduzione implicano la formazione di coppie allo scopo di eventuali progetti di riproduzione. Il dotare questi animali dell'adeguato spazio per arrampicarsi, inoltre, stimola il loro comportamento naturale e riduce al minimo lo stress. Questo, unito a programmi di nutrizione che vengono incontro alle abitudini alimentari degli animali, ha portato in anni recenti ad un notevole incremento delle nascite in cattivit\u00e0. Gli esemplari nati negli zoo potranno un giorno essere reintrodotti in natura per reintegrare le popolazioni gi\u00e0 minacciate.\nInterazioni con l'uomo.\nConservazione e minacce.\nDato che le abitudini del leopardo nebuloso rendono questa specie piuttosto difficile da studiare, non esistono stime esatte della sua popolazione. L'Unione Internazionale per la Conservazione della Natura stima che ne rimangano in tutto meno di 10.000 esemplari, destinati inoltre a diminuire sempre pi\u00f9. La distruzione dell'habitat dovuta alla sempre pi\u00f9 crescente deforestazione, la richiesta della sua stupenda pelliccia e la caccia per l'utilizzo di alcune sue parti nella medicina tradizionale cinese si ritiene che siano i principali motivi che hanno portato al declino il leopardo nebuloso. In tutto solamente sei esemplari, tutti viventi in Thailandia, sono stati muniti di radiocollare; i loro spostamenti sono stati studiati e registrati dagli studiosi con l'utilizzo della radiotelemetria. Quasi tutto ci\u00f2 che sappiamo su questo felino deriva da studi su esemplari in cattivit\u00e0. Tralasciando varie testimonianze aneddotiche, non sappiamo quasi nulla sulla storia naturale, ecologia e comportamento di questo animale in libert\u00e0.\nL'Unione Internazionale per la Conservazione della Natura, l'organizzazione che stila ogni anno la Lista Rossa delle specie in pericolo, pone il leopardo nebuloso tra le specie vulnerabili. In pi\u00f9, la CITES, la Convenzione sul commercio internazionale delle specie minacciate di estinzione, lo classifica in Appendice I, tra le specie il cui commercio internazionale \u00e8 vietato. Negli Stati Uniti, inoltre, il leopardo nebuloso \u00e8 posto tra le specie protette dall'Endangered Species Act, che proibisce il commercio di animali o di eventuali parti o prodotti da essi ottenuti in tutto il Paese. In tutti i Paesi dove vive ne \u00e8 vietata la caccia, sebbene in tali aree sia piuttosto difficile far rispettare il divieto.\nInfluenza culturale.\nI Rukai di Taiwan considerano il leopardo nebuloso l'antenato spirituale che li guid\u00f2 verso la loro patria."}
{"id": "112628", "revid": "1534511", "url": "https://it.wikipedia.org/wiki?curid=112628", "title": "Neofelis diardi", "text": "Il leopardo nebuloso del Borneo o leopardo nebuloso della Sonda (\"Neofelis diardi\", ), \u00e8 un felino selvatico di medie dimensioni diffuso nel Borneo, a Sumatra e sulle Isole Batu, nell'arcipelago malese; \u00e8 stato indicato per la prima volta con il suo attuale nome comune dagli scienziati del World Wide Fund for Nature (WWF) il 14 marzo 2007. Ha il manto ricoperto da chiazze ovali di forma irregolare e dai margini pi\u00f9 scuri, che si dice ricordino delle nuvole, a cui deve il nome. Sebbene gli studiosi fossero a conoscenza della sua esistenza gi\u00e0 dagli inizi del XIX secolo, \u00e8 stato identificato come specie a s\u00e9 stante solo nel 2006; prima era ritenuto una semplice sottospecie del leopardo nebuloso continentale (\"Neofelis nebulosa\"). Come riferisce il WWF, il Dr. Stephen O'Brien del National Cancer Institute degli Stati Uniti d'America sostiene che \u00abi risultati delle ricerche genetiche indicano chiaramente che il leopardo nebuloso del Borneo deve essere considerato una specie separata\u00bb.\nDescrizione.\nIl leopardo nebuloso del Borneo ha una costituzione piuttosto robusta e pesa dai 12 ai 25\u00a0kg. \u00c8 il pi\u00f9 grande felino del Borneo. Caccia soprattutto al suolo ed utilizza la sua abilit\u00e0 nell'arrampicarsi per sfuggire ai pericoli. Grazie alle sue zampe corte e flessibili, alle piante grandi e agli artigli aguzzi, questo grande felino si muove sempre con passo sicuro. I denti canini, lunghi cinque centimetri, sono, in proporzione alla lunghezza del cranio, i pi\u00f9 lunghi di quelli di ogni altro felino attuale. La coda, utilizzata per bilanciarsi, pu\u00f2 essere lunga quanto il corpo stesso.\nDistribuzione e habitat.\nDimora di questa specie sono il Borneo e Sumatra, nell'arcipelago malese. In passato era diffusa anche a Giava, da dove \u00e8 scomparsa dopo il Neolitico.\nLe prime testimonianze filmate sulla presenza di questo felino in Malaysia risalgono al giugno 2009.\nL'habitat preferito di \"N. diardi\" \u00e8 la foresta tropicale e subtropicale fino all'altitudine di circa 2000 metri.\nBiologia.\nLe abitudini del leopardo nebuloso del Borneo sono in gran parte sconosciute a causa della sua natura riservata. Si ritiene che sia generalmente una creatura solitaria.\nTassonomia.\nNonostante il nome, il leopardo nebuloso del Borneo non \u00e8 strettamente imparentato con il leopardo. Il suo nome scientifico, \"Neofelis diardi\", commemora il naturalista ed esploratore francese Pierre-M\u00e9dard Diard; nel XIX secolo, per\u00f2, veniva chiamato \"Felis diardii\", il \u00abgatto di Diard\u00bb. I nomi locali con cui viene indicato, \u00abMacan Dahan\u00bb in indonesiano e \u00abHarimau Dahan\u00bb in malese (sebbene in passato venisse chiamato cos\u00ec anche a Sumatra), significano entrambi \u00abtigre dei rami degli alberi\u00bb.\nLa specie \u00e8 stata a lungo considerata una sottospecie del leopardo nebuloso con il nome \"Neofelis nebulosa diardi\". Nel dicembre 2006, per\u00f2, due articoli della rivista \"Current Biology\" riportarono valide prove per riclassificare e ridefinire due distinte specie di leopardo nebuloso: \"Neofelis nebulosa\" dell'Asia continentale e \"Neofelis diardi\" dell'arcipelago malese, Malaysia peninsulare esclusa. La suddivisione veniva giustificata sulla base dei risultati di uno studio dettagliato sulle variazioni geografiche del leopardo nebuloso effettuato dal britannico Andrew C. Kitchener. I risultati dell'analisi morfometrica del mantello di cinquantasette leopardi nebulosi provenienti da zone diverse del loro vasto areale portarono alla conclusione che sono presenti due distinti gruppi morfologici che si differenziano tra loro prevalentemente per le dimensioni delle macchie a forma di nuvola.\nUn altro studio condotto da Valerie A. Buckley-Beason, invece, riporta differenze molecolari per giustificare la suddivisione all'interno del genere \"Neofelis\", sebbene per tale ricerca fossero stati utilizzati solamente campioni di DNA provenienti da esemplari del Borneo e dell'Asia continentale e non di quelli originari di Sumatra. Gli studi genetici riscontrarono differenze nelle analisi delle varie molecole (mtDNA, sequenze di DNA nucleare, variazioni dei microsatelliti e differenze citogenetiche) delle due specie di leopardo nebuloso. Vi erano trentasei differenze a livello dei nucleotidi mitocondriali e nucleari e 20 loci microsatellitari che non si sovrapponevano agli alleli. Il grado di differenziazione era simile a quello presente tra le cinque specie del genere \"Panthera\" e quindi, di conseguenza, \"Neofelis diardi\" inizi\u00f2 ad essere considerato una specie separata da \"Neofelis nebulosa\".\nStoria evolutiva.\nL'analisi genetica di \"Neofelis nebulosa\" e \"Neofelis diardi\" suggerisce che le due specie si separarono tra loro 1,4 milioni di anni fa, dopo che tali animali raggiunsero il Borneo e Sumatra dal continente asiatico utilizzando un ponte di terra attualmente sommerso.\nConservazione.\nDal momento che le abitudini del leopardo nebuloso del Borneo rendono tale animale piuttosto difficile da studiare, non esistono stime esatte sul numero dei suoi esemplari. Tuttavia, recenti studi e filmati (effettuati dal Dr. Robert Martin) stimano una popolazione di 5000 - 11.000 esemplari rimasti nel Borneo e 3000 - 7000 a Sumatra. In tutti i Paesi dove vive ne \u00e8 vietata la caccia, sebbene in tali aree sia piuttosto difficile far rispettare il divieto.\nUn recente studio condotto nel 2006, focalizzato sulla classificazione delle tracce trovate nel Sabah (Borneo nord-orientale), ha portato ad una stima esatta della popolazione in quest'area: 1500 \u2013 3200 esemplari, dei quali solo 275 \u2013 585 all'interno di aree protette.\nL'aumento della popolazione umana e la completa distruzione dell'habitat, prevalentemente per il commercio del legname e per fare spazio a piantagioni di gomma e di palme da olio, continuano inoltre a minacciare la sopravvivenza del leopardo nebuloso, cos\u00ec come quella dell'intera fauna del Borneo."}
{"id": "112629", "revid": "1629", "url": "https://it.wikipedia.org/wiki?curid=112629", "title": "Jeu de paume", "text": ""}
{"id": "112631", "revid": "115233", "url": "https://it.wikipedia.org/wiki?curid=112631", "title": "Anello banale", "text": ""}
{"id": "112632", "revid": "129019", "url": "https://it.wikipedia.org/wiki?curid=112632", "title": "Costa Brava", "text": "La Costa Brava \u00e8 una regione costiera della Catalogna che si affaccia sul Mar Mediterraneo, e che si estende da Blanes fino al confine francese, cio\u00e8 sull'intero tratto marittimo della provincia di Girona. Prende il nome dalle sue coste alte e impervie e ospita numerose localit\u00e0 turistiche con alberghi e villaggi spesso dotati di animazione internazionale."}
{"id": "112633", "revid": "115233", "url": "https://it.wikipedia.org/wiki?curid=112633", "title": "Anello zero", "text": ""}
{"id": "112636", "revid": "47767", "url": "https://it.wikipedia.org/wiki?curid=112636", "title": "Fertilizzante", "text": "I fertilizzanti sono mezzi tecnici, utilizzati in agricoltura e giardinaggio, che permettono di creare, ricostituire, conservare o aumentare la fertilit\u00e0 del terreno. Secondo il tipo di miglioramento che conferiscono al suolo, i fertilizzanti si distinguono come:\nIl primo fertilizzante chimico fu il superfosfato di calcio, brevettato da John Bennet Lawes nel 1842. \nPer condurre un'analisi sui fertilizzanti bisogna eseguire diversi esperimenti: determinazione dell'azoto, determinazione dell'azoto organico, determinazione dell'azoto nitrico."}
{"id": "112644", "revid": "1892736", "url": "https://it.wikipedia.org/wiki?curid=112644", "title": "Costa del Pepe", "text": "La Costa del Pepe, anche Costa di malagueta (con riferimento specifico ai grani dell'Aframomum melegueta) o Costa dei grani (calco dell'inglese \"Grain Coast\"), \u00e8 il nome storico di una regione costiera dell'Africa occidentale, compresa tra Capo Mesurado (presso la capitale liberiana Monrovia) e Capo Palmas. Dal 1847 costituisce la parte meridionale del litorale liberiano, a sud della capitale. \nSempre in relazione al commercio, lungo il litorale africano, verso est si trovavano: la Costa d'Avorio, la Costa d'Oro e la Costa degli Schiavi.\nAspetti storici.\nIl nome venne attribuito alla regione dai navigatori portoghesi che iniziarono a frequentarla dopo il 1470, quando venne esplorata da P\u00earo de Escobar e Jo\u00e3o de Santar\u00e9m, con riferimento alla presenza e dell'Aframomum melegueta, un arbusto i cui grani erano macinati e utilizzati come pepe. Nei decenni successivi la sua esplorazione, con la disponobilit\u00e0 di pepe proveniente dall'India e dalle Isole delle spezie, i portoghesi persero interesse per la \"Costa di malagueta\". I rari mercanti europei che continuavano a frequentare il litorale durante il XVI e il XVII secolo intrecciarono relazioni commerciali con i Kru, la popolazione insediata sulla costa. Nel XVIII secolo i Dyula, referente meridionale per la rete della tratta araba, iniziarono a portare schiavi anche sulla costa. Circa il 2% degli schiavi che raggiunsero le Americhe nel contesto della tratta atlantica, partirono da questa regione. A partire dal 1820, sulla costa si insediarono i primi coloni provenienti dagli Stati Uniti d'America: costoro erano ex schiavi afroamericani, desiderosi di tornare in Africa, organizzati nella American Colonization Society. Da questi primi insediamenti nacque l'attuale Liberia, che pot\u00e9 contare sull'appoggio dell'allora presidente americano James Monroe."}
{"id": "112645", "revid": "767487", "url": "https://it.wikipedia.org/wiki?curid=112645", "title": "Patto di prova", "text": "Il patto di prova \u00e8 un istituto giuridico del diritto del lavoro italiano.\nDisciplina normativa.\nDisciplinato dall'art. 2096 del codice civile italiano, ed \u00e8 un patto con il quale le parti di un contratto di lavoro subordinato si impegnano ad un periodo sperimentale di lavoro al fine di consentire una miglior valutazione riguardo alla convenienza reciproca di un eventuale rapporto di lavoro definitivo.\nPu\u00f2 considerarsi un elemento accidentale peculiare del contratto di lavoro, risultante dalla combinazione di elementi propri del termine e della condizione.\nNon pu\u00f2 essere stipulato per un periodo maggiore di 3 mesi, per gli impiegati senza funzioni direttive, ovvero quello previsto dalla disciplina sindacale, comunque non superiore a 6 mesi (quest'ultimo termine generale deriva implicitamente dall'articolo 10 della legge 15 luglio 1966, n. 604, limitativa dei licenziamenti individuali, che estende la sua portata \u00abin ogni caso, quando sono decorsi sei mesi dall'inizio del rapporto di lavoro\u00bb).\nFinalit\u00e0.\nSolitamente stipulato a favore del datore di lavoro per mettere alla prova le effettive capacit\u00e0 dell'eventuale futuro lavoratore subordinato, pu\u00f2 comunque favorire quest'ultimo nell'accertare la situazione del posto di lavoro in cui deve prestare la sua attivit\u00e0 lavorativa. La maggior utilit\u00e0 per il datore di lavoro \u00e8 dovuta al fatto che, scaduto il patto di prova, \u00e8 solo quest'ultimo a subire una limitazione del diritto di recesso (in ragione delle norme limitative del licenziamento individuale), mentre le dimissioni del lavoratore restano sempre libere.\nL'ulteriore utilit\u00e0 per il datore di lavoro consiste nella possibilit\u00e0 di valutare aspetti del lavoratore e della prestazione resa (quali la puntualit\u00e0, la precisione, il rapporto con i colleghi e l'ambiente di lavoro) che nel corso del successivo rapporto non potranno essere oggetto di riconsiderazione, salvo che non arrivino a costituire giusta causa o giustificato motivo di licenziamento.\nElementi formali.\nLa forma del contratto deve risultare per atto scritto, precedente o contestuale all'assunzione in prova: in caso di mancanza della forma scritta la giurisprudenza ritiene che il prestatore di lavoro debba considerarsi assunto definitivamente.\nObblighi delle parti.\nEntrambe le parti possono recedere dal contratto senza obbligo di preavviso, salvo l'eventuale limite minimo di durata, e senza necessit\u00e0 di giustificazione (cosiddetto \"recesso ad nutum\"): l'unico limite, per il datore di lavoro, \u00e8 costituito dal divieto di recesso per motivi non inerenti alla prova e, pi\u00f9 in generale, per motivi discriminatori, nonch\u00e9 quando non \u00e8 stato consentito l'effettivo esperimento della prova. Si ritiene tuttavia che la conseguenza del recesso illegittimo durante la prova sia limitata all'obbligo di corresponsione al lavoratore, a titolo risarcitorio, dell'equivalente della retribuzione perduta dal momento del recesso fino al termine originariamente previsto per la prova.\nIl lavoratore viene assunto definitivamente dal momento in cui le parti non recedono dal contratto prima della scadenza e tutti i diritti maturati durante la prova (ad esempio: trattamento di fine rapporto, anzianit\u00e0, etc.) si trasferiscono nel rapporto definitivo. In caso contrario al lavoratore spettano i diritti relativi alle prestazioni gi\u00e0 svolte."}
{"id": "112647", "revid": "729019", "url": "https://it.wikipedia.org/wiki?curid=112647", "title": "Nigel Walker", "text": "Ha vinto il torneo Cinque Nazioni con la sua nazionale nel 1994.\nAttualmente lavora come direttore delle comunicazioni interne in seno alla BBC ed \u00e8 anche il manager del gruppo pop spagnolo La Oreja de Van Gogh."}
{"id": "112648", "revid": "5", "url": "https://it.wikipedia.org/wiki?curid=112648", "title": "Costa Monticelli", "text": ""}
{"id": "112650", "revid": "1745361", "url": "https://it.wikipedia.org/wiki?curid=112650", "title": "Parapendio", "text": "Il parapendio \u00e8 il mezzo di volo libero pi\u00f9 semplice e leggero esistente, derivato dai paracadute da lancio pilotabili.\nStoria.\nLa storia del parapendio comincia nel 1965 con la messa a punto della Sailwing da parte di Dave Barish. Egli chiam\u00f2 questa nuova disciplina \"slope soaring\" (volo di pendio). Parallelamente a questa invenzione, Domina Jalbert cre\u00f2 un paracadute dotato di cassoni da utilizzarsi al posto del paracadute parabolico: il parafoil.\nDave Barish e Dan Poynter effettuarono, nel 1966 e nel 1968 numerose dimostrazioni di \"slope soaring\" su di un trampolino da Salto con gli sci. Numerosi alpinisti cominciarono ad interessarsi a questa pratica, vedendovi un modo rapido ed efficace, e non ultimo divertente, di planare dopo un'ascensione.\nNel 1978, tre paracadutisti francesi (Jean Claude B\u00e9temps, G\u00e9rard Bosson e Andr\u00e9 Bohn) decollarono con i paracadute rettangolari dal monte Pertuiset, presso Mieussy in Alta Savoia (F). Furono solo i primi di molti paracadutisti che cominciavano ad interessarsi al volo di pendio.\nLaurent de Kalbermatten invent\u00f2 nel 1985 il Randonneuse, il primo parapendio concepito specificamente per il volo. Era un mezzo pi\u00f9 efficiente, pi\u00f9 facile da gonfiare e dalle maggiori prestazioni dei paracadute di allora.\nIl parapendio non cesser\u00e0 pi\u00f9 di evolversi, tanto come materiali utilizzati che come tecniche di costruzione, divenendo uno sport a s\u00e9 stante.\n (anche se si considera come prima edizione quella del 1989 di K\u00f6ssen), mentre il primo campionato del mondo di acrobazia si \u00e8 tenuto nell'agosto del 2006 a Villeneuve.\nAttrezzatura.\nL'attrezzatura necessaria al volo \u00e8 composta da un'ala (generalmente chiamata \"vela\" dai parapendisti), alla quale \u00e8 sospesa la selletta del pilota tramite un sistema di fasci funicolari. I fasci funicolari terminano sugli elevatori che rappresentano anche il punto di congiunzione tra la vela e l'imbrago all'interno del quale \u00e8 seduto il pilota.\nIl pilota controlla il volo tramite due comandi, i freni aerodinamici. Tutte le vele sono dotate di un dispositivo di accelerazione da controllare con i piedi, detto comunemente acceleratore o speed che, variando l'angolo di attacco, consente una migliore performance di velocit\u00e0 o efficienza a seconda della regolazione e comunque in base alle condizioni aerologiche (es. migliore penetrazione del profilo dell'ala rispetto all'aria nel caso in cui vi sia la necessit\u00e0 di avanzamento pi\u00f9 rapido con vento (contrario) forte).\nAgendo sulla pedalina (anche detta speed bar) si va a variare l'incidenza dell'ala. Tale variazione comporta un aumento della velocit\u00e0. Curiosamente in Italia non \u00e8 obbligatorio per legge il paracadute d'emergenza. Nonostante non ve ne sia l'obbligo questo \u00e8 comunque adottato dalla totalit\u00e0 dei praticanti ed \u00e8 normalmente integrato nella selletta. Si tratta di un paracadute a calotta estraibile mediante una maniglia di estrazione.\nL'ala.\nL'ala del parapendio, fabbricata in tessuto particolarmente resistente e professionale, non \u00e8 rigida e la forma \u00e8 mantenuta dalla pressione interna, creata dinamicamente dal flusso dell'aria sulle bocche anteriori dell'ala o vela come viene comunemente chiamata dai praticanti.\nLa vela \u00e8 costituita da una serie di cellule dette cassoni, che gonfiandosi d'aria mantengono gonfia la struttura dell'ala. Sono separati gli uni dagli altri da centine che collegano la parte superiore dell'ala (estradosso) da quella inferiore (intradosso). Le centine sono, nella maggior parte dei casi, traforate per permettere la circolazione dell'aria all'interno della vela ottenendo cos\u00ec un gonfiaggio ed un comportamento in volo il pi\u00f9 uniforme possibile. Si pu\u00f2 immaginare la vela divisa in due met\u00e0, dette semiali destra e sinistra.\nLa parte superiore dell'ala \u00e8 chiamata estradosso, la parte inferiore intradosso.\nNegli ultimi anni sono stati commercializzati modelli mono-superficie, cio\u00e8 privi di intradosso. Su questi modelli il fascio funicolare \u00e8 agganciato direttamente alle centine, l'intradosso \u00e8 del tutto assente e l'ala \u00e8 mantenuta in forma dalla pressione aerodinamica. Questi modelli risultano essere marcatamente pi\u00f9 leggeri e pi\u00f9 dinamici, venendo a mancare l'inerzia dovuta al peso dell'aria intrappolata all'interno dell'ala di un parapendio tradizionale.\nFascio funicolare.\nOgni semiala \u00e8 collegata all'imbrago (selletta di pilotaggio) tramite un fascio di cavi o \"cordini\" realizzati in materiali estremamente resistenti e non allungabili quali il kevlar pre-stirato e l'Aramide. Ognuno dei due fasci funicolari termina con un'asola rinforzata per il collegamento alla selletta tramite un moschettone.\nIl fascio posteriore, collegato al bordo d'uscita, \u00e8 dotato anche di due maniglie (i freni) e viene utilizzato per il controllo della vela.\nOgni filo del fascio funicolare pu\u00f2 sostenere da solo, se integro, un peso dagli 80 ai 200\u00a0kg prima di rompersi, quindi l'intero fascio funicolare pu\u00f2 sostenere facilmente un peso superiore alla tonnellata. \u00c8 uso comune designare i vari cordini del fascio funicolare con una lettera a seconda della loro posizione. I cordini frontali sono le bretelle A, quelle successive le B e cos\u00ec via.\nUna vela ha generalmente dalle 2 alle 5 bretelle, ognuna con dai 2 ai 5 cordini. Le vele con maggiori prestazioni utilizzano un numero minimo di cordini, per minimizzare la resistenza di forma. Il dispositivo di accelerazione SPEED agisce direttamente sulle bretelle A e B tirandole verso il basso.\nComandi (o freni).\nI comandi (pi\u00f9 frequentemente chiamati freni) permettono il controllo della direzione del volo del parapendio e della sua velocit\u00e0. \nOgnuno dei due freni \u00e8 collegato al bordo d'uscita della sua semiala. Trazionando il freno si rallenta la semiala corrispondente, quindi l'avanzamento inerziale del pilota, il suo peso, che seguita ad avanzare, innesca un moto centrifugo che fa s\u00ec che il parapendio ruoti verso quella direzione. \nTrazionando simmetricamente i freni, il parapendio rallenta di una velocit\u00e0 proporzionale al trazionamento. Si noti che trazionando troppo e troppo a lungo un freno \u00e8 possibile portare il parapendio in condizione di stallo.\nA questi due comandi si aggiunge la pedalina dello SPEED descritta nei successivi paragrafi.\nSelletta.\nIl pilota siede nella selletta, detta anche imbrago, a cui vengono agganciati tramite moschettoni i due cavi funicolari, ed \u00e8 legato ad essa da due cosciali ed un pettorale. Anche il paracadute di emergenza \u00e8 collegato alla selletta.\nIl fondo della selletta \u00e8 normalmente rigido ed imbottito, per assorbire eventuali urti dovuti ad un atterraggio troppo violento. \nLa selletta \u00e8 spesso dotata di numerose tasche per permettere al pilota di portare con s\u00e9 in volo l'attrezzatura completa che altrimenti sarebbe costretto a lasciare in decollo.\nAcceleratore o SPEED.\nL'acceleratore \u00e8 un dispositivo costituito da una barra trazionabile coi piedi collegato alle bretelle A del fascio funicolare. Permette di modificare l'incidenza dell'ala accorciando in modo differenziato le diverse linee funicolari. Diminuendo l'incidenza dell'ala si guadagna velocit\u00e0, ma si rende il parapendio pi\u00f9 sensibile alle turbolenze e si facilitano eventuali chiusure\nDecollo.\nIl decollo si effettua sempre da un pendio sufficientemente inclinato. Questo perch\u00e9 un parapendio ha una traiettoria di volo che punta sempre verso il basso, e se l'inclinazione del pendio \u00e8 minore di quella della traiettoria di volo non sar\u00e0 possibile staccarsi da terra. Vi sono due tecniche principali di decollo: dando le spalle alla vela (decollo all'Italiana) e decollo fronte vela (noto anche come decollo alla francese). \u00c8 sempre fondamentale, qualsiasi tipo di decollo si effettui, osservare con cura le condizioni meteo e la loro evoluzione, in quanto \u00e8 estremamente pericoloso decollare con un vento di intensit\u00e0 pari o superiore a 25\u00a0km/h o in prossimit\u00e0 di cumulonembi.\nLa tecnica base di decollo.\nQuesta tecnica viene utilizzata quando il vento \u00e8 debole o nullo. \u00c8 il tipo di decollo pi\u00f9 semplice e avviene di solito con il bordo verso l'alto. \u00c8 comune tirare il centro della vela verso l'alto in modo che sia il primo a gonfiarsi, facilitando il decollo. \nDecollo fronte vela o alla francese.\nIl decollo fronte vela viene di solito effettuato in condizioni di vento sostenuto, e pur essendo lievemente pi\u00f9 complesso del decollo con rincorsa per la maggiore capacit\u00e0 di controllo necessaria \u00e8 il tipo di decollo pi\u00f9 utilizzato.\nDopo aver disposto la vela, controllato ed agganciato i fasci funicolari ed essersi agganciati all'imbrago come nel decollo con rincorsa, il pilota si volta verso la vela ed afferra i fasci incrociandoli. Lasciando che la sola briglia \"A\" del fascio della semiala destra venga comandato dalla mano sinistra e la sola briglia \"A\" del fascio della semiala sinistra venga comandato dalla mano destra. I freni delle relative semiali restano nella mano originaria. Ci si trova, quindi, ad avere i comandi parzialmente invertiti ma pronti e correttamente disposti per prendere il volo una volta ruotati per la breve rincorsa prima di spiccare il volo.\nUna volta impugnati freni ed elevatori, il pilota indietreggia e solleva la vela, che si gonfia investita dal vento relativo. Durante il gonfiaggio si controllano i movimenti della vela con i freni e si controlla il corretto dispiegamento del fascio funicolare.\nQuando la vela sia giunta sopra la testa, si pu\u00f2 procedere con la rincorsa ed il distacco dal suolo come nel decollo con rincorsa, ovviamente non prima di essersi girati in avanti.\nIn presenza di un vento regolare e di moderata intensit\u00e0 \u00e8 possibile mantenere la vela sopra la propria testa senza passare alla rincorsa ed al successivo distacco. Si tratta di un ottimo esercizio per acquisire la sensibilit\u00e0 necessaria al volo.\nAtterraggio.\nLa fase di atterraggio \u00e8, insieme al quella di decollo, particolarmente critica per la vicinanza al terreno. \nSebbene l'atterraggio in parapendio non sia particolarmente complesso, vista la bassa velocit\u00e0 di volo ed il piccolo spazio che \u00e8 necessario ad atterrare, \u00e8 necessario prestare ad esso particolare cura. Prima di decollare \u00e8 innanzitutto essenziale conoscere il luogo d'atterraggio e le sue caratteristiche.\nFa eccezione in questo, per ovvi motivi, il volo in distanza, che per\u00f2 \u00e8 fortemente sconsigliato a piloti privi di esperienza.\nFase di avvicinamento.\nLa prima fase dell'atterraggio \u00e8 l'approccio o avvicinamento. La manovra d'avvicinamento inizia ad una quota che dipende dalle caratteristiche del terreno e dalle condizioni meteorologiche quali il vento e le correnti ascendenti o discendenti. L'obiettivo della manovra d'approccio \u00e8 arrivare in atterraggio con una quota che permetta di toccare il suolo nel punto desiderato ed un vento frontale.\n\u00c8 molto pericoloso atterrare con il vento alle spalle: si rischia di raggiungere il suolo ad una velocit\u00e0 eccessiva, in quanto alla velocit\u00e0 di volo normale si somma la velocit\u00e0 del vento. \u00c8 infatti importante tenere presente che il parapendio non ha nulla di paragonabile ad un carrello di atterraggio, poich\u00e9 le gambe del pilota svolgono questa funzione.\nRisulta quindi fondamentale che la velocit\u00e0 rispetto al suolo al momento dell'atterraggio sia compatibile con la velocit\u00e0 di corsa del pilota (un uomo difficilmente corre oltre i 25\u00a0km/h se privo di un intenso allenamento specifico).\nLe due tecniche di pilotaggio generalmente insegnate durante i corsi ed adottate nella maggior parte dei casi sono:\nAtterraggio con attacco ad 8.\nL'atterraggio con attacco ad 8 \u00e8 il pi\u00f9 una traiettoria perpendicolare alla direzione del campo di atterraggio. Superato il bordo del campo, effettua una virata di pi\u00f9 di 180 gradi in direzione dell'atterraggio ed effettua un secondo passaggio.\nI passaggi vengono ripetuti fino a raggiungere una quota rispetto all'atterraggio tale da consentire di effettuare il finale. Il punto in cui smaltire la quota e la quota di ingresso nell'atterraggio dipendono dal vento:\nSe sfortunatamente ci si trova ad atterrare in condizioni di vento particolarmente sostenuto pu\u00f2 capitare addirittura di dover smaltire oltre il punto di contatto in quanto l'esecuzione degli 8 pu\u00f2 comportare un certo arretramento nel momento in cui ci si trova con il vento al traverso.\nAtterraggio con attacco a C.\nL'atterraggio con attacco a C \u00e8 un tipo di atterraggio che richiede una maggior capacit\u00e0 di valutazione delle caratteristiche del proprio mezzo e delle condizioni meteo presenti. Lo smaltimento di quota avviene fuori dall'atterraggio e sopravento ad esso, effettuando virate di 360 gradi su di un punto preciso di riferimento. Raggiunta una quota sufficientemente bassa, il pilota raggiunge l'atterraggio (volando col vento alle spalle) e si pone controvento con una virata a U. Il finale viene effettuato normalmente.\nNonostante la maggior complessit\u00e0 di esecuzione, l'atterraggio a C presenta diversi vantaggi che lo rendono la scelta pi\u00f9 raccomandabile e a volte l'unica praticabile. Consente infatti di atterrare effettuando meno manovre, e permette una migliore gestione del vento limitando gli effetti dello scarroccio laterale. Permette inoltre a pi\u00f9 piloti contemporaneamente di smaltire quota senza creare situazioni congestionate sul lato sopravento del campo, e soprattutto non crea ostacoli a mezzi pi\u00f9 veloci, come i deltaplani.\n\u00c8 tra l'altro la manovra preferita e prescritta in tutti gli aeroporti dove occorre gestire un certo quantitativo di traffico di aeromobili.\nFinale.\nLa fase conclusiva dell'atterraggio (chiamata, per questo, finale), si svolge sul campo di atterraggio con vento frontale. \u00c8 ancora possibile smaltire quota effettuando delle virate ad S, ma \u00e8 importante che il contatto col suolo avvenga con la vela orientata controvento. Il pilota arriva alla massima velocit\u00e0 possibile per evitare un pericoloso stallo in caso di gradiente di vento e, giunto ad un paio di metri dal suolo, frena progressivamente la vela per giungere allo stallo quando i suoi piedi sono gi\u00e0 a contatto col suolo. La frenata deve iniziare prima se l'atterraggio \u00e8 in salita, e deve essere ritardata se l'atterraggio \u00e8 in discesa.\nA differenza del deltaplano o dell'aliante, il parapendio risente dell'effetto suolo solo in maniera minima, in quanto all'atterraggio la vela si trova ancora a molti metri dal terreno.\nAltre tecniche.\nTutte le manovre elencate di seguito possono risultare pericolose se non effettuate correttamente, in condizioni di sicurezza e con un'adeguata riserva di quota.\n360.\nCome indica il nome, si tratta di far compiere alla vela una rotazione completa. \u00c8 una manovra molto semplice, ma che richiede al pilota un buon controllo del peso, della traiettoria e della velocit\u00e0.\nSe eseguito troppo lentamente, un 360 pu\u00f2 portare ad uno stallo di semiala sulla semiala interna. Una serie di 360 stretti consecutivi prendono il nome di spirale stretta, una manovra di non semplice gestione per lo stress fisico che comporta e l'elevata velocit\u00e0 raggiunta. Innescare una spirale stretta troppo vicino al suolo comporta un rischio potenzialmente mortale. Il volo in termica si svolge effettuando una serie di 360 in una corrente ascensionale.\nOrecchie.\nSi tratta di una manovra base, insegnata anche agli allievi durante il corso base, e consiste in una chiusura parziale del bordo d'attacco. Viene utilizzata principalmente per uscire da situazioni potenzialmente pericolose quali turbolenze o forti ascendenze in base nube. Si effettua principalmente in due varianti:\nPer uscire dalla manovra \u00e8 generalmente sufficiente rilasciare i cordini trazionati, in quanto la pressione interna dell'ala basta a riaprirla. Se l'apertura non avvenisse in maniera spontanea, la si pu\u00f2 sollecitare dando un colpo di freno dalla parte chiusa.\nDurante tutta la manovra i freni non vengono utilizzati, in quanto le mani sono impegnate a trazionare i cordini, ed il pilotaggio viene effettuato spostando il peso. \u00c8 possibile, ed in condizioni meteo avverse \u00e8 persino consigliabile, effettuare tutta la manovra d'atterraggio con le orecchie tirate.\nWingover.\nIl termine Wingover, pur essendo inglese, \u00e8 comunemente utilizzato al posto dell'equivalente italiano inversioni di rollio, ed i due termini sono considerati equivalenti.\nI Wingover fanno parte del corso base. Si tratta di una manovra di sensibile perdita di quota se usata correttamente la cui esecuzione per\u00f2 richiede una discreta tecnica di pilotaggio, quindi viene considerata un buon esercizio ( \u00e8 la manovra base per le figure acrobazia del parapendio). Non pochi piloti inoltre effettuano Wingover per puro divertimento.\nI Wingover consistono in pendolamenti controllati dell'ala. Si inizia effettuando una virata ed accentuando, tramite l'uso del peso e dei freni, il pendolamento. \u00c8 essenziale che le virate successive alla prima siano effettuate secondo il giusto ritmo per aumentare gradualmente l'intensit\u00e0 del rollio.\nCome tutte le manovre, \u00e8 importante effettuare i Wingover con una buona riserva di quota ed una congrua distanza da eventuali ostacoli, in quanto un controllo errato dei comandi porterebbe ad una diminuzione della portanza sulla semiala esterna che tender\u00e0 quindi a provocare una chiusura asimmetrica con possibile e repentina perdita di una notevole quota. Per questo motivo \u00e8 importante tenere il comando esterno leggermente \"pizzicato\" durante l'inclinazione della vela in virata e avventurarsi in questa manovra solo con una buona dose di velocit\u00e0 relativa (e non assoluta). Questo vuol dire che effettuare un wing over a favore di vento \u00e8 da evitare assolutamente. Altres\u00ec \u00e8 da evitare questa manovra in condizioni di vento frontale eccessivo perch\u00e9 le pendolate verrebbero amplificate nell'esecuzione in modo inaspettato e, a volte, eccessivo.\nStallo di B.\nCome suggerisce il nome, si tratta di una manovra per ridurre drasticamente l'efficienza dell'ala e perdere quindi quota pi\u00f9 rapidamente.\nSi effettua afferrando le bretelle B e tirandole gradualmente verso il basso. Ci\u00f2 causa una degradazione del profilo alare e una perdita di portanza. Il tasso di caduta aumenta fortemente, mentre la velocit\u00e0 orizzontale si riduce fino anche ad azzerarsi.\nPer uscire dalla manovra si rilasciano velocemente le bretelle B fino a che l'ala non riprende il suo comportamento di volo normale. In caso di rilascio troppo lento pu\u00f2 succedere, soprattutto con vele molto porose, che l'ala resti in stallo paracadutale. Lo si pu\u00f2 notare dal notevole tasso di caduta e dalla velocit\u00e0 orizzontale nulla. Per uscire da questa condizione \u00e8 sufficiente premere sulle bretelle A, senza tirarle. In questo modo la vela picchier\u00e0 leggermente riprendendo quindi il volo.\nIl volo.\nIl parapendio, come tutti i mezzi volanti con o senza motore, necessita di una forza esterna per poter vincere la forza di resistenza e mantenere il moto. Durante la semplice planata in aria calma, l'ala spende quota scendendo su di un piano inclinato e questo le permette di utilizzare una componente della forza peso, forza esterna appunto, come forza propulsiva in direzione uguale e contraria a quella della resistenza. Per poter prolungare il piacere del volo, il pilota deve imparare a sfruttare le correnti ascensionali presenti in natura, altrimenti \u00e8 costretto a scendere solamente.\nIl volo nelle correnti ascensionali si divide in due tipi, a seconda dell'origine della corrente ascensionale stessa. \nIl volo in termica sfrutta le correnti ascensionali generate dal riscaldamento delle masse d'aria. Il volo in dinamica utilizza invece le correnti ascensionali che si generano quando un vento meteorologico incontra un ostacolo opportunamente conformato.\nPilotaggio.\nVelocit\u00e0.\nQuando si parla di velocit\u00e0 di volo \u00e8 sempre necessario specificare se la velocit\u00e0 \u00e8 misurata rispetto al suolo o rispetto all'aria. \nUn parapendio ha infatti, rispetto all'aria una velocit\u00e0 massima ed un tasso di caduta minimo che dipendono solo dalle sue caratteristiche costruttive. La situazione pu\u00f2 essere molto differente quando si effettuino misurazioni rispetto al suolo.\nSe ad esempio un parapendio sta volando a 30\u00a0km/h in aria immobile, la sua velocit\u00e0 rispetto al suolo sar\u00e0 sempre 30\u00a0km/h. Se fosse presente un vento a favore (proveniente cio\u00e8 alle spalle del pilota) di 10\u00a0km/h, la velocit\u00e0 rispetto al suolo sarebbe di 40\u00a0km/h (30+10). Allo stesso modo, con un vento contrario di 10\u00a0km/h il parapendio voler\u00e0 rispetto al suolo a 20\u00a0km/h.\nLa velocit\u00e0 di volo rispetto all'aria pu\u00f2 essere controllata agendo sui freni e sull'acceleratore. In particolare:\nVirata.\nIl comportamento di un parapendio in virata dipende da due elementi: il trazionamento dei freni e lo spostamento del peso del pilota.\nCome si \u00e8 gi\u00e0 visto, trazionando i freni in modo asimmetrico si ottiene la virata del parapendio: trazionando il freno destro il parapendio vira verso destra, trazionando il freno sinistro il parapendio vira verso sinistra.\nDurante una virata effettuata coi soli freni il peso del pilota tende a far inclinare il parapendio, in quanto il pilota pesa molto di pi\u00f9 dell'ala e viene spostato verso l'esterno dalla forza centrifuga. Questo movimento, detto rollio, riduce la superficie proiettata della vela, e quindi le fa perdere efficienza.\nDurante una virata quindi la vela perde quota in maniera proporzionale alla velocit\u00e0 della virata stessa: una virata stretta e quindi veloce far\u00e0 perdere quota in maniera maggiore rispetto ad una virata pi\u00f9 larga.\nPer questo stesso motivo durante le virate il freno esterno (cio\u00e8 quello che non \u00e8 trazionato) viene di solito tenuto in posizione di massima velocit\u00e0: vista la perdita di portanza, durante una virata stretta si rischierebbe di rallentare eccessivamente la semiala frenata, generando uno stallo asimmetrico dell'ala.\nIl peso del pilota \u00e8 un fattore importante nelle virate; spostando il peso \u00e8 possibile far virare la vela anche senza trazionare i freni. Analogamente, spostando adeguatamente il peso \u00e8 possibile modificare sostanzialmente il comportamento della vela in virata.\nVolo in termica.\nIl volo termico consiste nello sfruttare le correnti ascensionali per guadagnare quota. Le correnti termiche si formano quando una massa di aria viene a contatto con una superficie calda (non \u00e8 il Sole a scaldare direttamente l'aria, ma la superficie calda a riscaldare l'aria per convezione) e si scalda pi\u00f9 di quella circostante.\nIn base al Principio di Archimede, una massa d'aria pi\u00f9 calda e quindi meno densa tende a sollevarsi rispetto a quella circostante con una velocit\u00e0 proporzionale alla differenza di temperatura. Un parapendio all'interno di una corrente termica, pur continuando a perdere quota rispetto all'aria al suo tasso di caduta normale, potr\u00e0 guadagnare quota rispetto al suolo quando l'aria salga rispetto al suolo pi\u00f9 di quando il parapendio scenda rispetto all'aria. Bisogna inoltre tenere presente che il ciclo termico forma essenzialmente delle celle convettive, e quindi ad una ascendenza \u00e8 sempre associata una discendenza.\nLa corrente termica continuer\u00e0 a salire fino a che la sua temperatura sar\u00e0 superiore a quella dell'aria circostante. Una termica si raffredda ad una velocit\u00e0 di 1\u00a0\u00b0C ogni 100 metri (gradiente adiabatico secco), mentre la velocit\u00e0 di raffreddamento dell'aria circostante dipende dalle condizioni meteo della giornata. \nLa variazione di temperatura con la quota prende il nome di gradiente termico verticale. Una giornata con gradiente termico verticale minore di 1\u00a0\u00b0C ogni 100 metri si definisce stabile, una giornata con gradiente termico verticale maggiore di 1\u00b0 ogni 100 metri si definisce instabile.\nIn una giornata stabile le termiche raggiungeranno una certa quota, detta plafond, prima di fermarsi per l'esaurimento della spinta di galleggiamento. In una giornata instabile le termiche rimarranno sempre pi\u00f9 calde dell'aria circostante, e teoricamente si fermeranno solo al raggiungimento della stratosfera.\nVolare in una giornata instabile pu\u00f2 essere estremamente rischioso, in quanto una termica pu\u00f2 raggiungere velocit\u00e0 verticali di decine di metri al secondo sia in ascendenza che in discendenza.\nLe colonne d'aria calda ascendenti danno origine, se sufficientemente umide, a nubi di tipo cumuliforme. Una termica che non d\u00e0 origine ad una nube \u00e8 generalmente detta termica blu.\nPer sfruttare una termica il pilota di parapendio vi vola attraverso e effettua delle virate di 360 all'interno di essa. Per sfruttarla al meglio \u00e8 necessario identificare la zona di massima ascendenza (detta cuore o core) e centrare su di essa le proprie virate.\nLe termiche ascendenti e le discendenze possono essere anche molto intense e turbolente, fino a costituire un rischio per il volo. \u00c8 compito del pilota valutare la condizione meteo e decidere se le proprie capacit\u00e0 sono sufficienti per poter gestire la situazione.\nVolo in dinamica.\nIl volo in dinamica, a cui ci si riferisce anche con il termine inglese di \"soaring\", consiste nello sfruttare il vento di sollevamento orografico che si genera quando un vento incontra un ostacolo. \nNella parte a sopravento dell'ostacolo si forma un movimento ascensionale di caratteristiche ed intensit\u00e0 dipendenti dalla forma dell'ostacolo, in quanto il vento tender\u00e0 a superarlo seguendo la linea di minore resistenza. Un parapendio che voli sul fianco a sopravento della montagna pu\u00f2 quindi sfruttare questo fenomeno per prolungare il suo volo.\n\u00c8 pericoloso, invece, volare nella parte sottovento della montagna: il vento tende a formare vortici d'aria turbolenta di forma complessa, detti rotori. Volare con un parapendio all'interno di un rotore \u00e8 estremamente pericoloso.\nVolo acrobatico.\nIl volo acrobatico \u00e8 una disciplina che sta incrementando tra i giovani piloti e consiste nell'effettuare manovre mozzafiato come Sat, looping, stalli, elicotteri, thumbling, infinity thumbling e altro ancora, i parapendio sono molto pi\u00f9 piccoli e progettati appositamente per eseguire correttamente e in sicurezza tutte le manovre, durante una manovra acro il pilota pu\u00f2 raggiungere una accelerazione forte pari o superiore a 6-G.\nIn italia i piloti acro si incontrano periodicamente a Malcesine(VR) sul Lago di Garda per effettuare in sicurezza tutte le manovre, supervisionati da una squadra di recupero a bordo di uno o pi\u00f9 gommoni. \nNegli ultimi 10 anni il numero degli acrobati in italia \u00e8 salito da quattro o cinque ad oltre i cento affermati.\nStrumenti.\nRadio.\nPermette di mantenersi in contatto con gli altri piloti. Il suo uso \u00e8 fondamentale durante la scuola per mantenere il contatto tra l'istruttore a terra e l'allievo in volo.\nAi fini del volo libero si utilizzano piccole radio portatili di tipo LPD, in quanto il loro minimo ingombro e la libert\u00e0 di utilizzo (non necessitano infatti di patentino) le rendono molto pratiche.\nAltimetro.\nIndica, misurando le variazioni di pressione atmosferica, l'altitudine alla quale si trova il pilota. Molto spesso l'altimetro si trova integrato in strumenti pi\u00f9 complessi quali il variometro o il GPS per una maggior praticit\u00e0 d'uso.\nVariometro.\nIndica la velocit\u00e0 verticale. Risulta molto utile per la gestione del volo in termica, risultando di ausilio quando si tratta di riconoscere il core (cuore) delle termiche e per valutarne precisamente l'intensit\u00e0. \u00c8 anche utile per sfuggire a situazioni di pericolo generate da \"discendenze\" (zone di aria fredda in discesa).\nGPS.\nEssenziale nelle competizioni, indica la posizione del pilota con elevata precisione. I GPS specifici per il volo sono in grado di memorizzare le traiettorie seguite, di guidare i piloti in volo tra vari punti prestabiliti e stabilire velocit\u00e0 e direzione del vento quantificando lo scarroccio.\nSicurezza.\nSicurezza attiva.\nLa sicurezza attiva consiste in tutte le azioni che il pilota deve mettere in atto in prima persona:\nSicurezza passiva.\nLa sicurezza passiva consiste in tutte le attrezzature ed i materiali che attengono alla sicurezza:\nPericoli.\nNonostante il parapendio sia un mezzo relativamente sicuro, esistono alcuni pericoli.\n\u00c8 comunque da tenere ben presente che tutti i pericoli vanno messi in relazione all'abilit\u00e0 del pilota: un pilota esperto pu\u00f2 affrontare in relativa sicurezza situazioni che sono pericolose per un pilota inesperto.\nEsistono comunque condizioni pericolose a prescindere dall'abilit\u00e0 del pilota, che dipendono dai limiti fisici del mezzo.\nAl contrario di quello che si potrebbe pensare, la sicurezza aumenta con la quota.\nInfatti un incidente che a 1000 metri dal suolo risulta di semplice gestione pu\u00f2 essere mortale se affrontato a poche decine di metri da terra, poich\u00e9 ad elevate quote si ha la possibilit\u00e0 di aprire il paracadute di emergenza e concludere l'esperienza con un semplice atterraggio morbido.\nSi tenga inoltre conto che a quote elevate non ci sono edifici e linee elettriche, mentre i picchi delle montagne sono facilmente visibili, rendendo assai pi\u00f9 basso il rischio di un qualche genere di collisione.\nConfigurazioni inusuali.\nPer configurazioni inusuali si intendono tutte le condizioni in cui il comportamento dell'ala subisce una drastica variazione per fattori esterni. \n\u00c8 bene ricordare che tutte le vele omologate sono in grado di riprendere il normale assetto di volo autonomamente senza intervento del pilota, ma che facendo questo perderanno sicuramente una quota notevole.\nChiusure.\nIl parapendio non possiede una struttura rigida, e la sua forma \u00e8 mantenuta solo dalla pressione interna generata dal vento relativo che investe la vela. \u00c8 possibile che, in condizioni di turbolenza, la vela si afflosci, chiudendo il bordo d'attacco dell'ala.\nLe pi\u00f9 comuni tra le configurazioni di volo inusuali sono le cosiddette chiusure. \nLe estremit\u00e0 alari sono pi\u00f9 soggette a chiusure che la parte centrale.\nStalli.\nSi parla di stallo quando la vela perde portanza e non \u00e8 pi\u00f9 in grado di proseguire il volo.\nCi\u00f2 pu\u00f2 avvenire in due modi principali: \nBibliografia.\nE. Rizzo \"Volare in parapendio\" Mursia, Milano ISBN 9788842508885"}
{"id": "112652", "revid": "62748", "url": "https://it.wikipedia.org/wiki?curid=112652", "title": "Nancy", "text": "Nancy (: ; \"Nanciacum\" in latino medievale, \"Nanzig\" in tedesco arcaico, \"Nanzeg\" in lussemburghese) \u00e8 un comune francese di 108.597 abitanti (420.000 nell'area urbana) capoluogo del dipartimento della Meurthe e Mosella nella regione Grande Est.\nGeografia fisica.\nNancy \u00e8 situata nel nord-est della Francia, fra molte colline che formano piccoli altopiani boscosi, in una semi-conca senza apertura ad ovest e bagnata dal corso d'acqua minore della Meurthe. Nancy non ha quindi una posizione particolarmente strategica come capitale di ducato quale \u00e8 stata.\nI comuni dell'area metropolitana di Nancy contano complessivamente circa 420 000 abitanti.\nStoria.\nOrigini.\nIl sito non sembra essere mai stato realmente occupato sino all'epoca merovingia, verso la fine del X secolo; si ricorda solamente l'esistenza di un guado sulla Meurthe nell'VIII secolo. Intorno al 1050, Gerardo, duca di Lorena, fond\u00f2 una piccola piazzaforte di nome \"Nanciacum\" (da cui \"Nancy\", etimologicamente non correlato al nome proprio Nancy).\nIl Ducato lorenese.\nNancy diventa la capitale del ducato di Lorena nell'XI secolo. Nel 1477, durante l'assedio della citt\u00e0 contro il duca di Lorena Renato II, Carlo il Temerario duca di Borgogna muore presso lo stagno di Saint-Jean (attualmente Piazza Croix de Bourgogne; un'iscrizione nel marciapiede del viale ricorda il luogo dove furono provvisoriamente deposte le spoglie di Carlo il Temerario). Sotto i regni dei duchi Carlo III e Leopoldo, la citt\u00e0 subisce un notevole ampliamento (citt\u00e0 nuova, corso L\u00e9opold...) e si giova di una vita culturale senza precedenti.\nIl duca Stanislao Leszczy\u0144ski.\nDeposto dal trono, Stanislao Leszczy\u0144ski, re di Polonia e suocero di Luigi XV, riceve il Ducato di Lorena nel 1737 che governa come monarca illuminato, portandolo al suo apogeo in pieno Illuminismo. In onore al Re di Francia, Stanislao crea una piazza di pregevoli proporzioni che prender\u00e0 poi il suo nome. Alla sua morte nel 1766, il ducato va alla corona di Francia.\nLa Francia.\nAlla morte di Stanislao Leszczy\u0144ski, nel 1766, il ducato va alla corona di Francia.Nel 1778 Nancy diviene un vescovato. Al termine della guerra franco-prussiana (1871), la citt\u00e0 rimane francese a differenza dell'Alsazia e della Mosella, con le citt\u00e0 di Strasburgo e Metz, che sono invece unite alla Prussia. Proprio in quegli anni Nancy conosce un nuovo periodo di prosperit\u00e0 economica e culturale. Per questo motivo molte persone che in Alsazia e Mosella potrebbero acquisire la nazionalit\u00e0 tedesca la rifiutano, preferendo trasferirsi a Nancy; tra di loro un gran numero di industriali e intellettuali. Intorno al 1900, \u00e8 da Nancy che parte, in Francia, il movimento dell'Art Nouveau con la celebre \"Scuola di Nancy\" i cui capofila sono \u00c9mile Gall\u00e9, Antonin Daum, Louis Majorelle, Victor Prouv\u00e9 e Eug\u00e8ne Vallin.\nTempi moderni.\nDurante la Prima guerra mondiale, la citt\u00e0 subisce un bombardamento aereo e i colpi del \u00abGros Max\u00bb: un cannone da 380mm installato a 35\u00a0km di distanza, nella cittadina di Hampont nella Mosella annessa. Questi bombardamenti provocarono grossi danni materiali e causarono la morte di 177 persone.\nMonumenti e luoghi d'interesse.\nIl centro storico di Nancy \u00e8 ricco di pregevoli monumenti che testimoniano la sua importanza storica come capitale del Ducato di Lorena. Le costruzioni pi\u00f9 antiche risalgono al Medioevo, nel Rinascimento conobbe un notevole sviluppo e si inizi\u00f2 a elevare grandi dimore nobiliari; e nel XVII secolo, il duca Carlo III di Lorena inizia la costruzione di un nuovo quartiere a sud della citt\u00e0 secondo i canoni \"razionali\" del tempo caratterizzato da grandi vie rettilinee e palazzi uniformi. Ma nel Settecento avvenne qualcosa di profondamente rimarchevole. Infatti il nuovo quartiere di Carlo III, detto anche la \"Ville-Neuve\", Citt\u00e0 nuova, risultava distaccato dalla citt\u00e0 \"vecchia\". Per raccordarlo l'ultimo duca di Lorena Stanislao Leszczy\u0144ski, re spodestato di Polonia e suocero di Luigi XV di Francia, inizia quella trasformazione che diverr\u00e0 un complesso settecentesco unico in Francia e una delle espressioni pi\u00f9 sublimi dell'Architettura settecentesca in Europa, integrato dal 1983 nel patrimonio mondiale dall'UNESCO.\nEdifici civili.\nPi\u00f9 in generale la Scuola di Nancy ha lasciato molti edifici pubblici nel centro storico (Camera di Commercio, BNP, vetrata del Cr\u00e9dit Lyonnais) e privati un po' ovunque (atelier d'\u00c9mile Gall\u00e9 e di Eug\u00e8ne Vallin, Immeuble France-Lanord, maison Bergeret...).\nEdifici religiosi.\nNancy \u00e8 sede di una diocesi cattolica, sede primaziale di Lorena.\nSociet\u00e0.\nDemografia e statistiche.\nLa citt\u00e0, piccola e densamente abitata (15,01\u00a0km2, 6\u00a0902 abitanti per km\u00b2), da lungo tempo si \u00e8 sviluppata in un unico agglomerato con i comuni vicini, non potendo pi\u00f9 crescere il centro.\nDopo il 1962, la popolazione del comune \u00e8 scesa rapidamente, ma \u00e8 stato pi\u00f9 un fenomeno di spostamento verso le aree periferiche che di un vero declino. Infatti parallelamente, la popolazione dell'agglomerato non ha fatto che crescere, passando da 270\u00a0000 abitanti nel 1962 a 330\u00a0000 nel 1999. Lo sviluppo dell'automobile e l'innalzamento del tenore di vita degli abitanti, che preferiscono vivere in ambienti pi\u00f9 ampi, spiegano in parte questo decentramento. Dagli anni 90 la citt\u00e0 si \u00e8 sforzata di sviluppare un programma di politiche dell'alloggio che spiega la leggera crescita demografica.\nAmministrazione.\nCantoni.\nFino al 2014, il territorio comunale della citt\u00e0 di Nancy era ripartito in 4 cantoni:\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Nancy \u00e8 stato ripartito in 3 cantoni:\nciascuno comprendente una parte della citt\u00e0. Nessun altro comune \u00e8 incluso nei tre cantoni urbani."}
{"id": "112653", "revid": "4507", "url": "https://it.wikipedia.org/wiki?curid=112653", "title": "Gioco del pallone", "text": ""}
{"id": "112658", "revid": "287204", "url": "https://it.wikipedia.org/wiki?curid=112658", "title": "Shannon (Irlanda)", "text": "Shannon (in irlandese Sionainn) \u00e8 una citt\u00e0 dell'Irlanda nella contea di Clare.\nHa status di citt\u00e0 e autonomia amministrativa dal 1\u00ba gennaio 1982; prima di quella data era una frazione della citt\u00e0 di Limerick che prendeva il nome dal fiume Shannon, il pi\u00f9 lungo dell'isola.\nVi si trova l'aeroporto internazionale che da tale localit\u00e0 prende il nome."}
{"id": "112659", "revid": "60254325", "url": "https://it.wikipedia.org/wiki?curid=112659", "title": "Captain Tsubasa", "text": ""}
{"id": "112661", "revid": "123063021", "url": "https://it.wikipedia.org/wiki?curid=112661", "title": "SLBM", "text": "SLBM \u00e8 una sigla inglese che sta per \"Submarine-launched ballistic missile\" ovvero \"missile balistico lanciato da sottomarino\" (la notazione francese \u00e8 MSBS, per \"Mer-Sol Balistique Strat\u00e9gique\" (mare-terra balistico strategico)). Con questo termine si indicano i missili balistici intercontinentali di cui sono dotati i sottomarini lanciamissili balistici.\nL'Italia, agli inizi degli anni sessanta, avrebbe voluto acquisire quattro missili SLBM con testata nucleare di tipo Polaris da installare sull'incrociatore Giuseppe Garibaldi, ma gli Stati Uniti non fornirono i missili per ragioni di natura politica.\nMissili balistici sublanciati.\n\"Segue una lista di SLBM, con specifica dello stato di servizio al 2021:\""}
{"id": "112664", "revid": "33689", "url": "https://it.wikipedia.org/wiki?curid=112664", "title": "Boss (videogiochi)", "text": "Un boss \u00e8, nel mondo dei videogiochi, un avversario particolarmente difficile da sconfiggere, e di solito rappresenta l'avversario finale per finire il livello o l'intero gioco. In italiano \u00e8 detto anche mostro finale, sebbene non sia sempre letteralmente un \"mostro\", oppure nemico di fine livello. I boss compaiono in innumerevoli videogiochi di ogni genere e hanno spesso l'aspetto di creature o veicoli enormi, che si possono sconfiggere solo utilizzando determinate tattiche.\nStoria.\nIl primo boss della storia videoludica \u00e8 considerato il Golden Dragon (Drago d'oro) di \"dnd\", gioco ispirato a \"Dungeons &amp; Dragons\" creato da Gary Whisenhunt e Ray Wood nel 1974 per il sistema \"PLATO\".\n\"Astro Fighter\", sparatutto della Data East uscito nel 1979, fu invece il primo videogioco arcade a presentare ogni 4 livelli un avversario alieno pi\u00f9 forte di qualunque altra creatura affrontata in precedenza.\nI boss nella struttura del gioco.\nMolti videogiochi sono composti da livelli ben delimitati, che diventano sempre pi\u00f9 difficili. I boss sono una conseguenza di questo tipo di struttura, essendo l'ultimo e pi\u00f9 difficile nemico da sconfiggere. In ogni caso, anche nei giochi pi\u00f9 omogenei \u00e8 presente questo tipo di sfida e solitamente sono legati a elementi importanti della trama. I compositori delle colonne sonore videoludiche solitamente realizzano musiche caratteristiche per enfatizzare l'epicit\u00e0 della battaglia, come il celebre brano \"Dancing Mad\" di \"Final Fantasy VI\".\nAlcune volte sconfiggere un boss significa incontrarlo nuovamente in fasi avanzate di gioco come nemico comune. Ottimi esempi sono in \"Metroid Prime\", \"Doom\", \"Duke Nukem 3D e Dark Souls\".\nNei giochi di ruolo i boss hanno lo scopo di verificare che il giocatore, prima di proseguire nell'avventura, abbia raggiunto un certo livello e possegga determinate abilit\u00e0. In caso contrario \u00e8 necessario ricorrere al farming, ovvero l'esplorazione ripetitiva del campo di gioco per guadagnare maggiore esperienza.\nIn alcuni giochi si possono incontrare pi\u00f9 boss in uno stesso livello; il caso pi\u00f9 frequente \u00e8 quello dove vanno affrontati due boss, di cui il primo a met\u00e0 livello e l'altro alla fine di esso.\nIn particolar modo nei giochi di genere souls-like l'obiettivo principale \u00e8 quello di prepararsi e potenziare il proprio personaggio per riuscire ad affrontare un determinato boss (di solito molto ostico). \nCaratteristiche.\nI boss sono solitamente pi\u00f9 grandi, forti, veloci e resistenti di tutti gli altri nemici incontrati durante l'avventura, e si tratta infatti di creature o apparecchiature straordinarie. Se il boss \u00e8 un essere umano comune, i programmatori gli forniscono armi particolari in grado di causare un maggior danno rispetto agli altri nemici, una velocit\u00e0 elevata o lo posizionano dietro a barriere protettive dalle quali esce allo scoperto solo per brevi istanti.\nIn videogiochi complessi, come i giochi di ruolo, i boss sono noti per i loro devastanti attacchi e i punti ferita che possono infliggere. Solitamente dispongono di tecniche speciali e hanno la capacit\u00e0 di modificare lo stato del personaggio attraverso incantesimi e maledizioni, rendendosi allo stesso tempo immuni ad alcuni attacchi speciali del giocatore. Spesso i boss richiedono l'individuazione di una certa strategia per poter essere sconfitti. In \"\", per esempio, il boss finale pu\u00f2 essere indebolito distruggendo alcuni manufatti disposti all'interno dell'arena. In molti casi \u00e8 possibile sconfiggere il boss soltanto colpendo il suo punto debole.\nNei picchiaduro a incontri, come \"Street Fighter II\", il personaggio finale da affrontare \u00e8 comunemente chiamato boss, per il semplice fatto che i programmatori lo hanno inserito al termine del gioco, e perch\u00e9 si tratta di un nemico molto pi\u00f9 difficile da sconfiggere rispetto ai personaggi precedenti. Solitamente in questo tipo di giochi il boss non \u00e8 un lottatore selezionabile, e a volte sconfiggerlo significa sbloccare numerose modalit\u00e0 di gioco, personaggi, vestiti e altre opzioni segrete a cui il giocatore non poteva accedere precedentemente.\nIn molti videogiochi i boss sono soggetti alla cosiddetta \"furia\": il nemico, dopo aver ricevuto un determinato numero di colpi, modifica le sue statistiche e sfodera nuovi attacchi (un esempio \u00e8 la saga di \"Dark Souls\", dove i combattimenti contro i boss sono divisi il pi\u00f9 delle volte in due fasi; nella seconda il boss \u00e8 soggetto alla \u201cfuria\u201d). In alcuni giochi di ruolo i boss sono soliti lanciare un attacco devastante pochi attimi prima della loro sconfitta, come nel caso di Jenova\u2219SINTESI in \"Final Fantasy VII\".\nTipi.\nMiniboss.\nPer miniboss si intende un boss pi\u00f9 debole che si incontra prima dello scontro col boss vero e proprio. Certi miniboss sono una versione pi\u00f9 potente di nemici regolari, come succede nella serie \"Kirby\". Alcuni celebri personaggi possono spesso assumere il ruolo di \"miniboss\", come Dark Link di ', Vile di \"Mega Man X\" o Allen O'Neil di \"Metal Slug\". Il concetto di \"miniboss\" \u00e8 parodiato nella serie ', dove compare un personaggio chiamato Mid Boss.\nBoss opzionali.\nI boss opzionali, chiamati in vari modi come \"superboss\", \"extra boss\", \"bonus boss\", sono avversari estremamente potenti che non devono necessariamente essere affrontati per completare il gioco, ma possono essere affrontati percorrendo particolari aree o svolgendo missioni secondarie. La saga di \"Final Fantasy\", per esempio, ne contiene molti. Eccone alcuni:\nNell'arcade \"Terra Force\" ben cinque boss tra i sei presenti sono opzionali (solo quello finale non lo \u00e8).\nBoss finale.\nMolti videogiochi presentano una battaglia decisiva contro il boss finale dell'intero gioco, il quale solitamente \u00e8 l'antagonista principale della storia. Gli esempi pi\u00f9 noti sono Ganondorf della serie \"The Legend of Zelda\"; Bowser della serie \"Mario\"; il Dottor Wily della saga di \"Mega Man\"; Kefka Palazzo e Sephiroth di \"Final Fantasy VI\" e \"Final Fantasy VII\", rispettivamente; Big Boss di \"Metal Gear\"; e Albert Wesker di \"Resident Evil\". Lo scontro con il boss finale del gioco si distingue rispetto ai precedenti combattimenti per una lunghezza o difficolt\u00e0 maggiore, e per una musica maggiormente cupa o drammatica che accompagna lo scontro. Spesso il combattimento pu\u00f2 essere suddiviso in varie fasi, come nel caso di Kefka.\nNell'arcade \"Xain'd Sleena\" il nemico finale \u00e8 di fatto un boss opzionale, in quanto pu\u00f2 essere facilmente aggirato dopo il suo ingresso in scena.\nGimmick.\nDi solito negli action RPG viene definito come una \"gimmick\" un determinato boss le cui meccaniche si basano quasi esclusivamente sulla risoluzione di un determinato enigma e non sulla effettiva capacit\u00e0 o sull'equipaggiamento del giocatore. Questo termine viene di solito utilizzato nei souls-like, ma anche in \"The legend of Zelda\" e in \"Final Fantasy\". Ne sono un esempio quasi tutti i boss di \"\"."}
{"id": "112665", "revid": "226458", "url": "https://it.wikipedia.org/wiki?curid=112665", "title": "Storia della teoria degli anelli", "text": "Lo studio degli anelli ha avuto origine nelle indagini sugli anelli di polinomi e sugli interi algebrici nella prima met\u00e0 del XIX secolo, soprattutto in relazione ai tentativi di dimostrare l'ultimo teorema di Fermat. Gauss intorno al 1801 aveva considerata la decomposizione in fattori primi di quelli che ora vengono detti interi gaussiani. Di questi problemi si sono poi occupati, tra gli altri, Adrien-Marie Legendre, Lejeune Dirichlet ed Ernst Eduard Kummer; questi, servendosi di quelli che chiamava \"numeri complessi ideali\", riusc\u00ec a dimostrare il teorema per quasi tutti gli esponenti minori di 100.\nSi deve a Richard Dedekind l'idea di studiare i \"numeri complessi ideali\" indipendentemente dai numeri interi, la definizione di quello che ora si chiama ideale di un anello e quindi il concetto di anello. A Dedekind si deve anche la definizione di ideale primo.\nNel 1882 Dedekind e Wilhelm Eduard Weber hanno introdotto gli anelli di polinomi collegandoli a questioni geometriche. Dedekind ha anche introdotto la nozione e il termine di corpo.\nIl termine \"anello\" (o pi\u00f9 precisamente la sua particolarizzazione in tedesco \"Zahlring\") \u00e8 stato utilizzato per la prima volta da David Hilbert nell'articolo \"Die Theorie der algebraischen Zahlk\u00f6rper,\" Jahresbericht der Deutschen Mathematiker Vereiningung, Vol. 4, 1897. \nLo studio degli anelli si \u00e8 notevolmente ampliato nella seconda met\u00e0 dell'Ottocento in seguito alla introduzione dei numero ipercomplesso e da allora lo studio di queste strutture si \u00e8 affrancata dalla preminenza dello studio dei campi, la specie di struttura algebrica pi\u00f9 importante per l'analisi matematica.\nLa prima definizione assiomatica della struttura di anello fu data da Adolf Fraenkel nel \"Journal f\u00fcr die reine und angewandte Mathematik\" (A. L. Crelle), vol. 145, 1914.\nNel 1921 Emmy Noether ha dato il primo fondamento assiomatico della teoria degli anelli commutativi nel suo articolo monumentale \"Ideal Theory in Rings\"."}
{"id": "112668", "revid": "2178", "url": "https://it.wikipedia.org/wiki?curid=112668", "title": "Contratto di lavoro a orario ridotto", "text": ""}
{"id": "112669", "revid": "123127056", "url": "https://it.wikipedia.org/wiki?curid=112669", "title": "Contratto di lavoro a tempo parziale", "text": "Il contratto di lavoro a tempo parziale, (anche detto contratto di lavoro \"part-time\"), nel diritto del lavoro in Italia, indica un contratto di lavoro subordinato caratterizzato da una riduzione dell'orario di lavoro rispetto a quello ordinario che \u00e8 generalmente della durata di 40 ore (detto anche \"full-time\").\nStoria.\nIl contratto part-time si \u00e8 sviluppato come prassi nell'ambito dei rapporti di lavoro ed ha trovato una prima disciplina soltanto negli anni ottanta con il Decreto legge 30 ottobre 1984 n. 726 (\"Misure urgenti a sostegno e ad incremento dei livelli occupazionali\") convertito in legge 19 dicembre 1984 n. 863\nSuccessivamente il lavoro a tempo parziale ha trovato una pi\u00f9 organica disciplina nel 2000, con il Decreto Legislativo 25 febbraio 2000 n. 61 (modificato poi dall'art. 46 della Legge Biagi e poi dall'art. 1, comma 44, legge 24 dicembre 2007, n. 247).\nIn particolare, la legge n. 247/2007, di attuazione del protocollo sul welfare, nel definire i principi e i criteri direttivi che devono guidare il Governo nell'attuazione della delega per il riordino degli incentivi all'occupazione, con riferimento all'istituto del part-time prevede, nell'ambito del complessivo riordino della materia, incentivi per la stipula di contratti a tempo parziale con orario giornaliero elevato e agevolazioni per le trasformazioni, anche temporanee e reversibili, di rapporti a tempo pieno in rapporti a tempo parziale avvenute su richiesta di lavoratrici o lavoratori e giustificate da comprovati compiti di cura.\nLa legge oggi lascia molto spazio alla contrattazione collettiva che, integrando la disciplina legale, regola in concreto il lavoro a tempo parziale.\nCaratteristiche.\nIl contratto di lavoro part-time \u00e8 un normale contratto di lavoro subordinato quindi pu\u00f2 essere sia a tempo determinato sia a tempo indeterminato. Deve essere redatto in forma scritta ai fini della prova e deve contenere l'indicazione precisa della durata della prestazione lavorativa e dell'orario di lavoro, con riferimento al giorno, alla settimana, al mese e all'anno.\nIl lavoro part-time (o contratto di lavoro a tempo parziale) \u00e8 caratterizzato da un orario di lavoro, fissato dal contratto individuale di lavoro, inferiore rispetto all'orario di lavoro normale (full-time) previsto dalla legge (40 ore settimanali) o dal contratto collettivo.\nLa riduzione dell'orario di lavoro pu\u00f2 avvenire secondo tre modelli:\nIl lavoro a tempo parziale non va confuso con il contratto a termine, che prevede un orario a tempo pieno, ma lo svolgimento dell'attivit\u00e0 limitata in un determinato periodo temporale.\nDisciplina del contratto.\nIl lavoratore part-time ha diritto alla parit\u00e0 di trattamento, ossia al medesimo trattamento che riceve il lavoratore a tempo pieno inquadrato nello stesso livello, infatti:\nForma del contratto.\nIl contratto di lavoro a tempo parziale va stipulato con la forma scritta, ma soltanto \"ad probationem\" (in mancanza quindi non c'\u00e8 nullit\u00e0 del contratto, ma si presume contratto di lavoro a tempo pieno); il contratto deve inoltre contenere la precisa determinazione degli orari ridotti.\nL'orario per\u00f2 pu\u00f2 essere determinato con \"clausole flessibili\", con la possibilit\u00e0 di variare le ore lavorative giornaliere in caso di contratto a tempo parziale orizzontale, o \"clausole elastiche\" per cambiare in tipo verticale o misto. Le modalit\u00e0 di uso e applicazione di tali clausole sono previste da leggi e contratti collettivi.\nCampo di applicazione.\nIl rapporto a tempo parziale pu\u00f2 essere stipulato da tutti i lavoratori e tutti i datori di lavoro, anche in agricoltura.\nDeve considerarsi tuttavia che tale contratto \u00e8 regolato dal D.lgs. n. 61 del 2000 che \u00e8 stato successivamente modificato dal d. lgs. n. 276 del 2003.\nQuest'ultima disciplina si applica per\u00f2 solo nel settore privato, con la conseguenza che il contratto di lavoro part time concluso con un datore di lavoro privato sar\u00e0 regolato dal D. lgs. n. 61/2000 come modificato dal D. lgs. n. 276/2003 mentre quello stipulato con un datore di lavoro pubblico sar\u00e0 disciplinato dal D. lgs. n. 61/2000 nel testo originario, senza che quindi siano applicabili le modifiche introdotte nel 2003.\nTrattamento economico e normativo.\nIl lavoratore part-time non deve essere discriminato rispetto al lavoratore a tempo pieno per quanto riguarda il trattamento economico e normativo.\nQuindi ha diritto:\nDiritti e doveri del lavoratore e del datore di lavoro.\nIl lavoratore a tempo parziale ha gli stessi diritti e doveri nei riguardi del datore di lavoro di tutti i lavoratori subordinati. Inoltre, se il contratto individuale lo prevede, il lavoratore ha diritto di precedenza nel passaggio dal part-time a full-time rispetto alle nuove assunzioni a tempo pieno, avvenute nelle unit\u00e0 produttive site nello stesso ambito comunale e per le stesse mansioni o mansioni equivalenti.\nAnche il lavoratore a tempo pieno ha comunque diritto di precedenza rispetto alle nuove assunzioni per ottenere il passaggio al part time. Per esercitare tale diritto e poter presentare domanda di trasformazione egli deve essere informato, anche con comunicazione scritta in luogo accessibile a tutti, dell'intenzione del datore di lavoro di procedere a nuove assunzioni part-time.\nIl lavoratore affetto da patologie oncologiche ha il diritto di trasformazione del rapporto di lavoro da full-time a part-time. Il rapporto di lavoro a tempo parziale deve essere trasformato nuovamente in rapporto di lavoro a tempo pieno quando il lavoratore lo richieda.\nIl datore di lavoro, oltre ai diritti e doveri tipici del rapporto di lavoro subordinato, ha:\nIn particolare, in caso di clausola elastica o flessibile, il datore potr\u00e0 richiedere al lavoratore la variazione in aumento della prestazione di lavoro o la modifica della collocazione temporale della stessa solo avvertendo il lavoratore con un preavviso di almeno 5 giorni;\nStrumenti di flessibilit\u00e0.\nRispetto alla precedente disciplina, il D.lgs 276/2003 prevede maggiore flessibilit\u00e0 nella gestione dell'orario di lavoro e minori vincoli per la richiesta di prestazione di lavoro supplementare, lavoro straordinario nonch\u00e9 per la stipulazione di clausole flessibili o elastiche. I contratti collettivi devono stabilire i limiti, le causali (per il lavoro supplementare), le condizioni e modalit\u00e0 (per il lavoro elastico e flessibile) e le sanzioni legati al ricorso al lavoro supplementare, elastico e flessibile. In ogni caso:\nLe clausole elastiche e flessibili possono essere stipulate anche per i contratti a tempo determinato. La disponibilit\u00e0 del lavoratore allo svolgimento di lavoro flessibile ed elastico deve risultare da un patto scritto, anche contestuale al contratto individuale, e, salve diverse intese fra le parti, per l'operativit\u00e0 delle modifiche di variazione richieste dal datore \u00e8 richiesto un periodo di preavviso di almeno due giorni lavorativi (nel settore pubblico il termine di preavviso \u00e8 di 10 giorni).\nSono i contratti collettivi stipulati dalle organizzazioni sindacali comparativamente pi\u00f9 rappresentativi sul piano nazionale a fissare la possibilit\u00e0 di ricorre a clausole elastiche o flessibili. In assenza dell'intervento della contrattazione collettiva, il datore di lavoro e i lavoratori non possono pi\u00f9 concordare direttamente clausole flessibili ed elastiche.\nChiarimenti del Ministero del lavoro.\nIl Ministero del lavoro e delle politiche sociali, rispondendo agli interpelli ricevuti, ha chiarito che:\nTrasformazione del contratto part-time\nN.B.: dal 01.01.2012, ai sensi dell'art. 22, comma 4, della L. 12 novembre 2011, n. 183, per la conversione del rapporto di lavoro da tempo pieno a tempo parziale non \u00e8 pi\u00f9 necessaria la convalida da parte della Direzione Provinciale del Lavoro.\n\u00c8 riconosciuta la priorit\u00e0 della trasformazione del contratto di lavoro da tempo pieno a part time:\nLa violazione del diritto di precedenza, comporta in favore del lavoratore il diritto al risarcimento del danno pari alla differenza tra la retribuzione percepita e quella che gli sarebbe spettata nei sei mesi successivi in caso di trasformazione a tempo pieno.\nIl Jobs Act del governo Renzi del 2015 modifica le possibilit\u00e0 di trasformazione del contratto di lavoro da tempo pieno a part time, ora diritto per chi ha una malattia oncologica o cronicodegenerativa ingravescente oppure deve assistere un familiare stretto affetto da tali patologie. Inoltre diventa possibile l'accesso al lavoro part-time al posto del congedo parentale."}
{"id": "112671", "revid": "2178", "url": "https://it.wikipedia.org/wiki?curid=112671", "title": "Contratto di lavoro part-time", "text": ""}
{"id": "112672", "revid": "1652635", "url": "https://it.wikipedia.org/wiki?curid=112672", "title": "Ned Flanders", "text": "Nedward \"Ned\" Flanders Jr. \u00e8 un personaggio della serie televisiva a cartoni animati statunitense \"I Simpson\". Venne disegnato per la prima volta da Rich Moore ed \u00e8 doppiato nella versione originale da Harry Shearer. Contrariamente ad altri personaggi, Ned non compare nei cortometraggi de I Simpson, ma venne creato subito per il primo episodio della serie ufficiale, \"Un Natale da cani\". Il nome del personaggio deriva da quello dell'omonima strada situata a Portland (Oregon), citt\u00e0 natale dell'autore Matt Groening.\nNed \u00e8 il vicino della famiglia Simpson ed \u00e8 generalmente detestato da Homer. \u00c8 un cristiano devoto, oltre che uno dei pochi personaggi amichevoli e compassionevoli della citt\u00e0 di Springfield, motivo per il quale sono molte le persone che gli vogliono bene e che si fidano di lui (addirittura nel film, Bart Simpson, sentendosi trascurato dal padre, vorrebbe avere Ned come padre). All'inizio della serie, Ned doveva essere il classico vicino di casa dall'erba sempre pi\u00f9 verde dei Simpson che aveva il compito di far arrabbiare Homer in qualunque occasione. Era anche molto pi\u00f9 secondario, Tuttavia, grazie alla popolarit\u00e0 del personaggio, Flanders divenne uno dei volti principali dello show, ottenendo sempre di pi\u00f9 ruoli importanti e ha finora coperto il ruolo di protagonista in diversi episodi.\nRuolo ne \"I Simpson\".\nAnche se si tratta di un personaggio secondario, a lui sono dedicate molte puntate: Ned \u00e8 il vicino di casa della famiglia Simpson, abita infatti al 740 di Evergreen Terrace, come si vede nell'episodio \"Il pulmino per bambini\".\nNed Flanders, il cui vero nome \u00e8 Nedward, \u00e8 una delle poche persone bonarie di Springfield. Originario di New York, i suoi genitori, Nedward Sr. e Agnes, erano due artisti nichilisti della Beat Generation, che non gli impartirono alcuna educazione, facendolo crescere nella totale anarchia. Fu quindi sottoposto ad una terapia intensiva per il controllo della rabbia: a detta del dottor Foster, che lo aveva in cura, funzion\u00f2 fin troppo bene, rendendolo incapace di esprimere qualsiasi genere di rabbia. Tale terapia consistette nello sculacciare Ned per otto mesi consecutivi. Dopo aver preso il diploma alla Oral Roberts University, Ned divenne un rappresentante farmaceutico, finch\u00e9 non decise di aprire un emporio per mancini, il \"Sinistrorium\" (in altre puntate Mancinorium, in originale Leftorium), un negozio nel centro commerciale di Springfield che vende appositamente gadget ed utensili per soli mancini (proprio come lui).\nNell'episodio \"Uragano Neddy\" la sua casa viene distrutta da un uragano e la cittadinanza la ricostruisce con numerosi difetti, fino a farla crollare nuovamente: Ned va su tutte le furie contro gli abitanti di Springfield e li insulta tutti, per poi andare spontaneamente in un istituto psichiatrico per curarsi e per gestire la rabbia. Homer viene convocato per tentare di curare Ned, ma tutte le sue provocazioni sono inefficaci, finch\u00e9 Flanders non inveisce contro i suoi stessi genitori, dicendo di odiarli (e anche il servizio postale per il via vai delle persone). A questo punto il dottor Foster ritiene che Ned sia guarito e lo fa uscire dal centro psichiatrico, accolto con gioia da tutti gli abitanti di Springfield. In un'altra puntata, si nota che Ned si \u00e8 riconciliato con i suoi genitori.\nNell'episodio Di nuovo solo solino soletto, Ned e la sua famiglia si recano all'autodromo di Springfield (ricavato nella Riserva degli Uccelli), incontrando i Simpson. Qui Homer chiede alle \"Ragazze Pandemonium\" di sparargli addosso delle magliette promozionali, ma all'ultimo si abbassa (per raccogliere un fermacapelli) e le magliette colpiscono Maude, che perde l'equilibrio e cade dalle tribune, morendo. Dopo il suo funerale, Homer rivela a Ned che probabilmente Maude si sarebbe salvata se l'auto dei Simpson non avesse intralciato il passaggio dell'ambulanza.\nPrima di questo episodio Ned viene portato da Homer a Las Vegas per farlo \"sciogliere\": qui, completamente ubriachi, sposano due cameriere, Amber e Ginger, per poi piantarle in asso alla fine della puntata, nascondendo l'accaduto a Maude e Marge. Tempo dopo la morte di Maude le due donne ricompaiono reclamando i loro diritti di mogli. Mentre Homer deve risolvere i conflitti con la sua famiglia, Ned, oramai rimasto vedovo, decide di adempiere ai suoi voti matrimoniali; Ginger per\u00f2 scapp\u00f2 poco dopo non sopportando l'anima troppo santarellina del marito.\nDopo la morte della moglie, Ned ha avuto delle relazioni con tre donne: la cantante christian rock, Rachel Jordan e una star del cinema, Sara Sloane. Nella ventiduesima stagione ha una relazione con Edna Caprapall, ma viene turbato dall'eccessivo numero di uomini con cui Edna \u00e8 stata fidanzata. Tuttavia alla fine dell'episodio i due tornano assieme per poi sposarsi segretamente, come svelato nella ventunesima puntata della ventitreesima stagione. Successivamente il personaggio di Edna viene ritirato dalla serie e viene detto che \u00e8 morta.\nNella ventinovesima stagione, si scopre che il negozio Sinistrorium situato nel centro commerciale di Springfield si \u00e8 ridotto a poco pi\u00f9 di una bancarella, per colpa della concorrenza spietata di un altro grande centro per mancini, e dopo aver acquistato l'altra met\u00e0 della bancarella dal suo vicino di vendite, va di nuovo in bancarotta ed \u00e8 costretto a chiudere.\nAiutato da Homer a trovare lavoro alla centrale nucleare, viene licenziato dopo pochi giorni, per via del suo carattere troppo onesto per Burns e i colleghi di Homer.\nInfine verr\u00e0 assunto come insegnante della quarta elementare della Scuola Elementare di Springfield, spronato dal pensiero della sua seconda moglie deceduta Edna, dove si far\u00e0 rispettare dagli studenti, in particolar modo da Nelson Muntz, grazie all'aiuto di Bart.\nNed compare anche, con un ruolo di rilievo, in tre episodi de \"La paura fa novanta\". Il primo \u00e8 l'episodio \"La paura fa novanta IV\", all'interno del quale vediamo Ned Flanders prendere le vesti del diavolo tentatore (esattamente come nell'ultimo livello di Homer The Flanders Killer); quando Homer si sorprende nel vederlo lui dice: \u00abIl diavolo \u00e8 sempre chi non ti aspetti\u00bb. Nel secondo, \"La paura fa novanta X\", Ned diventa un licantropo immortale e sbrana Homer. Nel terzo (La paura fa novanta XV), Ned \u00e8 dotato di un macabro potere: toccando le persone \u00e8 in grado di prevedere come moriranno.\nCaratteristiche principali.\nViene presentato come una persona sincera, dolce, affettuosa, simpatica, timida e insicura. Queste sue qualit\u00e0 lo rendono uno delle persone pi\u00f9 amate a Springfield e spingono molti a riporre facilmente fiducia in lui. Ned \u00e8 un repubblicano, \u00e8 ossessionato dalla religione e segue la Bibbia letteralmente (a volte anche seguendo indicazioni contraddittorie), per questo si sconvolge facilmente quando le sue idee sono messe in discussione. Quando questo accade, Ned chiama puntualmente (e a qualsiasi ora, anche della notte) il reverendo Timothy Lovejoy per chiedergli consiglio. Senza rendersene conto, Ned ha ossessionato il reverendo al punto tale da renderlo svogliato e disincantato verso l'attivit\u00e0 pastorale e i problemi della sua comunit\u00e0. Per questo Lovejoy prova rancore e odio nei confronti di Ned. Ned \u00e8 molto onesto e sincero nell'attuazione della dottrina cristiana ed \u00e8 sempre pronto ad aiutare i suoi vicini in qualunque occasione. A volte le sue buone azioni vengono anche ricambiate: ad esempio Homer salva il \"Sinistrorium\" dalla bancarotta e in un altro episodio, sempre Homer, organizza con la comunit\u00e0 la ricostruzione della casa di Ned, distrutta da un uragano, nonostante l'apparentemente perfetto sistema utilizzato per preservarla.\nNelle prime stagioni, Homer Simpson in genere detestava Ned a causa della sua perfezione e della sua situazione familiare, molto pi\u00f9 agiata di quella dei Simpson. Per questo tormenta Ned con ogni genere di dispetti. Homer si fa continuamente prestare da lui oggetti che non restituisce mai e Ned non riesce a farseli mai rendere per non sembrare troppo indelicato. Da allora Homer ha uno strano rapporto di amore-odio verso Ned: a volte lo detesta pi\u00f9 di ogni altra persona al mondo e non ha il minimo rispetto nei suoi confronti, altre sembra provare affetto, anche se a modo suo, e spingendosi e impegnandosi ad aiutarlo. In genere Homer si arrabbia molto quando Marge definisce Ned un vicino perfetto e rimane sconvolto e rattristato quando Bart, nel film dei Simpson, dimostra di preferire Flanders come padre a lui.\nNed ha inoltre molti hobby, che tiene nascosti al resto della famiglia e che occupano intere stanze della sua casa, come la sala giochi o quella dei Beatles, di cui \u00e8 un fan sfegatato, al punto tale da definirli \"pi\u00f9 famosi di Ges\u00f9.\"\nCome tutti i personaggi della serie, Ned indossa sempre lo stesso abbigliamento: una camicia rosa coperta da un maglione verde, scarpe nere e un pantalone grigio. Il volto del personaggio \u00e8 distinto dai suoi occhiali rotondi e da un paio di baffi marroni, a cui tiene particolarmente: si \u00e8 pi\u00f9 volte rifiutato di tagliarseli (come nell'episodio \"Casa alla larga da Homer\"); in un episodio si evince che tali baffi erano originariamente a manubrio ma in seguito ad un incidente pirotecnico si bruci\u00f2 entrambe le punte assumendo l'aspetto attuale.\nNell'episodio 3 della stagione 30 si scopre che sotto ai suoi baffi c'\u00e8 una profonda cicatrice che tiene nascosta, appunto, dai baffi. A dispetto delle apparenze, Ned ha un fisico palestrato, molto tonico, normalmente invisibile a causa della camicia e del maglione verde che porta sempre, oltre ad essere sessualmente superdotato, questo in contrasto con Homer che \u00e8 grasso e sterile, a causa delle radiazioni della centrale.\nNed dice, nell'episodio \"Viva Ned Flanders\" della 10\u00aa stagione, di avere 60 anni, quando afferma il suo diritto di avere la carta per gli sconti. Nella settima stagione afferma di abitare in Evergreen Terrace da oltre trent'anni. Tuttavia, nell'episodio \"Uragano Neddy\" si evince implicitamente come egli di anni ne abbia circa 38: il dottor Foster dice che sono passati 30 anni da quando lo conobbe da bambino.\nNell'episodio \"Homer annega nel suo diluvio universale\" diventa un regista di film religiosi biblici ultraviolenti per la casa produttrice di Montgomery Burns, dopo aver prodotto artigianalmente il film \"La passione di Caino e Abele\" (parodia implicita de \"La passione di Cristo\" di Mel Gibson), ma, per l'opposizione di Marge al suo kolossal \"I racconti del vecchio testamento\", Burns lo licenzia.\nInoltre in un episodio mentre guarda con i figli la TV si nota che ha tutti i canali bloccati per la violenza (anche quelli non violenti ma che secondo lui non sono adatti ai figli) e alla fine scelgono il canale della guida al funzionamento della TV.\nNell'episodio Casa dolce casettina-uccia-ina-ina, Ned adotta i figli di Homer dopo che gli assistenti sociali li hanno portati via. Tuttavia alla fine dell'episodio i tre tornano da Homer e Marge. \nIn diverse puntate, soprattutto da quando \u00e8 morta Maude, viene mostrato come Marge abbia un debole molto forte per Ned e che questo sia ricambiato (in una puntata arrivano anche vicino a baciarsi) ma la situazione si \u00e8 sempre concluso in un nulla di fatto e lei \u00e8 sempre tornata da Homer.\nPersonaggio.\nCreazione.\nNed Flanders fu disegnato per la prima volta da Rich Moore e fece la sua prima apparizione nel primo episodio della serie, \"Un Natale da cani\". Essendo stato ideato per il primo episodio, Ned non apparve mai nei cortometraggi de I Simpson, ma fu introdotto subito dopo. Il nome di Flanders deriva dall'omonima strada situata a Portland (Oregon), citt\u00e0 natale dell'autore Matt Groening.\nIl primo episodio in cui Flanders, insieme al resto della sua famiglia, compare con un ruolo di rilievo \u00e8 nell'episodio \"Mini Golf Kid\". In questo episodio si vede per la prima volta il comportamento ostile di Homer nei confronti del vicino e dei suoi figli. L'episodio \u00e8 diretto da Rich Moore, che disegn\u00f2 per la prima volta il personaggio. In questi primi episodi, Flanders ha un ruolo minore e risulta il tipico vicino di casa perfetto, sempre gentile ed educato, quindi con caratteristiche totalmente opposte ad Homer, il quale lo detesta e ne \u00e8 parecchio geloso. Mike Scully ha osservato che ad Homer piacerebbe essere Ned, anche se non lo ammette esplicitamente.\nVoce.\nIl personaggio di Ned viene doppiato in inglese da Harry Shearer, che presta la voce a molti altri personaggi, tra cui Charles Montgomery Burns, Waylon Smithers, il Reverendo Timothy Lovejoy e l'autista Otto Disc. La voce di Shearer, definita come \"dolce\", spinse gli autori a rendere Ned un personaggio di religione cristiana. Nel doppiaggio originale, Ned ripete frequentemente la parola \"diddly!\". Il primo uso di quest'espressione \u00e8 stato fatto nel settimo episodio della prima stagione, \"Il richiamo dei Simpson\".\nCi sono state due occasioni in cui Flanders non \u00e8 stato doppiato da Harry Shearer. In \"La finestra sul giardino\" nel momento in cui Flanders urla, la voce \u00e8 di Tress MacNeille, mentre nell'episodio Homer il Max-imo \u00e8 doppiato brevemente da Karl Wiedergott.\nNella versione italiana la voce di Flanders \u00e8 doppiata nelle prime due stagioni da Roberto Certom\u00e0, nella terza stagione da Pino Insegno e dalla quarta stagione in poi da Francesco Prando.\nSviluppo del personaggio.\nLa scelta di fare di Ned un cristiano \u00e8 stata influenzata dalla voce \"dolce\" del suo doppiatore, Harry Shearer. Il carattere di Flanders, progressivamente, \u00e8 cambiato molto nel corso della serie, anche grazie alla notoriet\u00e0 ottenuta dal personaggio nelle sue apparizioni, le quali furono destinate ad aumentare man mano nel corso degli anni. Inizialmente si era pensato di trasformare Ned in una persona antipatica, ma tale idea venne in seguito scartata. Successivamente, gli sceneggiatori decisero di concentrarsi sul rapporto tra Ned e la sua religione, piuttosto che sul conflitto abituale con Homer. Inoltre, Ned comincia a perdere progressivamente quelle caratteristiche di \"vicino perfetto\" che aveva avuto fin dall'inizio. L'emporio per mancini gestito da Ned fu suggerito agli autori da George Meyer. Il nome dei membri della famiglia Flanders sono in assonanza con quello di Ned (Maude, Rod e Todd) e in rima con \"God\", ossia Dio.\nLa trasformazione di Ned da un semplice padre di famiglia modello che faceva da contrasto a Homer a un fanatico religioso al limite dell'idiozia non \u00e8 passata inosservata tra i fan, che hanno coniato il termine \"flanderizzazione\" (\"flanderization\") per indicare quando, come per Flanders, un personaggio di finzione (specialmente nei prodotti seriali) accentua sempre di pi\u00f9 un solo tratto della propria personalit\u00e0 fino a esagerarlo assieme agli altri suoi difetti, finendo per diventare una parodia di se stesso.\n\"Le avventure di Ned Flanders\".\n\"Le avventure di Ned Flanders\" \u00e8 un cortometraggio che compare alla fine dell'episodio La facciata. L'unico sketch trasmesso \u00e8 intitolato \"Ama quel Dio (Love That God)\" e mostra Ned rimproverare Rod e Todd per essersi rifiutati di andare in chiesa. Questi ultimi, alla fine del corto, lo informano che \u00e8 sabato anzich\u00e9 domenica. L'origine del corto \u00e8 assai semplice: prima della trasmissione dell'episodio \"La facciata\", gli autori si resero conto che quest'ultimo era troppo corto e perci\u00f2 trovarono un espediente per allungarlo, creando il corto dedicato a Ned. Il corto venne scritto da Mike Reiss, Al Jean e Sam Simon, mentre l'episodio \"La facciata\" venne scritto da Adam I. Lapidus. Dopo la trasmissione dell'episodio, molti fan sono rimasti confusi sull'apparizione del corto. Dopo \"Le avventure di Ned Flanders\", gli autori decisero di produrre un intero episodio basato su cortometraggi dedicati a diversi personaggi di Springfield: 22 cortometraggi di Springfield. In questo episodio c'\u00e8 anche un piccolo corto con protagonista Flanders e il reverendo Lovejoy. L'episodio, infine, ispir\u00f2 a sua volta uno della serie \"Futurama\", Trecento bigliettoni\nAccoglienza e influenza culturale.\nNed Flanders \u00e8 stato descritto come l'evangelico pi\u00f9 conosciuto degli USA. Secondo \"Christianity Today\" \u00abal giorno d'oggi nei campus universitari e nei licei americani il nome pi\u00f9 associato con la parola \"cristiano\", oltre a \"Ges\u00f9\", non \u00e8 \"Papa\" o \"Madre Teresa\" e neanche \"Billy Graham\". \u00c8 invece, quello di un buffo figuro chiamato Ned Flanders della sitcom animata conosciuta come \"I Simpson\". I baffi, gli spessi occhiali, il maglione verde e l'irreprensibile atteggiamento gioioso del vicino di Homer Simpson, lo hanno reso una figura indelebile, l'evangelico pi\u00f9 intimamente conosciuto dai non-evangelici.\u00bb Nelle ultime stagioni, Flanders \u00e8 diventato una caricatura della destra cristiana, ed \u00e8 uno dei personaggi preferiti da molti spettatori cristiani. L'ex arcivescovo di Canterbury, Rowan Williams, \u00e8 un grande fan della serie e, in particolare, di Flanders.\nPeter Budaj, portiere della squadra canadese di hockey Canadiens de Montr\u00e9al, ha la figura di Ned Flanders dipinta sul retro del casco.\nNelle edizioni del 2001 e del 2002 del Greenbelt festival, un evento dedicato alla cristianit\u00e0 nella musica e nelle arti, si \u00e8 tenuta la \"Notte di Ned Flanders\". Nel 2001 \u00e8 stato organizzato un concorso di sosia del personaggio e si \u00e8 esibita la tribute band Ned Zeppelin, presente anche nel 2002. L'evento speciale ha avuto un grande successo: la struttura, che disponeva di soli 500 posti, \u00e8 stata completamente riempita, mentre altre 1500 persone hanno dovuto assistere fuori dall'ingresso.\nMerchandising.\nNel 2008 il libro \"Flanders' Book of Faith\" \u00e8 stato incluso nella serie \"The Simpsons Library of Wisdom\" pubblicata da HarperCollins. Il volume si focalizza sulla vita del personaggio e sulla sua inattaccabile fede."}
{"id": "112675", "revid": "125725557", "url": "https://it.wikipedia.org/wiki?curid=112675", "title": "Metabolismo basale", "text": "Il metabolismo basale (MB) o \"tasso metabolico basale\" (BMR, \"basal metabolic rate,\" in inglese) \u00e8 la potenza (ossia la spesa energetica \"per unit\u00e0 di tempo\") dissipata da un animale endotermo a riposo (sveglio) in stato post\u2013assorbitivo (cio\u00e8 a digiuno, lontano dalla digestione e assorbimento di nutrienti) in presenza di una \"temperatura ambiente neutra\" appropriata. Viene variamente espresso in watt, MJ/h, kcal per giorno, ecc. \nIl metabolismo basale comprende l'energia spesa nelle principali funzioni metaboliche vitali come respirazione, circolazione sanguigna, attivit\u00e0 del sistema nervoso, ecc. Rappresenta circa il 45\u201375% del dispendio energetico giornaliero totale.\nDescrizione.\nPer poter misurare il metabolismo basale di un organismo \u00e8 necessario che siano presenti le seguenti condizioni, dette anche condizioni basali:\nPoich\u00e9 anche la temperatura ambientale influenza il metabolismo basale, il valore \u00e8 normalizzato, per gli esseri umani, per una temperatura ambientale compresa tra 20\u00a0\u00b0C e 27\u00a0\u00b0C.\nIl metabolismo basale \u00e8 influenzato da fattori individuali, nonch\u00e9 dal sesso e dall'et\u00e0. Inoltre possono intervenire anche stati patologici, l'assunzione di farmaci (compreso il fumo di sigaretta o altro fumo), il regime alimentare, l'attivit\u00e0 sportiva, ecc.\nCalcolo del metabolismo basale.\n\u00c8 possibile calcolare un valore medio del metabolismo basale per una popolazione umana con una certa massa corporea con varie equazioni di regressione lineare, quindi sommando un dispendio energetico costante e il prodotto del peso corporeo moltiplicato per un coefficiente che varia generalmente in funzione di alcuni parametri di regressione come la percentuale di massa grassa, o del sesso, altezza e dell'et\u00e0. Per esempio, per una popolazione normopeso una stima usualmente accettabile del BMR \u00e8 di 1 kcal per kg di massa corporea all'ora \u2014dunque, in chilocalorie al giorno, \u00e8 24 volte il valore numerico del peso corporeo. Questa approssimazione tuttavia non \u00e8 sufficientemente attendibile per popolazioni che presentano anoressia, sottopeso, sovrappeso o obesit\u00e0.\nPer dare un'idea dei valori effettivi in gioco, il metabolismo basale di un uomo di 30 anni, alto di statura e in perfetta forma fisica si aggira attorno alle 2\u00a0000 kcal giornaliere (equivalente a un consumo energetico medio di circa 100 watt, quanto un televisore). In ogni caso si tenga conto che il valore reale varia molto da individuo a individuo.\nIl metabolismo basale pu\u00f2 essere misurato calcolando il calore generato come effetto di reazioni biochimiche che avvengono all'interno dell'organismo attraverso la calorimetria.&lt;br&gt; \nLa misura del metabolismo basale attraverso la calorimetria pu\u00f2 essere effettuata in maniera diretta (camera calorimetrica) oppure indiretta (calorimetro/metabolimetro)."}
{"id": "112679", "revid": "1305772", "url": "https://it.wikipedia.org/wiki?curid=112679", "title": "Valhalla Memorial Park Cemetery", "text": "Il Valhalla Memorial Park Cemetery \u00e8 un cimitero che si trova al 10621 Victory Boulevard in North Hollywood, Los Angeles.\nTombe illustri.\nNel cimitero sono sepolti tantissimi personaggi illustri e pionieri dell'aviazione, per i quali c'\u00e8 proprio una sezione, chiamata \"Portal of the Folded Wing\" (in inglese \"portale delle ali ripiegate\"), dove \u00e8 presente anche un maestoso cenotafio in onore di Amelia Earhart. La maggior parte delle tombe \u00e8 dedicata a personaggi dello spettacolo, ma anche altre persone hanno trovato qui la loro ultima dimora:"}
{"id": "112681", "revid": "1543377", "url": "https://it.wikipedia.org/wiki?curid=112681", "title": "Contratto di lavoro intermittente", "text": "Il contratto di lavoro intermittente (o a chiamata, o, con pseudo-anglicismo, job on call) \u00e8 il contratto mediante il quale un lavoratore si pone a disposizione di un datore per lo svolgimento di una prestazione di lavoro \"su chiamata\".\nIstituzione.\nIl contratto di lavoro intermittente \u00e8 stato introdotto in Italia dal D. Lgs. n. 276/2003, decreto emanato in attuazione delle legge n. 30/2003 (meglio nota come Legge Biagi), ed \u00e8 attualmente disciplinato dagli articoli da 33 a 40. Peculiare la vicenda di questi articoli: abrogati con la Legge 24 dicembre 2007, n. 247, recante \"Norme di attuazione del Protocollo del 23 luglio 2007 su previdenza, lavoro e competitivit\u00e0 per favorire l'equit\u00e0 e la crescita sostenibili, nonch\u00e9 ulteriori norme in materia di lavoro e previdenza sociale\", al comma 45 dell'art. unico, escludendo, per\u00f2, i contratti gi\u00e0 in essere, e quelli nuovi ma solo del settore turistico e dello spettacolo, purch\u00e9 vi fosse una regolamentazione da parte dei Contratti collettivi stipulati dalle organizzazioni sindacali dei lavoratori e dei datori di lavoro comparativamente pi\u00f9 rappresentative a livello nazionale, sono stati reintrodotti dall'art. 39 comma 11 del decreto legge 25 giugno 2008 n. 112, conv. nella legge n. 133/2008, in modifica quindi della Legge 247/2007, che pertanto con un peculiare effetto di reviviscenza ha prodotto il blocco dei predetti contratti solo dal 1\u00ba gennaio 2008 al 24 giugno 2008.\nLa Riforma Fornero, ovvero la legge 92/2012, ha limitato i casi di ricorso a tale tipologia contrattuale.\nAmbito di applicazione.\nEsigenze che giustificano il ricorso al lavoro intermittente.\nIl contratto di lavoro a chiamata pu\u00f2 essere concluso qualora si presenti la necessit\u00e0 di utilizzare un lavoratore per prestazioni a carattere discontinuo. Esso \u00e8 una modalit\u00e0 specifica di lavoro subordinato.\nLe esigenze in forza delle quali si pu\u00f2 ricorrere a questo contratto sono di regola stabilite dalla contrattazione collettiva.\nIn assenza di previsioni specifiche nel contratto collettivo, il D.M. 23.10.2004 del Ministero del Lavoro, avvalendosi del potere provvisoriamente sostitutivo garantitogli dall'art. 40 del D. Lgs. n. 276/2003, ha autorizzato il ricorso al lavoro intermittente per tutte le attivit\u00e0 definite \"discontinue\" o \"di semplice attesa\" dalla normativa sull'orario di lavoro. Le categorie di occupazioni rientranti in tale definizione sono quelle individuate dalla tabella allegata al Regio Decreto 6.12.1923 n. 2657, alla quale il D.M. 23.10.2004 opera un rimando diretto. Fra le numerose ed eterogenee categorie contemplate dal decreto (circa 50, alcune delle quali ormai obsolete) si possono citare, a puro titolo esemplificativo, le seguenti:\nLa L. 99/2013 ha stabilito che, ad eccezione dei settori del turismo, dei pubblici esercizi e dello spettacolo, il contratto di lavoro intermittente \u00e8 ammesso per ciascun lavoratore e con il medesimo datore di lavoro per un periodo complessivamente non superiore alle 400 giornate nell'arco di tre anni solari. Superato questo periodo, il rapporto di lavoro intermittente si trasforma in un rapporto a tempo pieno e indeterminato. I contratti sottoscritti precedentemente all'entrata in vigore della L. 92/2012 cesseranno di produrre effetti dal 1\u00ba gennaio 2014.\nIl contratto di lavoro intermittente pu\u00f2 essere stipulato, quindi, nelle situazioni determinate dalla contrattazione collettiva nazionale, territoriale e/o aziendale e nel caso di soggetti di et\u00e0 inferiore a 24 anni (in ogni caso le prestazioni a chiamata si devono concludere entro il venticinquesimo anno) oppure di et\u00e0 superiore a 55 anni.\n\u00c8 inoltre ammesso il ricorso al lavoro intermittente durante i fine settimana, le ferie estive e le vacanze pasquali e natalizie.\nSoggetti interessati.\nTutti i datori di lavoro possono ricorrere al contratto di lavoro intermittente, con il solo limite dei divieti posti \"ex lege\".\nIl contratto pu\u00f2 essere concluso anche con lavoratori gi\u00e0 occupati, anche a tempo pieno, purch\u00e9 siano rispettati i limiti imposti dal D.lgs. 66/03 in merito al riposo settimanale obbligatorio.\nUno stesso lavoratore pu\u00f2 concludere pi\u00f9 contratti, purch\u00e9 gli impegni assunti contrattualmente non siano tra loro incompatibili.\nDivieti.\nNon si pu\u00f2 ricorrere al lavoro a chiamata nei seguenti casi:\nContratto e rapporto di lavoro.\nContenuto del contratto.\nIl contratto di lavoro deve necessariamente precisare:\nTali indicazioni, che vanno precisate secondo le disposizioni dei contratti collettivi, sono richieste al solo fine probatorio.\nTrattamento.\nAl lavoratore \"intermittente\" deve essere garantito, a parit\u00e0 di mansioni svolte, il medesimo trattamento normativo, economico e previdenziale riconosciuto ai colleghi di pari livello.\nIl trattamento deve ovviamente essere ridotto in proporzione al minore impiego del lavoratore, specie con riferimento alla retribuzione. Sono proporzionatamente ridotti anche i trattamenti per malattia, infortunio, maternit\u00e0 e congedi parentali.\nL'indennit\u00e0 di disponibilit\u00e0.\nQualora il lavoratore si impegni a restare a disposizione del datore in attesa della chiamata (garantendo quindi la sua prestazione lavorativa in caso di necessit\u00e0), il datore \u00e8 tenuto a corrispondergli mensilmente una cosiddetta \"indennit\u00e0 di disponibilit\u00e0\".\nIn questi casi, il contratto deve altres\u00ec precisare:\nL'importo minimo dell'indennit\u00e0 \u00e8 fissato dai contratti collettivi di settore, e non pu\u00f2 essere inferiore al 20% della retribuzione mensile.\nSu tale importo si calcolano anche i contributi previdenziali.\nIl lavoratore che, per malattia o altra causa, si trovi nell'impossibilit\u00e0 di rispondere alla chiamata deve informare tempestivamente il datore di lavoro.\nSe \u00e8 stata assicurata la disponibilit\u00e0 a chiamata, il lavoratore non pu\u00f2 rifiutare di fornire la prestazione senza fondato motivo, pena la perdita dell'indennit\u00e0 e il risarcimento del danno eventualmente arrecato al datore."}
{"id": "112682", "revid": "13833", "url": "https://it.wikipedia.org/wiki?curid=112682", "title": "Dolchstoss", "text": ""}
{"id": "112683", "revid": "15756", "url": "https://it.wikipedia.org/wiki?curid=112683", "title": "Angelo Querini", "text": "Biografia.\nFiglio terzogenito di Lauro Querini e di Camilla Nicolosi appartenente ad una famiglia di antica nobilt\u00e0 anche se parzialmente decaduta fu formato da Padre Carlo Lodoli uno dei primi teorici del giardino inglese e Libero Muratore. La sua educazione fu affidata al latinista e teologo Ferdinando Porretti, pubblico precettore della citt\u00e0 di Padova. A 25 anni entr\u00f2 nel Maggior Consiglio della Repubblica dove fin da subito fu attivo e propositivo, con una visione riformatrice di stampo illuministico e garantista che se realizzata avrebbe forse salvato la Repubblica dalla fine, cercando in maniera specifica di limitare il potere del Consiglio dei X che era diventato eccessivo come quello del braccio dello stesso costituito dagli Inquisitori di Stato. Si riferiva al \"Liber Magnus\", vera fonte del diritto costituzionale veneziano che con il passare dei secoli era stato male applicato. Fu senatore e ricopr\u00ec anche altre importanti cariche nella Repubblica di Venezia come Avogador di Comun carica che, dopo la Serrata del Maggior Consiglio del 1297 , doveva rappresentare il popolo di fronte a magistrature come gli Inquisitori di Stato. Convinto sostenitore delle idee di rinnovamento, si schier\u00f2 col partito dei riformatori che comprendeva una buona parte della Nobilt\u00e0 vicina alle idee illuministe della Massoneria ma fu regolarmente sconfitto fino alla nomina dell'ultimo doge, Ludovico Manin, che non riusc\u00ec ad opporsi al tramonto della Repubblica, passando alla storia come esempio di conservatorismo miope e arrogante.\nLa sua azione di contrapposizione all'ala moderata giunse al culmine quando fece liberare un fabbro dell'Arsenale che oltre - ad una prima accusa da cui era stato scagionato - fu riaccusato di peculato. Consultatosi con gli altri 2 Avogadori concluse che \"per legge statutaria non era permesso a verun Magistrato od officio di trattenere nelle carceri alcuno per altra imputazione di colpa, il quale si fosse presentato alla citazione del primo\". Evidentemente il limite era oltrepassato e fu recluso, senza alcun processo, per due anni, a partire dall'agosto 1761, nel carcere del Castelvecchio (ora museo civico) a Verona. Il sospetto di essere portatore di idee liberali era accompagnato a quello di aver aderito alla Massoneria. Poich\u00e9 al momento dell'arresto Querini ricopriva la carica di \"avogador de comun\" il fatto trascese il caso personale e costitu\u00ec una grave crisi istituzionale. Fu liberato nel 1763 per azione di molti suoi amici e sostenitori fra cui Paolo Renier, futuro doge.\nDisgustato dalla vita politica si ritir\u00f2, per la pi\u00f9 parte del tempo, nella sua villa di Altichiero, presso Padova, ereditata nel 1765 dal fratello Vincenzo ,che divenne un esempio molto noto in Europa di \"domus\" patrizia di campagna, luogo di ritrovo per intellettuali e salotto culturale nonch\u00e9 sede di Loggia della Massoneria Egizia. La villa progettata nel restauro dall'architetto vicentino Domenico Cerato - anche esso Massone e progettista con Andrea Memmo del Prato della Valle - fu abbellita nel tempo da numerosissime statue e la sua struttura \u00e8 stata tramandata da un libro (\"Alticchiero\", Padova 1787) scritto da un'ospite assidua: Giustiniana Wynne. Ed anche da meccanismi particolari come un sistema di cavi e carrucole che permettevano di abbassare i quadri della sua raccolta per poterli meglio vedere da vicino ed il primo parafulmine installato in Veneto dopo la visita di Benjamin Franklin, suo inventore ed anche egli Libero Muratore in missione da parte della neonata Repubblica degli Stati Uniti d'America presso la Veneta Repubblica per un riconoscimento reciproco che mai fu firmato.La visitarono molte personalit\u00e0 come il granduca Leopoldo I di Toscana o il re Ferdinando I di Napoli, Casanova, Gaspare Gozzi.\nAppassionato di architettura, che in quegli anni diveniva spesso veicolo di circolazione delle idee nuove, si dedic\u00f2 a costruire nella villa un \"retrait philosophique\", come osservava acutamente la Wynne. Purtroppo la villa fu poi saccheggiata durante il periodo napoleonico dal vicepresidente della Repubblica Cispadana Melzi d'Eril che trasport\u00f2 la maggior parte delle opere sulla sua villa a Bellagio sul Lago di Como dove ancora sono.\nAltichiero fu l'esempio di quell'utopismo agrario che intrig\u00f2 parecchio in quel periodo gli intellettuali che si stavano aprendo alle idee illuministe con sperimentazioni agrarie anche pratiche come il metodo Tarelliano degli incendi controllati. La villa and\u00f2 completamente perduta in seguito all'occupazione militare italiana durante il primo conflitto mondiale e demolita. Tutto ci\u00f2 che ne resta sono alcune foto d'inizio Novecento e circa una trentina di incisioni contenute nell'opera della Wynne. \nCon la collaborazione di Domenico Cerato, lo stesso architetto che aveva progettato la villa suburbana, Querini restaur\u00f2 un palazzetto sito all'attuale civico 7 del Prato della Valle ed \u00e8 interessante notare che ai lati del timpano furono poste delle guglie a forma piramidale, riferimento, neanche troppo criptico, alle simpatie del proprietario per l'iconografia massonica.\nQuerini era di temperamento anticonformista, come dimostra la sua inclinazione per le idee riformiste che sostenne anche a costo di notevoli disagi personali, malgrado i quali continu\u00f2 a mantenere le proprie posizioni ideali. Non fece mistero di una sua visita, nella residenza di Ferney, al \" fratello\" Voltaire che era il pi\u00f9 conosciuto rappresentante e alfiere delle idee progressiste.\nMor\u00ec, all'improvviso, nei pressi del teatro di San Mois\u00e8 e anche nelle ultime volont\u00e0 dimostr\u00f2 la sua eccentricit\u00e0, disponendo di essere sepolto nella stessa tomba di una sua ex amante, Giulia Ursula Preato, notissima in tutta Europa per la sua turbinosa vita sentimentale."}
{"id": "112685", "revid": "1974457", "url": "https://it.wikipedia.org/wiki?curid=112685", "title": "Contratto di lavoro ripartito", "text": "Il contratto di lavoro ripartito, (in lingua inglese job sharing), in Italia, \u00e8 una tipologia di contratto di lavoro con il quale due lavoratori si impegnano ad adempiere solidalmente ad un'unica e identica obbligazione lavorativa, introdotto dalla legge Biagi e abrogato dal \"Jobs Act\" nel 2015.\nLa disciplina era contenuta nel d.lgs. 10 settembre 2003, n. 276, dagli artt. 41 a 45.\nForma e obblighi.\nLa forma prevista \u00e8 quella scritta \"ad probationem\", mentre l'atto deve contenere la percentuale temporale del lavoro che deve essere svolto da entrambi i lavoratori. Nel caso non fosse indicato, ognuno dei due soggetti resta responsabile solidalmente nei confronti del datore.\nCon tale contratto, i lavoratori si impegnano ad assicurare al datore un certo livello di servizio. Il datore pu\u00f2 prevedere nel contratto delle penali che scattano se non \u00e8 assicurato il servizio pattuito. Se uno dei contraenti \u00e8 assente da luogo di lavoro, anche per cause di forza maggiore, quali sciopero o malattia, gli altri sono obbligati in solido a coprire il relativo turno di lavoro, senza maggiorazioni per lavoro straordinario.\nEventuali sostituzioni da parte di terzi, nel caso di impossibilit\u00e0 di uno o di entrambi i lavoratori coobbligati, sono vietate. I contraenti possono invece modificare e scambiarsi i propri turni di lavoro, e in questo caso, il trattamento economico \u00e8 riproporzionato in base alla durata e collocazione oraria (festivo, notturno, etc.) della prestazione.\nPregi e difetti.\nUna notevole rigidit\u00e0 nasce dal fatto che il contratto non possa indicare eventuali sostituti, che non svolgono normalmente turni di lavoro, ma che, previo il consenso scritto di entrambi i contraenti, il datore sia obbligato ad assumere temporaneamente, nel caso in cui entrambi i contraenti dimostrino un impedimento a recarsi nel luogo di lavoro. \nLa normativa austriaca prevede ad esempio questa possibilit\u00e0. Diversamente, il lavoratore \u00e8 privato di diritti e tutele quali lo sciopero, la copertura per malattia e assicurativa, rischiando il pagamento di penali.\nNel caso di recesso o estinzione da parte di uno dei due contraenti, il rapporto di lavoro cessa anche per l'altro (salvo diversa intesa delle parti).\nLa disciplina \u00e8 affidata quasi interamente alla contrattazione collettiva e, in mancanza, ai principi generali della legge in materia di lavoro subordinato.\nNel mondo.\nIl contratto di lavoro ripartito ha equivalenti in Austria, Germania, Regno Unito e Stati Uniti.\nLe normative di Stati Uniti e Regno Unito operano una distinzione all'interno dei contratti di \"job sharing\", fra contratti di lavoro ripartito con responsabilit\u00e0 individuale e contratti a lavoro ripartito con responsabilit\u00e0 in solido. La legge italiana contempla solamente la seconda tipologia, ossia che le parti siano coobbligate a garantire una certa prestazione. Un contratto con responsabilit\u00e0 individuale \u00e8 molto simile e pu\u00f2 essere sostituito con due contratti \"part-time\", a termine o a tempo indeterminato a seconda delle esigenze dell'azienda.\nI contratti \"part time\" a termine dovrebbero essere stabilizzati dopo tre anni di rinnovi, largamente al di sopra dei tempi che possono causare la vacanza di un posto di lavoro: massimo tre mesi per la malattia, massimo due anni per congedi per gravi motivi, massimo un anno per un'invalidit\u00e0, dopodich\u00e9 il datore pu\u00f2 risolvere il rapporto di lavoro.\nIn alternativa, il \"job sharing\" pu\u00f2 essere sostituito con la creazione di una societ\u00e0 a responsabilit\u00e0 limitata fra i contraenti, che sottoscrive un Service Level Agremment con il datore di lavoro, impegnandosi a garantire un certo livello di servizio con le relative penali. In questo modo, in caso di temporanea inadeguatezza dell'organico (per scioperi, malattia, invalidit\u00e0, congedi) la societ\u00e0 pu\u00f2 avvalersi di altre forme di flessibilit\u00e0 lavorativa ammesse dalle legge, come il tirocinio o il lavoro interinale."}
{"id": "112686", "revid": "702184", "url": "https://it.wikipedia.org/wiki?curid=112686", "title": "Frederic Bartlett", "text": "Biografia.\nFu il primo professore di psicologia sperimentale all'Universit\u00e0 di Cambridge dal 1931 fino alla cessazione della propria attivit\u00e0 nel 1951. Con Kenneth Craik fu responsabile per l'istituzione del reparto di psicologia applicata Medical Research Council in Cambridge nel 1944. Fu uno dei precursori della psicologia cognitiva.\nCraik scomparve l'anno successivo in un incidente stradale. Gli succedette Bartlett, che era pure professore nel Dipartimento universitario di Psicologia. Craik era un pioniere nell'uso del computer come modello per il trattamento dell'informazione da parte dell'uomo: svilupp\u00f2 quello che probabilmente fu il primo modello di abilit\u00e0 informatizzato, applicandolo alla mansione bellica di tirare ad un bersaglio. Bartlett aveva un grande talento per combinare una sperimentazione accurata con lo sviluppo di una teoria applicabile tanto ai dati naturalistici quanto a quelli sperimentali.\nDal 1922 al 1952 Bartlett fu lettore di psicologia sperimentale, direttore di laboratorio di psicologia, e primo professore di psicologia sperimentale presso l'universit\u00e0 di Cambridge. Egli influenz\u00f2 il corso della psicologia inglese, sia come amministratore, sia come educatore. La sua pi\u00f9 importante e significativa opera fu \"Remembering\" (1932), che esamina l'influenza dei fattori sociali nella memoria in un ambiente sperimentale. Invece delle tradizionali sillabe prive di senso, Bartlett utilizz\u00f2 materiali \"significanti\" per studiare gli effetti dell'esperienza passata sull'assimilazione di materiali. Mostr\u00f2 come gli individui, invece di meramente riprodurre i materiali, li \"rielaboravano alla luce della loro passata esperienza\". La nozione di schema o modello concettuale deve la propria esistenza a Bartlett, il quale attinge per questo concetto da studi compiuti da Henry Head sulla sensibilit\u00e0 afferente e sull'interpretazione e correlazione tra sensazioni e movimenti corporei correlati.\nLa sua Guerra degli Spettri \u00e8 diventata uno strumento standard per la valutazione sperimentale della capacit\u00e0 di immagazzinamento/richiamo di informazioni da parte della mente umana.\nFu eletto membro della Royal Society nel 1932 (un raro riconoscimento per uno psicologo), e nominato cavaliere nel 1948 per i servigi resi alla Royal Air Force, in relazione al suo lavoro, nel tempo di guerra, nell'ambito della psicologia applicata, riesca ad individuare un significato in un determinato contesto dell'esperienza vissuta, lo stesso significato venga ricreato. Tale approccio allo studio sperimentale della memorizzazione fu denominato \"costruttivistico\".\nLa Societ\u00e0 britannica di ergonomia attribuisce periodicamente una \"medaglia Bartlett\" in suo onore e la Societ\u00e0 di psicologia sperimentale tiene in suo nome una conferenza annuale."}
{"id": "112687", "revid": "433605", "url": "https://it.wikipedia.org/wiki?curid=112687", "title": "Contratti di lavoro con funzione formativa", "text": "I contratti di lavoro con funzione formativa sono contratti di lavoro subordinato che consentono la formazione professionale dell'individuo e la possibilit\u00e0 di accumulare esperienza e conoscenze in un determinato settore.\nSi dividono in:"}
{"id": "112691", "revid": "1870773", "url": "https://it.wikipedia.org/wiki?curid=112691", "title": "Webcast", "text": "In telecomunicazioni il termine webcast descrive la trasmissione di segnale audio e/o video sul web attraverso la Rete Internet in modalit\u00e0 client-server. Consiste nell'invio in tempo reale o ritardato di trasmissioni audio e video mediante tecnologie web. \nIl suono o il video sono catturati con sistemi audio-video convenzionali, quindi digitalizzati e inviati in streaming su un web server. Un client webcast consente agli utenti di connettersi ad un server che sta distribuendo contenuti AV (\"webcasting\") e di ascoltarli e/o visualizzarli.\nPanoramica.\nIl webcasting \u00e8 ampiamente utilizzato nel settore commerciale per presentazioni di relazioni con gli investitori (come assemblee generali annuali), in e-learning (per trasmettere seminari) e per attivit\u00e0 di comunicazione correlate. Tuttavia, il webcasting non ha molta relazione con la conferenza web, che \u00e8 progettata per l'interazione \"molti-a-molti\".\nLa possibilit\u00e0 di trasmettere in webcast utilizzando una tecnologia economica e accessibile ha consentito ai media indipendenti di prosperare. Ci sono molti spettacoli indipendenti importanti che vengono trasmessi regolarmente online. Spesso prodotti dai cittadini medi nelle loro case coprono molti interessi e argomenti. I webcast relativi a computer, tecnologia e notizie sono particolarmente apprezzati e molti nuovi spettacoli vengono aggiunti regolarmente.\nIl webcasting differisce dal podcasting in quanto il webcasting si riferisce allo streaming live mentre il podcasting si riferisce semplicemente ai file multimediali inseriti su Internet.\nStoria.\nLe prime trasmissioni web orientate graficamente non erano video in streaming, ma in realt\u00e0 erano fotogrammi fissi che venivano fotografati con una webcam ogni pochi minuti mentre venivano trasmessi in diretta su Internet. Uno dei primi casi di trasmissione sequenziale di immagini dal vivo \u00e8 stato nel 1991, quando una telecamera \u00e8 stata installata accanto alla Trojan Room nel laboratorio informatico dell'Universit\u00e0 di Cambridge. Forniva un'immagine dal vivo ogni pochi minuti della caffettiera dell'ufficio (Trojan Room Coffee Pot) a tutti i computer desktop sulla rete dell'ufficio. Un paio d'anni dopo le sue trasmissioni andarono su Internet, divennero note come webcam Trojan Room Coffee Pot e acquisirono notoriet\u00e0 internazionale come una caratteristica del nascente World Wide Web.\nPi\u00f9 tardi, nel 1996, una studentessa universitaria e artista concettuale americana, Jenny Ringley, install\u00f2 una webcam simile alla webcam della Trojan Room Coffee Pot nella sua stanza del dormitorio. Quella webcam l'ha fotografata ogni tot minuti mentre trasmetteva quelle immagini in diretta su Internet su un sito chiamato \"JenniCam\". Ringley voleva ritrarre tutti gli aspetti del suo stile di vita e la telecamera l'ha catturata mentre faceva quasi tutto: lavarsi i denti, fare il bucato e persino fare sesso con il suo ragazzo. Il suo sito Web ha generato milioni di visite su Internet, \u00e8 diventato un sito a pagamento nel 1998 e ha generato centinaia di imitatrici donne che avrebbero quindi utilizzato lo streaming video per creare una nuova industria da miliardi di dollari chiamata \"camming\" e marchiarsi come \"camgirl\" o \"webcam models\".\nUno dei primi webcast equivalente di un concerto online e uno dei primi esempi di webcasting stesso \u00e8 stato del Webcasting Group di Apple Computer in collaborazione con gli imprenditori Michael Dorf e Andrew Rasiej. Insieme a David B. Pakman di Apple, hanno lanciato il Macintosh New York Music Festival dal 17 al 22 luglio 1995. Questo evento audio webcast concerti da pi\u00f9 di 15 club di New York City. Successivamente Apple trasmise in webcast un concerto dei Metallica il 10 giugno 1996 dal vivo da Slim's a San Francisco.\nNel 1995, Benford E. Standley ha prodotto uno dei primi webcast audio/video della storia.\nIl 31 ottobre 1996 la rock band britannica Caduseus ha trasmesso il suo concerto di un'ora dalle 23:00 a mezzanotte (UT) al Celtica a Machynlleth, Galles, Regno Unito - il primo audio in streaming live e multicast video in streaming simultaneo - in tutto il mondo per pi\u00f9 di venti \"specchi\" diretti in pi\u00f9 di venti paesi.\nNel settembre 1997 la Nebraska Public Television inizi\u00f2 a trasmettere sul web Big Red Wrap Up da Lincoln, Nebraska, che combinava i momenti salienti di ogni partita di calcio della Cornhusker, la copertura delle conferenze stampa settimanali degli allenatori, l'analisi con i giornalisti sportivi del Nebraska, le apparizioni di ospiti speciali e domande e risposte con i telespettatori.\nIl 13 agosto 1998 si ritiene generalmente che abbia avuto luogo il primo matrimonio webcast, tra Alan K'necht e Carrie Silverman a Toronto, in Canada.\nIl 22 ottobre 1998 la prima Billy Graham Crusade fu trasmessa in diretta a un pubblico mondiale dal Raymond James Stadium di Tampa, Florida, per gentile concessione di Dale Ficken e del Webcast Center in Pennsylvania. Il segnale live \u00e8 stato trasmesso via satellite alla PA, quindi codificato e trasmesso in streaming tramite il sito Web BGEA.\nSi ritiene che il primo matrimonio in teleconferenza/webcast fino ad oggi sia avvenuto il 31 dicembre 1998. Dale Ficken e Lorrie Scarangella si sono sposati in questa data mentre erano in una chiesa in Pennsylvania, e sono stati sposati da Jerry Falwell mentre sedeva nel suo ufficio di Lynchburg in Virginia.\nPraticamente tutti i principali emittenti hanno ora un webcast della loro produzione, dalla BBC a CNN di Al Jazeera a UNTV in televisione a Radio Cina, Radio Vaticana, Radio Nazioni Unite e la World Service radio.\nIl 4 novembre 1994 Stef van der Ziel distribu\u00ec le prime immagini video dal vivo sul web dalla sede del Sempione a Groningen. Il 7 novembre 1994, WXYC, la stazione radio del college dell'Universit\u00e0 della Carolina del Nord a Chapel Hill, \u00e8 diventata la prima stazione radio al mondo a trasmettere il suo segnale su Internet.\nLe versioni tradotte, inclusi i sottotitoli, sono ora possibili utilizzando il linguaggio di integrazione multimediale sincronizzato SMIL.\nWedcast.\nUn webcast di un matrimonio pu\u00f2 essere chiamato wedcast; consente alla famiglia e agli amici della coppia di guardare il matrimonio in tempo reale su Internet. A volte viene utilizzato per matrimoni in luoghi esotici, dove sarebbe costoso o difficile per le persone viaggiare per vedere il matrimonio di persona.\nIl webcasting \u00e8 anche un servizio fornito da alcune agenzie di pompe funebri. Sebbene sia in circolazione almeno dal 2005, un accesso a banda larga pi\u00f9 economico, la pressione finanziaria dei viaggi e il dispiegamento in Iraq e Afghanistan hanno tutti portato a un maggiore utilizzo della tecnologia."}
{"id": "112696", "revid": "104458", "url": "https://it.wikipedia.org/wiki?curid=112696", "title": "Juti", "text": "Gli Juti (o Iuti) furono una popolazione germanica originaria dello \"Jylland\" (\"Jutland\") - la moderna Danimarca - e della Norvegia. Gli Juti, con gli Angli, i Sassoni e i Frisoni, erano tra le trib\u00f9 germaniche che attraversarono il Mare del Nord e si stanziarono nelle isole britanniche dalla fine del IV secolo in avanti.\nLa loro migrazione definitiva nella Gran Bretagna avvenne tra gli anni 441 e 443 e fu compiuta insieme ad Angli e Sassoni.\nSecondo Beda il Venerabile, finirono per insediarsi nel Kent, nell'Hampshire e nell'Isola di Wight. Esiste un discreto numero di toponimi che attestano la presenza degli Juti nell'area, come \"Ytene\", che Florence di Worcester dichiara essere il corrispettivo del contemporaneo \"New Forest\".\nMentre \u00e8 facile constatare la loro presenza nel Kent (per esempio, nella pratica dell'eredit\u00e0 conosciuta come gavelkind), gli Juti nell'Hampshire e nell'Isola di Wight sono spariti, lasciando pochissime tracce. Un recente studioso, Robin Bush, ha sostenuto che gli Juti dell'Hampshire e dell'Isola di Wight furono vittime di una politica di pulizia etnica dei Sassoni Occidentali, anche se questo \u00e8 ancora un argomento di dibattito tra gli studiosi. Alcuni storici inglesi ipotizzano che si siano sparsi in seguito in tutta la Gran Bretagna, per il fatto che nel nord ci sono dei nomi di citt\u00e0 molto simili alla parola Jutland.\nSi pensa anche che altri siano rimasti nella loro patria continentale, e siano diventati la popolazione indigena dello Jutland moderno."}
{"id": "112698", "revid": "1461544", "url": "https://it.wikipedia.org/wiki?curid=112698", "title": "Contratto di formazione e lavoro", "text": "Il contratto di formazione e lavoro \u00e8 stato un contratto di lavoro subordinato a tempo determinato previsto dall'ordinamento giuridico della Repubblica italiana.\nIntrodotto con la legge 19 dicembre 1984, n. 863, \u00e8 stato in seguito sostituito dal contratto di inserimento previsto dal decreto legislativo 10 settembre 2003, n. 276. (cosiddetta Legge Biagi), successivamente abrogato negli articoli da 54-59 dall'art. 1, co.14, legge 92/2012, consentendo quindi l'utilizzo del contratto di formazione e lavoro solo da parte delle Pubbliche Amministrazioni.\nDescrizione.\nEsso prevedeva l'obbligo per il datore di lavoro di fornire, oltre alla retribuzione una specifica attivit\u00e0 formativa, e per il lavoratore, oltre a rendere la prestazione anche quella di seguire con diligenza la formazione stessa.\nSi \u00e8 trattato di un tipo di contratto Contratti di lavoro con funzione formativa \"a causa mista\", simile al contratto di apprendistato, per la tassativit\u00e0 della durata, per la possibilit\u00e0 di assumere con inquadramento inferiore a quello previsto per la qualifica da conseguire, per la presenza di sgravi contributivi, per l'obbligo di assicurare un'attivit\u00e0 formativa di durata e contenuti programmati e per la stipulabilit\u00e0 soltanto da datori di lavoro che, al momento della richiesta di avviamento, abbiano confermato in servizio almeno una percentuale minima dei contratti instaurati con la stessa fonte e venuti a scadere nei mesi precedenti.\nCome per ogni tipo di contratto di lavoro, anche nei contratti di formazione e lavoro era richiesta la forma scritta \"ad substantiam\", in mancanza della quale il contratto viene automaticamente convertito a tempo indeterminato.\nAttualmente il Contratto di Formazione e Lavoro non \u00e8 pi\u00f9 sottoscrivibile perch\u00e9 abrogato, con riferimento peraltro al solo settore privato; ugualmente il Contratto di inserimento. \u00e8 stato abrogato dalla legge 92/2012.\nIl contratto di formazione e lavoro permane invece nel settore del Pubblico Impiego."}
{"id": "112703", "revid": "31886", "url": "https://it.wikipedia.org/wiki?curid=112703", "title": "Batteriologia", "text": "La batteriologia \u00e8 una branca della biologia che si occupa dello studio dei batteri, sotto il profilo morfologico, chimico e funzionale.\nLa batteriologia medica \u00e8 una branca della Medicina che studia i batteri in relazione con le malattie nella specie umana.\nLo studio dei batteri in laboratorio si fonda su alcuni strumenti fondamentali:\nA parte la prima voce, tutte le altre comprendono tecniche che mirano a determinare la presenza o meno di alcune caratteristiche morfologiche, metaboliche, sierologiche utili al fine dell'identificazione.\nStrumenti di indagine Batteriologica.\nTerreni di coltura.\nPer l'isolamento, la coltura ed il mantenimento delle cellule batteriche, si usano una grande quantit\u00e0 di terreni di coltura.\nPer far s\u00ec che il batterio cresca e si divida bisogna considerare anche gli agenti fisici come pH, temperatura, gas necessari (ossigeno, anidride carbonica) ottimali per la crescita delle specie batteriche desiderate.\nDopo l'inoculo del batterio, il terreno inoculato viene incubato per il tempo necessario allo sviluppo di una quantit\u00e0 studiabile di cellule.\nLo studio morfologico, biochimico e sierologico deve essere effettuato su colonie pure.\nColorazioni batteriche.\nPer facilitarne l'osservazione ed il riconoscimento, i batteri possono essere colorati, ovvero modificati con agenti chimici.\nLe colorazioni batteriche possono essere semplici o differenziali.\nNel primo caso si procede con l'applicazione di una singola soluzione di colorante (blu di metilene, fucsina, eosina...), su un vetrino portaoggetti su cui una piccola quantit\u00e0 di cellule batteriche era stata distesa e fissata. Dopo la colorazione, l'eccesso di colorante viene rimosso mediante un rapido risciacquo.\nNel caso di colorazioni differenziali, vengono fatti agire due coloranti in successione, di cui il primo viene rimosso con attenzione in modo da evidenziare le varie popolazioni batteriche ed il secondo viene usato per colorare le cellule che non si sono colorate con il primo colorante. A questa categoria appartengono la Colorazione di Gram e la Colorazione di Ziehl-Neelsen.\nCompletata la colorazione, il vetrino viene osservato al microscopio ottico. Per riconoscere i principali tratti morfologici dei batteri \u00e8 necessario osservare a 1000 ingrandimenti.\nMicroscopia.\nPer gli studi microbiologici si utilizzano ovviamente strumenti di indagine particolari come il microscopio ottico, utile per osservare le cellule e la loro microstruttura, o il microscopio elettronico per lo studio fine della ultrastruttura.\nTest biochimici.\nI test biochimici servono per evidenziare la presenza di determinate caratteristiche biochimiche nel batterio in esame.\nQuesti test possono essere svolti gi\u00e0 nel terreno di coltura stesso (terreno differenziale). Per esempio, la crescita su di un terreno contenente solo lattosio ed un indicatore di pH rosso che diventa giallo in ambiente acido, mi permette di distinguere facilmente colonie di batteri che fementano il lattosio da quelle di batteri che non sono in grado di farlo.\nA volte i test biochimici vengono combinati tra loro come nell test di Kligler che permette di determinare la fermentazione del lattosio, la produzione di gas e la produzione di H2S.\nAltri test vengono eseguiti invece aggiungendo una goccia di reattivo opportuno ad una piccola quantit\u00e0 di colonia batterica pura disposta su di un vetrino (p.e: ossidasi e catalasi)."}
{"id": "112705", "revid": "9", "url": "https://it.wikipedia.org/wiki?curid=112705", "title": "Rasoio di Ockham", "text": ""}
{"id": "112706", "revid": "260676", "url": "https://it.wikipedia.org/wiki?curid=112706", "title": "Costa del Sol", "text": "La Costa del Sol (\"Costa del Sole\" in italiano) \u00e8 una regione costiera spagnola sul Mar Mediterraneo, tra la punta Tarifa e capo di Gata. Corrisponde al litorale della provincia di M\u00e1laga ed \u00e8 una delle zone turistiche pi\u00f9 importanti del paese.\nGeografia.\nGrazie al clima particolarmente temperato (media annuale di 18,6\u00a0\u00b0C con circa 300 giorni di sole all'anno) la Costa del Sol ha conosciuto uno straordinario sviluppo turistico a partire dagli anni cinquanta, quando giunsero i primi turisti dal Regno Unito, dalla Germania e dalla Scandinavia.\nLa scoperta della vocazione turistica della regione, unita alla conseguente crescita economica e demografica, ha fatto s\u00ec che oggi la Costa del Sol sia una delle zone di soggiorno pi\u00f9 rinomate a livello internazionale. Sparse lungo 150 km di costa, si trovano numerose e rinomate localit\u00e0, come Marbella, Torremolinos, Fuengirola, Estepona, Mijas, Benalm\u00e1dena e Nerja, oltre alla capitale Malaga.\nLa Costa del Sol \u00e8 oggi una striscia ad alta densit\u00e0 di cemento, caratterizzata dalla ormai quasi completa urbanizzazione della costa. Le tipologie abitative variano dalle case a schiera e palazzine popolari ai villaggi turistici con animazione, alberghi e resort di lusso; particolarmente ricercata \u00e8 l'area di Marbella, in cui si trova la maggiore concentrazione di campi da golf.\nDal punto di vista delle infrastrutture le localit\u00e0 della Costa del Sol sono collegate tramite una strada statale a scorrimento veloce (A-7) e un'autostrada litoranea (AP-7). Da dicembre 2007 M\u00e1laga \u00e8 raggiunta dall'AVE (il treno ad alta velocit\u00e0 spagnolo), mentre l'aeroporto di Malaga \u00e8 in fase di ampliamento. Pure in progetto sono due linee di metropolitana nella citt\u00e0 stessa."}
{"id": "112707", "revid": "367445", "url": "https://it.wikipedia.org/wiki?curid=112707", "title": "Costa Daurada", "text": "La Costa Daurada \u00e8 una marca turistica rappresentativa di 7 comarche della Provincia di Tarragona, Catalogna (Spagna) sul Mar Mediterraneo, tra Cunit e Alcanar.\nIl prodotto turistico rappresentato dalla stessa \u00e8 piuttosto vario e non solo riferito a quello balneare (\"sol y playa\"), bench\u00e9 esso sia quello che produce maggior affluenza.\nCitt\u00e0 (da nord a sud).\nFra le citt\u00e0 pi\u00f9 importanti della Costa Daurada vi sono:"}
{"id": "112712", "revid": "1782831", "url": "https://it.wikipedia.org/wiki?curid=112712", "title": "Pesca a legering", "text": "Il legering o ledgering \u00e8 una tecnica di pesca nata alla fine degli anni sessanta in Inghilterra. Il suo grande successo \u00e8 dovuto al fatto di poter essere praticata ovunque, \u00e8 una via di mezzo fra il surfcasting leggero, e la pesca a fondo medio-leggera con canne ad azione di punta, di lunghezza che varia da 3,30 a 5\u00a0m, con vettini intercambiabili (sottile, medio e grosso) in base al tipo di pesca e al luogo dove la si effettua. Tecnica elementare con risultati soddisfacenti, basata essenzialmente sull'utilizzo di attrezzature leggere e terminali sottili, il legering, mira alla cattura di prede con fondali melmosi, dove i pesci si alimentano cercando sul fondo il loro nutrimento, come cale, insenature, porti, fiumi, laghi e laghetti artificiali. La pesca a legering si pratica con il pasturatore. In commercio esistono dei prodotti specifici (antitangle storti), i quali hanno come attacco dei moschettoni, dove si possono mettere dei piombi con girelle o pasturatori. Uno dei lati pi\u00f9 interessanti e affascinanti della pesca a legering \u00e8 la necessit\u00e0 di utilizzare dei terminali di diametro molto sottile (0,08 0,10 0,12) e lunghi dai 70\u00a0cm ai 2\u00a0m, con ami piccolissimi (20/14), per conferire massima naturalezza e libert\u00e0 di movimento all'esca, il che obbliga ad un grande impegno tecnico per riuscire a salpare le prede. I mulinelli saranno di media grandezza non molto veloci, ma capaci di un recupero senza sforzo, caricati con circa 200\u00a0m di un buon 0,18/20. La pasturazione sar\u00e0 a base di bigattini, o mischiato a della pastura di fondo, inserito nel pasturatore se si usano questi, oppure lanciando con della fionda delle palle se si utilizzano piombi. Da notare che il pasturatore si svuota molto velocemente pertanto, dopo aver pasturato inizialmente \u00e8 consigliato metterci del nastro adesivo intorno liberando solo qualche buco, affinch\u00e9 i pesci non si sfamino facilmente.\nLegering all'inglese. La stessa montatura la si applica al galleggiante, basta togliere il piombo dal pasturatore e tarare il galleggiante inserendo nel pasturatore qualche grammo in meno di piombo (i bigattini fungeranno anche loro da peso) pescando con l'amo sollevato dal fondo di qualche cm."}
{"id": "112714", "revid": "4507", "url": "https://it.wikipedia.org/wiki?curid=112714", "title": "Wodehouse", "text": ""}
{"id": "112715", "revid": "111362716", "url": "https://it.wikipedia.org/wiki?curid=112715", "title": "Occam", "text": ""}
{"id": "112716", "revid": "729019", "url": "https://it.wikipedia.org/wiki?curid=112716", "title": "Artur da Costa e Silva", "text": " Fu presidente del Brasile dal 15 marzo 1967 al 31 agosto 1969.\nArruolatosi nell'esercito brasiliano, Costa e Silva divenne ufficiale dei carristi, raggiungendo il grado di maresciallo nel 1963. Prese parte al colpo di Stato del 1964 che rovesci\u00f2 il governo del presidente Jo\u00e3o Goulart e port\u00f2 al potere il maresciallo Humberto de Alencar Castelo Branco.\nNel 1966 si ritir\u00f2 dal servizio attivo e, nello stesso anno, venne eletto presidente della repubblica, incarico che assumer\u00e0 il 15 marzo del 1967. Il suo governo fu caratterizzato dall'espansione economica e dal risanamento del bilancio federale, grazie all'opera del ministro delle Finanze, Ant\u00f4nio Delfim Netto. Di fronte al coalizzarsi dei principali oppositori del regime (Juscelino Kubitschek, Jo\u00e3o Goulart, Carlos Lacerda) nel Frente Amplio, diede una stretta repressiva al suo governo con l'Atto istituzionale n\u00b05/68, che sospese la Costituzione e confer\u00ec pieni poteri al Governo.\nIl 31 agosto 1969 Costa e Silva fu colto da un'embolia: i ministri dell'Esercito, Marina e Aeronautica (rispettivamente il generale Aur\u00e9lio de Lira Tavares, l'ammiraglio Augusto Hamann Rademaker Gr\u00fcnewald e il brigadiere M\u00e1rcio de Sousa Melo) lo dichiararono incapace di governare, impedirono l'insediamento del vicepresidente civile Pedro Aleixo e formarono provvisoriamente una Giunta militare (31 agosto - 30 ottobre 1969). La presidenza e la vicepresidenza della Repubblica furono dichiarate vacanti dal Congresso Nazionale, e si fiss\u00f2 la data per nuove elezioni, vinte in seguito dal generale Em\u00edlio Garrastazu M\u00e9dici."}
{"id": "112720", "revid": "79968", "url": "https://it.wikipedia.org/wiki?curid=112720", "title": "Budget (videogiochi)", "text": "Budget \u00e8 un termine utilizzato per indicare il software (solitamente videogiochi) venduto a un prezzo minore rispetto a quello originale. Normalmente i videogiochi di questa categoria sono in realt\u00e0 seconde pubblicazioni di giochi che hanno riscosso particolare successo, ma ci sono anche delle software house che decidono di vendere un nuovo gioco direttamente a un prezzo ridotto: tra queste, FX Interactive, l'etichetta \"Value\" di Activision, e SCS Software. In genere si tratta di videogiochi con costo di produzione pi\u00f9 basso rispetto ai titoli pi\u00f9 conosciuti.\nAnche se le pi\u00f9 grandi compagnie hanno il proprio marchio per indicare questo tipo di software \"scontato\", accade che la maggior parte sia ripubblicato da altre aziende del settore che ne hanno acquistato i diritti (ad esempio vendendo le confezioni senza manuali cartacei, ma solo in PDF, per ridurre i costi). Alcune di queste pubblicazioni accompagnano spesso riviste specializzate in giochi per computer."}
{"id": "112721", "revid": "228587", "url": "https://it.wikipedia.org/wiki?curid=112721", "title": "Arcan Myth", "text": "Arcan Myth \u00e8 un gioco di ruolo da tavolo creato e promosso da Archons GdR e gratuitamente disponibile su Internet in diversi formati, dal PDF grafico al DVI leggero. Oltre al manuale delle regole sul sito di Archons GdR sono presenti il libro della magia, le schede per master e personaggi, il manuale delle creature, una serie di avventure e soprattutto l'ambientazione ufficiale Endymia. \nArchons GdR inoltre aderisce a \"Stonhenge WR\", un web ring dedicato esclusivamente ai giochi di ruolo italiani gratuiti.\nSistema di gioco.\nArcan Myth propone un sistema privo di classi e livelli con una meccanica piuttosto semplice e lasciando ampia libert\u00e0 al giocatore sulla costruzione del personaggio, dando spazio alla sua anima, al suo carattere e ai suoi princ\u00ecpi.\nSulla scheda il personaggio \u00e8 definito da 5 caratteristiche di base, ognuna di queste collegata a un numero pi\u00f9 consistente di abilit\u00e0 che determinano cosa sa e cosa sa fare il personaggio all'atto pratico. Molta importanza hanno le abilit\u00e0 speciali, queste ultime slegate dalle caratteristiche, che determinano come il personaggio possa usare al meglio le sue abilit\u00e0 fisiche o relative a poteri occulti (Magie, preghiere, poteri mentali o abilit\u00e0 straordinarie). Ogni abilit\u00e0 pu\u00f2 raggiungere, salvo alcune eccezioni, al massimo il valore 12.\nLa risoluzione delle azioni si riduce, quando \u00e8 necessario, ad un solo tiro di dado eguale per tutte le abilit\u00e0 ed eventualmente ad un altro tiro per determinarne l'efficacia o la qualit\u00e0 (come ad esempio il combattimento). Il valore nella propria abilit\u00e0 viene sommato alla caratteristica di base associata e al tiro del dado: per stabilire se un personaggio \u00e8 riuscito nella sua impresa si confronta il valore ottenuto con quello deciso dal Master per quella determinata azione, oppure al valore ottenuto dall'avversario nel caso di un confronto (non necessariamente di combattimento).\nIl manuale delle regole propone 9 razze fantasy alcune delle quali sono suddivise in sottorazze. Ognuna di questa accede a una serie di doti e mancanze che definiscono meglio la loro natura e che possono essere influenti nel corso del gioco.\nPur essendo privo di classi tra le appendici si trovano le \"Linee Guida\", una serie di consigli su quali abilit\u00e0 scegliere se si vuole generare un certo tipo di personaggio (per esempio un guerriero o un mago, ma anche un ambasciatore o un mercante).\nMagia e poteri.\nArcan Myth propone un sistema di magia sui generis fin dalla prima edizione. Vi sono 4 vie magiche in cui confluiscono tutti gli incantesimi e un personaggio mago pu\u00f2 accedere fino a un massimo di 3 vie magiche. Man mano che prende confidenza col potere magico il mago accumula ed espande il proprio mana che poi utilizza per lanciare gli incantesimi. Qualsiasi incantesimo presente in Arcan Myth \u00e8 considerato di livello base, ma il mago, spendendo pi\u00f9 mana per il lancio dell'incantesimo, pu\u00f2 potenziarlo in svariate direzioni (effetti particolari, distanza, area e cos\u00ec via) avendo come tetto massimo la sesta potenza. Il mago recupera il mana un tanto all'ora, semplicemente non lanciando incantesimi.\nIl personaggio pu\u00f2 inoltre intraprendere ed esplorare una via spirituale, divenendo attivista e sacerdote di una delle religioni presenti nell'ambientazione. Facendo questo pu\u00f2 accedere ai poteri spirituali, entrando in contatto con degli spiriti inviati dalla divinit\u00e0 attraverso il proprio spirito. Il sacerdote utilizza lo spirito per attivare alcuni poteri dell'entit\u00e0 con cui comunica e lo recupera attraverso la preghiera quotidiana, ordinaria e straordinaria. Maggiore sar\u00e0 lo spirito utilizzato dal sacerdoti e pi\u00f9 profondi e potenti saranno i poteri attivati.\nUn'altra scelta per il proprio personaggio \u00e8 quella di poter sviluppare e potenziare dei poteri mentali, suddivisi in tre categorie: Psicoscienza, Telepatia e Psicocinesi. Pi\u00f9 punti vengono assegnati alle categorie e maggiori sar\u00e0 il numero e l'impatto dei poteri mentali che il personaggio pu\u00f2 acquisire.\nAvventure.\nSul sito del gioco di ruolo sono state pubblicate nel corso degli anni diverse avventure, sempre scaricabili gratuitamente. Due di queste, \"Quadri in un'esposizione\" nel 2004 e \"Il Cartomante\" nel 2006, sono state utilizzate per un torneo di giochi di ruolo valido per il circuito nazionale (allora conosciuto come Raven Cup e successivamente come Campionato GdR). \"Il Cartomante\" ha inoltre vinto il premio come \"Miglior ambientazione originale\" del circuito del 2006."}
{"id": "112722", "revid": "124840893", "url": "https://it.wikipedia.org/wiki?curid=112722", "title": "Nuovo Regno (Egitto)", "text": "Con Nuovo Regno si intende il periodo della storia egizia che comprende le dinastie XVIII, XIX e XX, secondo la cronologia di Manetone.\nIl Nuovo Regno \u00e8 il momento di massima espansione dell'influenza egizia, al punto che talvolta si tende a parlare di \"impero.\"\nSe nei confronti della Nubia il termine \u00e8 corretto in quanto l'Egitto estese il suo controllo diretto inglobando tutte le terre fino alla quarta cateratta e ponendole sotto il controllo di un \"figlio del re di Cush\", carica spesso ricoperta da un principe reale; per quanto riguarda l'area del Medio Oriente il controllo fu di tipo \"politico\", attraverso accordi di vassallaggio con le pi\u00f9 importanti dinastie della regione e con la collocazione di guarnigioni in alcune fortezze poste nei punti di transito.\nProprio il tentativo di controllare l'area siro-palestinese, onde prevenire nuove infiltrazioni di genti semite, come era accaduto durante il Secondo periodo intermedio, port\u00f2 l'Egitto a scontrarsi prima con il regno di Mitanni e poi con l'impero ittita.\nPunto di debolezza per l'Egitto fu il contrasto tra il potere del sovrano, che da re-dio (tipico dell'Antico Regno) divent\u00f2 il re-generale, ed il potere del clero di Tebe, il cui capo, il \"Primo Profeta di Amon\", tese spesso ad assumere, \"de facto\", il controllo dello Stato.\nDopo il fallito tentativo di riforma religiosa imposto da Amenhotep IV / Akhenaton, l'Egitto riusc\u00ec a mantenere la sua unitariet\u00e0 grazie a sovrani quali Seti I, Ramses II e Ramses III, i quali ripresero i loro interventi in Asia e si opposero alle ripetute invasioni dei Popoli del Mare. Durante la dinastia successiva vennero a mancare figure di questa rilevanza e lo Stato si spezz\u00f2 nuovamente quando, verso la fine del II millennio a.C., il clero di Tebe prese apertamente il potere nell'Alto Egitto provocando una nuova scissione (terzo periodo intermedio) delle regioni del Delta, scissione che sarebbe durata pi\u00f9 di quattro secoli.\nDatazione assoluta astronomica.\nLa segnalazione della levata eliaca di Sirio nel 9\u00ba anno di regno di Amenofi I nel 9\u00ba giorno del 3\u00ba mese della 3\u00aa stagione del calendario civile egizio (papiro Ebers) consente di stimare la data dell'evento astronomico nel 1547 \u00b1 4 a.C. e l'incoronazione del faraone nel 1556 \u00b1 4 a.C.\nQuesta datazione assoluta ha consentito di datare con una buona precisione l'inizio della dinastia nel 1581 (1556 + 25) \u00b1 4 a.C.\nIntorno al 1960-65 \u00e8 stata avanzata da alcuni studiosi l'ipotesi che l'osservazione della levata eliaca fosse stata effettuata a Tebe al posto di Heliopolis, per cui, per motivi astronomici, queste date dovrebbero essere posticipate di circa 20 anni.\nQuasi tutti gli Egittologi degli ultimi cinquanta anni hanno accettato questa ipotesi correttiva, per cui oggi vengono presentate cronologie della dinastia che tengono conto dell'anticipo di 20 anni (inizio della dinastia nel 1561 (1536 + 25) \u00b1 4 a.C. o che presentano, a causa di un'errata doppia sottrazione di 20 anni, un posticipo di circa 40 anni (inizio della dinastia nel 1541 (1516 + 25) \u00b1 4 a.C.\nXVIII dinastia.\nNel corso di questa dinastia l'Egitto raggiunse, sotto Thutmose III, l'apice della sua estensione territoriale sia come aree governate direttamente (Nubia fino alla quarta cateratta del Nilo) sia come regioni controllate politicamente (area siro-palestinese).\nLa capitale fu Waset / Tebe e ci\u00f2 comport\u00f2 l'aumento di importanza del dio Amon il cui tempio di Karnak, grazie alle continue donazioni da parte dei re, divenne talmente potente, a livello politico ed economico, da essere quasi uno \"stato nello stato\". Si ipotizza, al riguardo, che la breve riforma religiosa di Akhenaton sia stata un tentativo di recupero di potere da parte dei sovrani.\nLa successione dei sovrani avvenne generalmente in modo regolare, di padre in figlio / figlia, con la sola eccezione degli ultimi due faraoni: Ay e Horemheb, i quali dovettero cercare una giustificazione alla loro incoronazione sposando rispettivamente la vedova di Tutankhamon, Ankhesenamon, e la figlia di Ay, Mutnodjemet.\nXIX dinastia.\nLa storia della XIX dinastia pu\u00f2 essere suddivisa in due fasi nettamente distinte tra loro.\nUna prima fase, fino al regno di Merenptah, fu caratterizzata da sovrani autorevoli, primo fra tutti Ramses II, che operarono per riportare l'Egitto, dopo gli avvenimenti dell'ultima fase della XVIII dinastia, al prestigio ed all'influenza dei tempi di Thutmose III.\nLa seconda fase fu caratterizzata da un profondo conflitto interno alla famiglia reale, conflitto che condusse allo sfaldamento del potere regio.\nMalgrado la situazione politica dell'ultimo periodo della dinastia, il Papiro Harris accenna ad \"anni vuoti\" che fanno pensare a un'assoluta mancanza di un sovrano, l'Egitto mantenne una parvenza di unit\u00e0 grazie alla struttura della burocrazia amministrativa i cui funzionari, spesso figli di funzionari, riuscirono a dare continuit\u00e0 alla gestione dello stato.\nLa sequenza dei sovrani \u00e8 nota con sicurezza solamente per la prima parte della dinastia mentre in seguito l'effimerit\u00e0 di alcuni regni ed i tentativi di cancellare il ricordo dei supposti usurpatori scalpellandone i nomi dai monumenti rendono difficile ordinare i pochi dati in nostro possesso. Anche le citazioni dall'opera di Manetone sono poco affidabili in quanto ciascuno degli epitomatori, e soprattutto Giuseppe Flavio inseriscono tra la XVIII e XIX dinastia alcuni nomi ripetuti rendendo scarsamente leggibile la successione.\nDurante tutta la XIX dinastia Tebe mantenne il ruolo di capitale ufficiale ma la \"Residenza\" (il palazzo del sovrano) e l'\"Amministrazione\" (l'apparato burocratico) si divisero tra Pi-Ramses e Menfi mantenendo una posizione di equilibrio di potere nei confronti del clero tebano di Amon.\nLa dinastia si chiude nella pi\u00f9 totale anarchia e forse con una fase di assenza di potere centrale anche solamente fittizio.\nXX dinastia.\nQuesta dinastia, che concluse il periodo storico detto del \"Nuovo Regno\", si dipan\u00f2 nell'arco di poco pi\u00f9 di un secolo (1186 a.C. - 1078 a.C.), collocandosi in una fase storica complessiva di profonda crisi di tutta l'area del Mediterraneo orientale e del Vicino oriente. Tale epoca vide grandi rivolgimenti, collegati, tra l'altro, alle migrazioni delle popolazioni dette comunemente Popoli del Mare, popoli provenienti probabilmente dal mediterraneo occidentale, dalla Sardegna e dal Nord Africa, gi\u00e0 conosciuti agli egizi (furono usati come mercenari nella Battaglia di Qadesh, ma che portarono alla caduta di stati come il regno hittita e la ridefinizione dell'assetto politico del Medio Oriente. L'Egitto, pur respingendo, grazie a Ramses III, i \"Popoli del Mare\", non riusc\u00ec a recuperare la condizione di grande potenza che l'aveva caratterizzato nei secoli precedenti anche per la mancanza di una guida decisa del potere regio e fin\u00ec per collassare in seguito al riaccendersi dello scontro con il potere del clero tebano.\nAl termine della dinastia l'Egitto, diviso, anche se non ufficialmente, tra il re che governa sul Basso Egitto ed il Primo Profeta di Amon che governa l'Alto Egitto, entr\u00f2 in quello che viene chiamato terzo periodo intermedio."}
{"id": "112723", "revid": "23390", "url": "https://it.wikipedia.org/wiki?curid=112723", "title": "Museo di archeologia ligure", "text": "Il Museo di archeologia ligure \u00e8 un museo di Genova, allestito all'interno della villa Durazzo-Pallavicini, nel quartiere di Pegli.\nStoria.\nLa villa fu donata nel 1928 al comune di Genova dagli eredi dei Pallavicini con il vincolo di utilizzarla a scopi culturali e all'inizio degli anni trenta fu deciso di destinarla a sede del museo civico di archeologia.\nRecuperati numerosi reperti gi\u00e0 dispersi in vari musei, in particolare quelli portati al Museo di antichit\u00e0 di Torino nei primi decenni del Novecento, le collezioni sarebbero state ampliate con tutti i nuovi reperti trovati in Liguria. Tutti i materiali furono catalogati e riordinati con la collaborazione di Luigi Cardini (1898-1971), tra i maggiori studiosi italiani di preistoria.\nIl museo fu inaugurato nel 1936, ma durante la seconda guerra mondiale le collezioni vennero trasferite alla badia di Tiglieto. Il museo fu riaperto nel 1953, avvalendosi in questa fase della collaborazione di Luigi Bernab\u00f2 Brea insieme con lo stesso Cardini; essi realizzarono un percorso espositivo che documenta la vita, le occupazioni e l'economia dei popoli che abitavano la Liguria tra centomila anni fa e la fine dell'impero romano ed i cambiamenti climatici intervenuti in questo periodo, con reperti provenienti dalle grotte della riviera di Ponente (Balzi Rossi, grotte di Toirano, grotte del Finalese), tombe di guerrieri liguri dell'et\u00e0 del ferro ed i corredi funebri della necropoli preromana di Genova. \nAccanto a questi sono esposte anche testimonianze delle citt\u00e0 liguri in epoca romana, antichit\u00e0 egizie provenienti dalla collezione d'Albertis ed una raccolta di vasi antichi donata alla citt\u00e0 dal principe Oddone di Savoia.\nCollezioni.\nIl percorso espositivo, negli anni duemila ampliato e dotato di numerosi supporti didattici, si sviluppa attraverso 13 sale, descrivendo secondo un criterio cronologico le varie epoche della preistoria in Liguria."}
{"id": "112724", "revid": "1842072", "url": "https://it.wikipedia.org/wiki?curid=112724", "title": "Gnucleus", "text": "Gnucleus \u00e8 un client open source per le reti Gnutella e Gnutella2 (conosciuta anche come G2).\nStoria.\nGnucleus \u00e8 stato uno dei client pionieri della rete Gnutella avendo iniziato lo sviluppo sin dal 2000, lo stesso anno in cui Justin Frankel e Tom Pepper resero pubblico il codice sorgente dell'omonimo protocollo.\n\u00c8 stato anche il primo client di maggior peso (anche se non il solo) a essere pubblicato completamente sotto licenza libera (GPL). Sia Bearshare che Limewire ai tempi erano entrambi a codice chiuso.\nDopo un iniziale periodo di discreto successo specie nel biennio 2001/02, soprattutto tra le fasce d'utenza pi\u00f9 esperte, spinto da una interfaccia molto completa e priva di fronzoli grafici, dall'integrazione di un client IRC nonch\u00e9 da superiori prestazioni di rete, Gnucleus cominci\u00f2 a soffrire la concorrenza degli altri client e a essere successivamente coinvolto nel declino della rete Gnutella, incalzata da FastTrack (KaZaA, Kazaa Lite, Gronkster e Morpheus ed eDonkey (eDonkey 2000, eMule).\nLe innovazioni.\nGnucleus fu uno dei primi client a introdurre il supporto per il protocollo Gnutella2, un'evoluzione della rete Gnutella creata dagli sviluppatori di un altro noto client: Shareaza. Venne creata una cache di nodi d'aggancio (GWebCache) che avrebbe dovuto fungere da riferimento anche per client differenti, poich\u00e9 all'epoca l'accesso alla rete poteva avvenire solo contattando un altro nodo, e ci\u00f2 rappresentava un fastidioso problema per l'utenza.\nCon il fine di agevolare la diffusione della rete, favorendo la nascita di nuovi client, gli sviluppatori separarono il core (GnucDNA) dall'interfaccia mentre l'idea assai poco probabile di un file sharing su rete locale ebbe concretizzazione con il progetto GnucleusLAN.\nI fallimenti.\nNessuno di questi tre progetti si rivel\u00f2 idoneo per salvare le sorti di Gnuclues e in generale della rete Gnutella.\nL'implementazione del protocollo G2 avvenne troppo tardi, quando oramai altre reti pi\u00f9 performanti avevano trovato il favore del pubblico, fra cui FastTrack ed eDonkey.\nL'idea della GWebCache, di per s\u00e9 buona, fu ignorata dai principali client, che preferirono crearne di proprie a uso esclusivo della propria utenza (cos\u00ec principalmente fece Bearshare).\nGnucDNA non ha suscitato interesse (probabilmente per il declino stesso di Gnutella), essendo implementato da due soli client di secondo piano: Kiwi Media World, e in via temporanea da Morpheus.\nLa diatriba con Morpheus.\nNel febbraio del 2002, uno degli allora client di file sharing pi\u00f9 chiacchierati, Morpheus, manc\u00f2 di pagare i diritti di utilizzo del protocollo FastTrack (il pi\u00f9 diffuso del tempo), lasciando di colpo i suoi utenti senza possibilit\u00e0 di accesso alla rete. In fretta e furia i programmatori pubblicarono una nuova versione implementando il motore di Gnucleus ma senza renderne disponibili i sorgenti, e quindi in palese violazione della licenza GPL sotto la quale Gnucleus \u00e8 pubblicato.\nLa questione fu per\u00f2 presto risolta, e nel giro di pochi giorni il codice sorgente fu pubblicato nelle pagine del sito ufficiale.\nIl futuro.\nL'ultima versione di Gnucleus \u00e8 stata distribuita nel giugno del 2004 e il sito ufficiale, sebbene ancora in linea, non \u00e8 completamente aggiornato (tant'\u00e8 che si rinvengono versioni ancor pi\u00f9 datate dell'ultima release). Le stesse prestazioni del client sembrano pregiudicate dal fatto che la cache di nodi non pare pi\u00f9 contenerne di validi.\nIn assenza di comunicazioni ufficiali non \u00e8 chiaro se il progetto sia stato abbandonato."}
{"id": "112725", "revid": "113049951", "url": "https://it.wikipedia.org/wiki?curid=112725", "title": "Rullante", "text": "Il tamburo rullante (in lingua inglese \"snare drum\") \u00e8 uno strumento musicale della famiglia dei membranofoni. \u00c8 un tamburo costituito da un fusto (di solito in legno o in metallo, ma nel caso di alcuni particolari modelli, anche in plexiglas o altri materiali), da due pelli, \"pelle battente\" e \"pelle risonante\" (naturali o sintetiche), messe in tensione da due \"cerchi\" (in metallo o in legno), fissati al fusto mediante tiranti a vite e blocchetti in metallo. \nAl di sotto della pelle risonante si trova una \"cordiera\", la cui azione \u00e8 attivata o disattivata e regolata da un dispositivo, denominato \"macchinetta\".\nIl rullante \u00e8 spesso utilizzato come tamburo principale della batteria e viene posizionato al centro-sinistra del batterista (al centro-destra, nel caso di percussionisti mancini), su un supporto da terra, detto \"reggirullante\". Il rullante viene utilizzato anche in contesti sinfonici orchestrali e bandistici, dove prende il nome di \"tamburo d'orchestra\", o in lingua francese \"caisse claire\".\nAnalisi dei componenti.\nFusto.\nIl fusto \u00e8 il cilindro che costituisce il corpo del rullante. A contatto dei bordi del fusto, lungo la sua circonferenza, vengono posizionate le pelli. Il fusto \u00e8 comunemente realizzato in legno (in particolare in acero), o in metallo, soprattutto ottone, acciaio e bronzo. Fusti in altri materiali come alluminio plexiglas, o fibra di carbonio, fibre di legno e persino bamb\u00f9 sono comunque reperibili nei cataloghi di industrie e di diversi produttori artigianali italiani e internazionali.\nFusti in legno.\nI fusti in legno conferiscono al rullante una sonorit\u00e0 caratterizzata da armonici gradevoli e da un buon equilibrio fra le frequenze emesse. I legni pi\u00f9 utilizzati per la costruzione dei fusti sono l'acero (in inglese \"maple\"), la betulla (birch) e il mogano (mahogany).\nDi solito i tamburi in acero, in particolar modo quelli in acero canadese, vantano una risonanza molto buona dei fusti, ottima sensibilit\u00e0 e risposta alle diverse dinamiche, versatilit\u00e0, buon volume e una buona presenza di toni bassi.\nI fusti in betulla hanno toni bassi e acuti in maggiore presenza. Quest'ultimo \u00e8 conosciuto come il legno per le batterie gi\u00e0 \"equalizzate\". Anche il mogano \u00e8 discretamente diffuso, ma solo pochi costruttori utilizzano il mogano africano, il pi\u00f9 pregiato per questo uso. I fusti in mogano, di solito, hanno la peculiarit\u00e0 di emettere una superiore quantit\u00e0 di basse frequenze rispetto ad altri legni. Attualmente alcune industrie e numerosi produttori artigianali, in Italia e nel mondo, sperimentano e adoperano molti altri legni esotici e non; in particolare per la costruzione di rullanti, ma anche di tom-tom, tom a terra - in italiano anche, impropriamente, \"timpano\" (da non confondere con i timpani pi\u00f9 appropriati, impiegati in orchestra sinfonica) - e grancasse. A volte, per ricercare nuove sonorit\u00e0, legni diversi vengono impiegati in combinazione tra loro sia nello stesso tamburo sia nell'ambito dell'intera batteria.\nOltre ai gi\u00e0 citati acero, betulla e mogano si contano rullanti in quercia (in inglese \"oak\"), bubinga, palissandro, padouk, ciliegio, pioppo, faggio (beech), noce (walnut).\nFusti in metallo.\nI rullanti con fusti in metallo hanno un suono piuttosto brillante e presente, poich\u00e9 i metalli hanno una eccellente capacit\u00e0 di trasmettere le vibrazioni. Il fusto in ottone \u00e8 riconosciuto come uno dei pi\u00f9 musicali fra i fusti metallici; le sue sonorit\u00e0 possono essere considerate una riuscita via di mezzo tra quelle dei rullanti in acciaio e quelle dei rullanti in legno. Altri metalli utilizzati per la costruzione dei rullanti sono: il bronzo, l'alluminio, il rame e il titanio, le cui sonorit\u00e0 si interpongono tra il tono brillante dell'acciaio e quello caldo e asciutto di molti legni.\nCerchi.\nI cerchi sono due flange, solitamente di metallo (acciaio, zinco, leghe) che servono a tenere le pelli in tensione sul fusto. Nei cerchi sono presenti degli \"occhielli\" che permettono ai \"tiranti\" (sorta di lunghe viti in acciaio) di regolare la tensione delle pelli, avvitandoli nei \"blocchetti\" (l'oggetto per l'ancoraggio al fusto) mediante una apposita chiavetta (la stessa che, di solito, serve a smontare e a rimontare l'intera batteria e a regolare pedali e meccaniche). Il numero dei tiranti varia, per i rullanti da 14\", da otto a dieci. Tuttavia esistono anche modelli dotati di un maggior numero di tiranti. Con un maggiore numero di tiranti la tensione sul cerchio \u00e8 maggiormente distribuita e quindi il cerchio subisce minore flessione. Questo contribuisce ad una tensione della pelle pi\u00f9 omogenea, e quindi consente di ottenere un suono pi\u00f9 intonato. Per contro per\u00f2, un maggiore numero di blocchetti riduce la risonanza (ciascun blocchetto \u00e8 fissato al fusto tramite una o pi\u00f9 viti).\nAlcune ditte hanno in produzione modelli di rullanti \"free floating\", in cui i tiranti consentono di tenere insieme i cerchi e di accordare le pelli senza forare il fusto del tamburo. Rispetto ai normali cerchi per tamburo, i cerchi \"powerhoop\" (pi\u00f9 spessi) e i cerchi \"die-cast\" (pressofusi) mantengono una certa rigidit\u00e0 durante la trazione; essi inoltre hanno maggiore volume quando utilizzati nella tecnica del \"rimshot\" (che consiste nel colpire contemporaneamente, con la bacchetta, la pelle battente e parte del cerchio). Costruttori di batterie come la canadese Ayotte e la giapponese Yamaha.\nPelli.\nSi tratta di una membrana tesa sopra (\"battente\") e sotto (\"risonante\") al fusto di un tamburo che ne genera il suono quando viene colpita o sfregata. Pur mantenendo il nome tradizionale di \"pelle\", questa parte fondamentale di ogni tamburo viene oggi realizzata anche in materiale sintetico, fra cui il \"mylar\".\nPelle battente.\nLa pelle battente pi\u00f9 diffusa sui rullanti \u00e8 quella \"sabbiata\". La sabbiatura consiste in uno strato bianco ruvido, che consente alle spazzole di emettere il suono tipico quando vengono sfregate sulla sua superficie. La sabbiatura inoltre contribuisce ad attenuare gli armonici del tamburo, e questo generalmente rende il suo suono meno \"aspro\". Le pelli tradizionali, trasparenti, talvolta con un rinforzo al centro, sono comunque utilizzate dove la sabbiatura non \u00e8 richiesta, ad esempio negli stili del \"rock\", dove volume e chiarezza del timbro possono dare risalto al rullante fra gli altri strumenti. Alcune pelli per rullante inoltre hanno un anello sottile di \"mylar\" a contatto con il lato interno della pelle, che serve per attenuare gli armonici dello strumento. Altre pelli come quelle a \"doppio strato\" sono usate meno frequentemente; danno al tamburo un suono pi\u00f9 controllato e centrato nello spettro. La battente controlla la tonalit\u00e0 del tamburo, pi\u00f9 viene tirata pi\u00f9 il suono risulter\u00e0 acuto.\nPelle risonante.\nLa pelle risonante \u00e8 fra le pi\u00f9 sottili pelli realizzate per tamburi. \u00c8 liscia e trasparente, ed il suo spessore \u00e8 molto ridotto, al fine di trasmettere meglio le vibrazioni alla cordiera. Questa pelle non controlla direttamente il \"tono\" del rullante bens\u00ec controlla la parte del suono detta \"armonici\" cio\u00e8 il sustain del suono.\nCordiera.\nLa \"cordiera\" \u00e8 l'elemento del rullante che lo rende un tamburo unico nel suo genere, il cui suono \u00e8 perfettamente distinguibile fra gli elementi di una batteria. \u00c8 composta da una serie di spirali metalliche, dette \"fili\" (in numero di venti nei modelli pi\u00f9 comuni), messe in tensione da una \"macchinetta tendicordiera\". Le spirali corrono parallele fra loro lungo il diametro del tamburo, e vengono messe a contatto della pelle risonante con una tensione che pu\u00f2 essere regolata, ovvero aumentata e diminuita per mezzo di un'apposita vite (di solito azionata da un pomello o da una rotella). All'aumento della tensione della cordiera corrisponde una riduzione, in durata, della vibrazione della stessa: il suono sar\u00e0 quindi pi\u00f9 breve e secco.\nUna leva sulla macchinetta permette anche lo sgancio della cordiera, allontanando la stessa dalla pelle e annullandone quindi l'effetto sul suono. Questo \u00e8 utile per l'esecuzione con le spazzole poich\u00e9, a volte, si preferisce il rullante \"senza cordiera\" oppure quando, suonando con le bacchette o con altri battenti, si vogliono ottenere sonorit\u00e0 e timbri diversi.\nA volte, al posto della cordiera si possono usare anche dei fili di nylon o corde di chitarra; il suono che si ottiene sar\u00e0 molto potente e squillante. Questo metodo si usa di solito quando il rullante \u00e8 accompagnato da una grancassa.\nBacchette.\nAbitualmente il rullante viene suonato percuotendolo mediante bacchette (generalmente una per mano). Le bacchette (in inglese \"drum sticks\") sono comunemente fabbricate in legno, ma ne esistono modelli in fibra di carbonio o materiali plastici. Concentrandoci sul legno, le pi\u00f9 usate sono fatte di hickory, quercia, acero o noce. Le bacchette terminano, di solito, con una punta in legno (di forma ovoidale o sferica); sono in produzione anche modelli di bacchette con punte in nylon, che le rendono pi\u00f9 durature e conferiscono, suonando sui piatti della batteria, un suono pi\u00f9 acuto e brillante. Le bacchette si differenziano per lunghezza, spessore e per la forma della punta. Tutti questi fattori contribuiscono a variare la risposta, la durata, il rimbalzo, l'assorbimento del colpo e il tipo di suono emesso da tamburi, piatti e da ogni altra percussione aggiunta al set.\nLe bacchette utilizzate per suonare il tamburo in orchestra possono essere pi\u00f9 sottili (per ottenere precisione nel tocco), mentre quelle utilizzate per la marcia e per le esecuzioni all'aperto sono solitamente sono pi\u00f9 spesse e pesanti, allo scopo di ottenere un maggiore volume di suono e garantire maggior resistenza alle stesse bacchette. Nel caso della batteria, possiamo dire che le bacchette impiegate per suonare musica jazz sono generalmente pi\u00f9 leggere di quelle usate in altri generi musicali microfonati o che richiedono comunque livelli sonori pi\u00f9 alti (come il rock). Soprattutto nel jazz, si utilizzano anche particolari battenti denominati \"spazzole\" (in inglese, \"brushes\"), che producono una delicata vibrazione della membrana. Le spazzole sono composte da un'impugnatura in gomma o in materiale plastico, la quale contiene numerosi sottili e flessibili fili metallici o in nylon (di solito retrattili), che si aprono \"a ventaglio\" per suonare.\nIn alcune occasioni, infine, rullante, tamburi, altre percussioni e piatti della batteria vengono percossi a mani nude, allo scopo di ottenere particolari effetti sonori e musicali.\nIl tamburo da parata.\nIl tamburo da parata \u00e8 un tamburo simile al rullante, ma con il fusto pi\u00f9 profondo, in alcuni casi decorato in modo particolare, pi\u00f9 adatto a esecuzioni all'aperto nell'ambito di bande militari, fanfare e \"marching band\". Pu\u00f2 essere realizzato in vari materiali, tradizionali e pi\u00f9 moderni e ne esistono anche versioni prive di cordiera.\nIl suono dei rullanti.\nIl suono dei rullanti varia molto (in modo pi\u00f9 o meno facilmente percepibile) a seconda dei materiali che ne costituiscono il fusto, a seconda del diametro, della profondit\u00e0, dello spessore del fusto, del tipo e dello spessore delle \"pelli\" impiegate, dei materiali e dei tipi di cerchi tendipelle, del tipo di cordiera montata, dei tipi di meccanismi tendicordiera, della regolazione della cordiera stessa, della tensione e dell'accordatura della pelle battente e della pelle risonante, delle bacchette o dei battenti utilizzati per suonare e, infine, dell'impostazione tecnica, dell'impugnatura, dello stile, dell'approccio e della padronanza nell'uso delle dinamiche dei diversi batteristi o percussionisti.\nPer tutti questi motivi il rullante viene comunemente ritenuto il tamburo fondamentale della batteria (drum set) e batteristi e percussionisti dedicano particolare cura e attenzione alla scelta del modello pi\u00f9 adatto al loro stile e al tipo di musica da eseguire.\nMolti batteristi professionisti, in particolare quelli che lavorano intensamente in studio di registrazione, ne possiedono intere collezioni o se ne fanno realizzare modelli personalizzati, \"su misura\" o su loro progetto.\nAlcuni di questi rullanti vengono poi firmati con il nome del batterista che ne ha progettato o richiesto il prototipo e, successivamente, prodotti e commercializzati, spesso in edizioni a tiratura limitata o in versioni da collezione, realizzate in materiali di particolare pregio e con verniciature, finiture e decorazioni molto curate, degne di un laboratorio di alta liuteria (rullanti \"custom\" e \"signature\")."}
{"id": "112726", "revid": "834", "url": "https://it.wikipedia.org/wiki?curid=112726", "title": "Ockham", "text": ""}
{"id": "112727", "revid": "745179", "url": "https://it.wikipedia.org/wiki?curid=112727", "title": "Guerra degli Spettri", "text": ""}
{"id": "112734", "revid": "599013", "url": "https://it.wikipedia.org/wiki?curid=112734", "title": "Gnoseologia", "text": "La gnoseologia (: ; dal greco \"gn\u00f2sis\", \u00abconoscenza\u00bb, + \"l\u00f2gos\", \u00abdiscorso\u00bb), chiamata anche teoria della conoscenza, \u00e8 quella branca della filosofia che studia la natura della conoscenza. \nIn particolare, cos\u00ec come si \u00e8 consolidata nell'et\u00e0 moderna ad opera della speculazione filosofica di Kant, la gnoseologia si occupa dell'analisi dei fondamenti, dei limiti e della validit\u00e0 della conoscenza umana, intesa essenzialmente come relazione tra soggetto conoscente e oggetto conosciuto.\nOccorre precisare che nell'ambito della cultura anglosassone la teoria della conoscenza \u00e8 chiamata anche e soprattutto \"epistemology\", laddove in Italia con il termine epistemologia si designa essenzialmente quella branca della gnoseologia che si occupa della conoscenza scientifica o, in un senso ancora pi\u00f9 specifico, la filosofia della scienza.\nStoria.\nSebbene le tematiche gnoseologiche abbiano assunto importanza soprattutto a partire dal XVII secolo, in concomitanza con la nascita della scienza moderna, la questione della conoscenza si \u00e8 posta fin dalle origini della filosofia.\nFilosofia antica.\nIl pensiero classico ha distinto forme diverse di conoscenza, ovvero l'opinione e la scienza, discutendone il valore di verit\u00e0.\nPer i filosofi greci l'opinione (\"\u03b4\u03cc\u03be\u03b1\"), poich\u00e9 si fonda sull'esperienza sensibile, \u00e8 ingannevole e instabile, e quindi si contrappone al vero sapere scientifico. Al contrario la scienza (\u1f10\u03c0\u03b9\u03c3\u03c4\u03ae\u03bc\u03b7), essendo fondata sulla ragione, \u00e8 il modello della conoscenza certa e incorruttibile.\nParmenide per primo svalut\u00f2 la conoscenza sensoriale, affermando l'importanza di un sapere dedotto esclusivamente dalla ragione. Un tale sapere per\u00f2 risultava non oggettivabile, essendo senza predicato: per Parmenide infatti, dell'Essere si pu\u00f2 dire soltanto che esso \u00e8, e nient'altro. La gnoseologia parmenidea risulta pertanto totalmente sottomessa all'ontologia, cio\u00e8 alla dimensione statica dell\"essere\".\nSe con la sofistica ritorn\u00f2 una forma di conoscenza basata esclusivamente sulla \"doxa\", in quanto incentrata sull'eristica indipendentemente da ogni valore di verit\u00e0, fu quindi Socrate a sollevare per primo, in maniera radicale, il problema gnoseologico, mettendo in discussione le basi e le fondamenta del sapere: cosa sappiamo noi? Chi pu\u00f2 dirsi veramente sapiente? Con Socrate ha inizio un'attivit\u00e0 maggiormente \"dinamica\" del pensiero; egli afferm\u00f2 che la vera conoscenza non ci viene dall'esterno, ma nasce all'interno dell'anima; ragion per cui non \u00e8 insegnabile. Il maestro pu\u00f2 solo aiutare l'allievo a partorirla da s\u00e9 (arte della maieutica).\nPlatone segu\u00ec le orme di Parmenide e di Socrate, tuttavia rivalutando in parte l'esperienza sensibile. I sensi infatti, secondo Platone, servono a risvegliare in noi il ricordo delle \"idee\", ossia di quelle forme universali con cui \u00e8 stato plasmato il mondo e che ci permettono di conoscerlo. Conoscere significa dunque \"ricordare\": la conoscenza \u00e8 un processo di reminiscenza di un sapere che giace gi\u00e0 all'interno della nostra anima, ed \u00e8 perci\u00f2 \"innato\". Per Platone, tuttavia, le idee si trovano al di l\u00e0 del processo logico-dialettico, e quindi (come gi\u00e0 in Parmenide e Socrate) esse sono difficilmente oggettivabili, essendo accessibili solo per via di intuizione.\nAristotele formalizz\u00f2 in maniera pi\u00f9 precisa e sistematica il processo conoscitivo, da allora rimasto invariato fino all'Ottocento. Rispetto a Platone, Aristotele rivalut\u00f2 ulteriormente l'esperienza sensibile, e tuttavia, al pari del suo predecessore, manteneva fermo il presupposto secondo cui l'intelletto umano non si limita a recepire passivamente le impressioni sensoriali, ma svolge un ruolo attivo che gli consente di andare oltre le particolarit\u00e0 transitorie degli oggetti e di coglierne l'essenza in atto. Egli distinse cos\u00ec vari gradi del conoscere: al livello pi\u00f9 basso c'\u00e8 la sensazione, che ha per oggetto entit\u00e0 particolari, mentre a quello pi\u00f9 alto c'\u00e8 l'intuizione intellettuale, capace di \"astrarre\" l'universale dalle realt\u00e0 empiriche. Conoscere significa quindi \"astrarre\" (dal latino \"ab\" + \"trahere\", \"trarre da\").\nAristotele fu anche il padre della logica formale, che egli teorizz\u00f2 nella forma deduttiva del sillogismo. La razionalit\u00e0 sillogistica procede logicamente dall'universale al particolare, ma non pu\u00f2 in alcun modo garantire la verit\u00e0 dei princ\u00ecpi primi, dato che proprio da questi deve partire la deduzione. Ecco allora che il compito di stabilire la validit\u00e0 e l'universalit\u00e0 delle premesse, da cui il sillogismo trarr\u00e0 soltanto delle conclusioni necessariamente coerenti, spetta all'intelletto intuitivo, il quale si avvale in proposito dell'induzione (\"epagogh\u00e9\"). L'induzione tuttavia, a differenza del significato che ha assunto presso l'epistemologia contemporanea (che le attribuisce un carattere di consequenzialit\u00e0 logica), non ha per Aristotele la capacit\u00e0 di approdare alle essenze, ma \u00e8 soltanto un grado preparatorio di avviamento verso l'intuizione intellettuale. Il passaggio dal particolare all'universale non costituisce per lui alcuna forma di \"logica induttiva\". La logica aristotelica \u00e8 solo deduttiva:\nE pur rinnegando l'innatismo di Platone, egli afferma che \nDa questi passi emerge come i princ\u00ecpi primi su cui Aristotele intende fondare la conoscenza non sono ricavabili dall'esperienza, n\u00e9 da un ragionamento dimostrativo. Come gi\u00e0 in Platone, soltanto l'intuizione intellettuale pu\u00f2 accedervi: questa rimane per lui il vertice pi\u00f9 alto della conoscenza, essendo non solo in grado di dare un fondamento universale e oggettivo ai sillogismi, ma comportando anche un'esperienza contemplativa, tipica di un sapere fine a s\u00e9 stesso, che per Aristotele costituiva la quintessenza della saggezza.\nRiassumendo dunque il quadro della filosofia antica, si pu\u00f2 dire che laddove Platone considerava la gnoseologia un ambito limitato, perch\u00e9 basato su un sapere interiorizzato non trasmissibile a parole (si notino gli echi della maieutica socratica), Aristotele individuava questo limite nel fatto che la conoscenza non pu\u00f2 prescindere dall'esperienza. In entrambi comunque la gnoseologia resta sottomessa (ora in un modo, ora in un altro) alla sfera ontologica e intuitiva.\nFilosofia medievale.\nDurante il Medioevo la gnoseologia platonica rimase sostanzialmente invariata; fu per\u00f2 accentuata la dimensione mistica e contemplativa del sapere soprattutto presso i neoplatonici. L\"epist\u00e8me\" per costoro si colloca non solo al di sopra della dimensione razionale, ma persino al di sopra di quella intuitiva: in Plotino e Agostino infatti, solo con l'estasi ci si pu\u00f2 identificare con l'Uno che \u00e8 a fondamento della realt\u00e0. Ritorna quindi la condizione di ineffabilit\u00e0 e impredicabilit\u00e0 dell'Essere che si era avuta con Parmenide.\nL'unica concessione che i neoplatonici fecero alla gnoseologia fu quella della teologia negativa, cio\u00e8 di un sapere che possa avvicinarsi progressivamente a Dio conoscendo di Lui non \"cosa\" Egli \u00e8, ma piuttosto cosa \u2018non\u2019 \u00e8.\nAnche i capisaldi della gnoseologia aristotelica rimasero pressoch\u00e9 invariati per tutto il Medioevo, ribaditi e valorizzati in particolare da Tommaso d'Aquino.\nTommaso anzi li approfond\u00ec, e afferm\u00f2 che la conoscenza deve basarsi sulla corrispondenza tra intelletto e realt\u00e0. Ci\u00f2 significa che la verit\u00e0 viene raggiunta quando le strutture intellettive del soggetto si adeguano a quelle dell'oggetto. Si trattava della posizione nota come realismo moderato, che nell'ambito della disputa sugli universali si contrapponeva al nominalismo, il quale negava consistenza ontologica ai principi conoscitivi dell'intelletto.\nFilosofia moderna.\nPlatonismo e aristotelismo, che avevano delineato i fondamenti, e al tempo stesso i limiti, della gnoseologia (il primo individuandoli nel sapere innato e introspettivo, il secondo nel sapere empirico), costituirono due filoni di pensiero che, seppur originariamente non dissimili, nell'et\u00e0 moderna presero a diversificarsi sempre pi\u00f9.\nDa un lato vi fu Cartesio che, rifacendosi all'innatismo platonico, cerc\u00f2 di trasformarlo in un sistema gnoseologico autonomo, che mettesse in grado la ragione di dedurre da s\u00e9 il vero \"a priori\". Si pu\u00f2 dire che la gnoseologia, mentre per Platone era un \"mezzo\" per elevarsi alla dimensione ontologica, con Cartesio diventa il \"fine\" stesso della filosofia, a cui l'Essere risulta ora sottomesso. Per Cartesio ha valore soltanto ci\u00f2 che \u00e8 oggettivabile e razionalizzabile in forma chiara ed evidente, a partire dall'analisi introspettiva della ragione. Egli diede vita cos\u00ec alla corrente del razionalismo, all'interno della quale, tuttavia, in seguito Spinoza ricollocher\u00e0 l'immediatezza dell'intuizione al di sopra della discorsivit\u00e0 razionale, restituendo alla Sostanza il \u00abprincipio della sua intelligibilit\u00e0\u00bb.\nD'altro lato, in Inghilterra inizi\u00f2 a prodursi una corrente filosofica secondo cui invece la conoscenza deriva unicamente dall'esperienza sensibile. I principali esponenti di questa corrente, che ebbe come precursori Francesco Bacone e Thomas Hobbes, furono John Locke, George Berkeley e David Hume. I princ\u00ecpi a cui essi intendevano ricondurre ogni forma di conoscenza umana erano essenzialmente due:\nQuest'ultimo punto fu fatto proprio soprattutto da Hobbes, e si connette alla convinzione degli empiristi per cui la mente umana \u00e8 una \"tabula rasa\" al momento della nascita, cio\u00e8 priva di idee innate. Dopo la nascita, le impressioni dei sensi prenderebbero ad agire meccanicamente sulla nostra mente, plasmandola e facendo sorgere in essa dei concetti.\nL'empirismo cos\u00ec espresso venne criticato dapprima da Leibniz, il quale riafferm\u00f2 l'innatismo delle idee, ma contest\u00f2 anche Cartesio, secondo cui esistono solo quelle idee di cui si ha una conoscenza chiara e oggettiva, deducibili \"a priori\" dalla ragione: per Leibniz, invece, esistono anche pensieri di cui non si ha coscienza, e che agiscono a un livello inconscio.\nIn seguito anche Kant critic\u00f2 l'empirismo, e afferm\u00f2 che la conoscenza \u00e8 un processo essenzialmente critico, in cui la mente umana svolge un ruolo fortemente attivo. Operando una sorta di \"rivoluzione copernicana\" del pensiero, Kant mise in rilievo come le leggi scientifiche con cui conosciamo il mondo siano modellate dalla nostra mente anzich\u00e9 essere ricavate induttivamente dall'esperienza. La conoscenza per Kant da un lato \u00e8 \"a priori\", perch\u00e9 nasce dall'attivit\u00e0 delle nostre categorie mentali; dall'altro per\u00f2 queste categorie si attivano solo quando ricevono dati empirici da trattare, ottenuti passivamente dai sensi. In tal modo egli ritenne di poter conciliare empirismo e razionalismo.\nVa sottolineato che per Kant la conoscenza non \u00e8 una semplice raccolta di nozioni, ma \u00e8 la capacit\u00e0 di connettere in maniera critica e consapevole le informazioni che provengono dal mondo esterno: \"conoscere\" significa quindi \"collegare\".\nFilosofia contemporanea.\nDopo Kant, con la nascita dell'idealismo tedesco la gnoseologia sembr\u00f2 prendere il sopravvento sull'ontologia, anche se in Fichte e Schelling queste due discipline si mantengono pur sempre su un livello paritario, poich\u00e9 l'Idea da cui essi fanno scaturire il reale \u00e8 coglibile ancora soltanto con un atto intuitivo (assimilabile all'Uno neoplatonico).\nSar\u00e0 con Hegel che l'ontologia risulter\u00e0 definitivamente assorbita dalla Gnoseologia. Hegel infatti costru\u00ec un sistema Logico che aveva la pretesa di essere anche ontologico. Le categorie conoscitive, che in Kant erano puramente \"formali\", diventano insieme \"forma e contenuto\": sono cio\u00e8 categorie logiche-ontologiche. \nHegel si trova quindi agli antipodi di Parmenide e Plotino: la conoscenza per lui non avviene a livello immediato e intuitivo, ma \u00e8 il frutto di una mediazione razionale, \u00e8 il risultato cio\u00e8 di un processo con cui la ragione arriva a dedurre da s\u00e9 tutta la realt\u00e0. Fu l'apoteosi della gnoseologia.\nSolo nel Novecento Heidegger cerc\u00f2 di ridare la supremazia all'ontologia, affermando che l'Essere non pu\u00f2 mai essere ridotto ad oggetto, perch\u00e9 esso sempre ci trascende. Presumere di poterlo dedurre razionalmente, dandogli un predicato, \u00e8 stato l'errore fondamentale della metafisica occidentale.\nMa la gnoseologia era giunta ormai ad un punto di svolta, presumendo finalmente di trovare nel sapere scientifico quella garanzia di certezza e oggettivit\u00e0 che era stata a lungo inseguita dalla filosofia; e d'altro lato separava nettamente questo sapere dai contenuti della metafisica, a cui Kant per primo aveva negato quelle caratteristiche che ai suoi occhi apparivano come la chiave di successo della fisica e della scienza moderne. Per un verso il dibattito si \u00e8 trasferito cos\u00ec in ambito strettamente epistemologico, dando luogo al positivismo ottocentesco e quindi ai vari indirizzi della filosofia analitica, sostanzialmente eredi della tradizione empirista anglosassone; per altro verso permane l'ambito della cultura umanistica, artistica e letteraria, separato da quello scientifico da una profonda linea di demarcazione, radicato nell'Europa continentale, portatore delle istanze idealistiche, romantiche, e infine esistenzialiste.\nPrincipali branche della gnoseologia.\nAlla luce dei diversi approcci che storicamente hanno affrontato il problema della conoscenza, la gnoseologia \u00e8 suddivisibile principalmente nelle seguenti branche, spesso reciprocamente incompatibili tra di loro:"}
{"id": "112735", "revid": "124782196", "url": "https://it.wikipedia.org/wiki?curid=112735", "title": "SEAT", "text": "SEAT, acronimo di \"Sociedad Espa\u00f1ola de Autom\u00f3viles de Turismo\" (\"Societ\u00e0 spagnola di automobili da turismo\") \u00e8 una casa automobilistica spagnola facente parte del Gruppo Volkswagen.\nFondata il 9 maggio 1950 dall'Instituto Nacional de Industria per il 51% e da FIAT per il 7%. Dal 1985 fa parte del gruppo Volkswagen Aktiengesellschaft ed \u00e8 presente in 77 paesi del mondo.\nLa sede si trova all'interno del complesso industriale di Martorell, citt\u00e0 industriale situata a circa 26\u00a0km a Nord-Ovest di Barcellona, inaugurato il 22 febbraio 1993 dal Re Juan Carlos di Spagna.\n\u00c8 l'unica casa automobilistica spagnola che possiede ancora la capacit\u00e0 e le infrastrutture per sviluppare all'interno le proprie auto; la gamma di vetture va dalla citycar Mii alla grande monovolume Alhambra, passando per modelli come Ibiza (la vettura pi\u00f9 venduta ed esportata della storia spagnola), Le\u00f3n, Toledo per finire ai nuovi SUV Ateca, Arona e Tarraco.\nLa storia.\nGli anni Fiat.\nFondata nel 1950, nel 1953 fu inaugurato lo stabilimento di Zona Franca (presso Barcellona), precisamente il 5 giugno. In quest'anno fu prodotta la prima auto marchiata SEAT, una SEAT 1400, uscita dalle catene di montaggio il 13 novembre. La SEAT 1400 fu il primo modello SEAT, prodotta come gemella della Fiat 1400 in varie versioni, di cui la versione \"C\" in cui la linea riprendeva invece quella della Fiat 1800. Per sostituire la 1400 arriv\u00f2 la SEAT 1500, gemella dell'omonimo modello Fiat 1500L. Tuttavia la SEAT necessitava di un secondo modello economico per competere contro i pi\u00f9 semplici e meno cari modelli che stavano comparendo sul mercato locale come Bisc\u00fater, che pareva incontrare il favore di persone non benestanti alla ricerca di un mezzo di trasporto in una situazione economica difficile.\nNel 1957 entr\u00f2 in produzione un'altra vettura Fiat rimarchiata SEAT, la SEAT 600, che segner\u00e0 l'inizio della motorizzazione di massa in Spagna.\nQuesta fu resa disponibile nelle versioni N, D, E, L e Special e di cui furono prodotti 800.000 esemplari. Tra le versioni particolari si deve citare quella a 4 porte, chiamata SEAT 800, dotata di motore 800\u00a0cm\u00b3.\nNel 1965 si inizi\u00f2 l'esportazione della SEAT 600 in Colombia. La fabbricazione locale inizier\u00e0 poco dopo presso i nuovi stabilimenti Fiat, mentre l'anno successivo la 600 venne sostituita dalla SEAT 850, come accadde per il modello Fiat.\nNel 1968 nacque la SEAT 124, che sostitu\u00ec la 1500, dotata del motore Fiat di 1197\u00a0cm\u00b3 della Fiat 124 e, sempre nel 1968, esord\u00ec la SEAT 1430, identica alla 124 tranne per il motore 1430\u00a0cm\u00b3.\nNel 1972 arriv\u00f2 il modello destinato a sostituire la 850, la SEAT 127, prodotta in molte versioni, fra cui la tre volumi, mentre l'anno successivo la Seat lanci\u00f2 la Seat 132, identica alla Fiat 132, e inizi\u00f2 la costruzione del Centro tecnico SEAT di Martorell.\nNel 1974 arriva la SEAT 133 che si instaura al di sotto della 127 ed \u00e8 venduta solo in Spagna con marchio Seat e con quello Fiat in Argentina dove sar\u00e0 anche fabbricata. L'anno successivo arriva la Seat 131 che sostituisce le 1430 e 124 riscuotendo un notevole successo. Successivamente, furono prodotte le ultime auto di origine Fiat: la Seat 1200 Sport, la SEAT Ritmo, la Seat 128 3P e la SEAT Panda.\nIl distacco dalla FIAT.\nNel 1982 si ruppe l'accordo con la FIAT dopo un arduo negoziato riguardo alla necessaria ricapitalizzazione del costruttore spagnolo perch\u00e9 la Fiat ne prendesse il controllo. Lo Stato spagnolo non volle partecipare a tale investimento e la Seat, priva di dovuti mezzi finanziari, il 30 settembre di quell'anno firm\u00f2 alcuni accordi di collaborazione industriale e commerciale con Volkswagen che le permisero di fabbricare modelli per conto della casa tedesca. Nel frattempo, in attesa dei nuovi modelli, vennero continuate le produzioni di quelli Fiat, opportunamente modificati in alcuni dettagli: continu\u00f2 cos\u00ec ad essere prodotta la Ritmo (chiamata adesso SEAT Ronda), la Panda (diventata SEAT Marbella e da cui derivava tecnicamente anche un piccolo automezzo commerciale nominato SEAT Terra) e la 127 (SEAT Fura).\nIl primo modello nato da un progetto indipendente SEAT fu la Ibiza, uscita dalle catene di montaggio il 27 aprile 1984, che prese il posto della SEAT Fura. La Ibiza diventer\u00e0 il cavallo di battaglia della SEAT; il modello \u00e8 infatti giunto alla sua quinta generazione. Nel 1986, nel mese di giugno, Volkswagen rileva il 51% del capitale SEAT e porta la sua quota azionaria al 75% entro la fine dell'anno. SEAT inizia le esportazioni in Europa e nasce SEAT Sport, la divisione sportiva dell'azienda.\nSuccessivamente nacquero altri modelli che sostituirono gli ex modelli FIAT, tra cui la SEAT M\u00e1laga (sostituita a sua volta dalla SEAT C\u00f3rdoba), SEAT Inca e la SEAT Arosa.\nI modelli introdotti nel nuovo millennio sono la SEAT Le\u00f3n, la SEAT Altea, con le sue derivazioni SEAT Altea XL e SEAT Altea Freetrack, SEAT Exeo prodotta dal 2009 al 2013, a sostituire la terza serie della SEAT Toledo (della quale la quarta serie sostituir\u00e0 a sua volta la Exeo), la citycar Mii (in pratica una VW up! pi\u00f9 convenzionale) e i crossover SUV Ateca e Arona.\nIl cambiamento per SEAT \u00e8 sensibile, passando da marchio produttore su licenza di alcuni modelli FIAT, a marchio usato dal gruppo Volkswagen Aktiengesellschaft (da cui proviene tutta la meccanica presente sulle vetture) con un'immagine rivolta al mondo giovanile ed alla sportivit\u00e0: questa impostazione si nota anche nel nuovo corso del design, specie grazie all'apporto del conosciuto designer italiano Walter de Silva. Dal 2015 al 2020 il presidente \u00e8 stato Luca de Meo. Inoltre nel 2018 SEAT lancia il marchio Cupra per i modelli pi\u00f9 sportivi della casa.\nL'attivit\u00e0 sportiva.\nSEAT Cupra, nota con il nome di Cupra e precedentemente nota come SEAT Sport, \u00e8 la divisione motoristica ad alte prestazioni della casa automobilistica spagnola SEAT, fondata nel 1985, succedendo al \"dipartimento SEAT Special Vehicles\" che era stato costituito nel 1971 con la missione di imporre la partecipazione del marchio ai campionati di rally, seguiti da 11 titoli tra il 1979 e il 1983. Ha partecipato a gare di auto da rally e touring e sviluppa anche versioni ad alte prestazioni di auto da strada. Il risultato di questo sforzo \u00e8 stato premiato dai titoli pi\u00f9 prestigiosi della SEAT nei campionati FIA, tre conquiste con la SEAT Ibiza Kit-Car nel FIA 2L World Rally Championship (WRC) (1996, 1997, 1998) e due volte con la SEAT Le\u00f3n nel FIA World Touring Car Championship (WTCC) (2008, 2009).\nArchivio.\nL\u2019archivio dell\u2019azienda \u00e8 conservato presso il Centro storico Fiat nel fondo Seat (estremi cronologici: 1950 - 1980)."}
{"id": "112736", "revid": "838137", "url": "https://it.wikipedia.org/wiki?curid=112736", "title": "Jos\u00e9 da Costa Nunes", "text": "Biografia.\nNasce da una famiglia di contadini, Jos\u00e9 da Costa Nunes e Felizarda Francisca Castro, nel villaggio di Candel\u00e1ria, frazione del comune di Madalena, situato nella parte sudoccidentale dell'isola di Pico, la seconda per estensione delle nove isole che formano l'arcipelago portoghese della Azzorre, in pieno Oceano Atlantico.\nFrequenta la scuola primaria nella sua parrocchia natale e, nel 1892, sostiene l'esame di ammissione agli studi superiori, presso il collegio di Horta, nella vicina isola di Faial.\nNel 1893 entra nel seminario vescovile di Angra do Hero\u00edsmo, nell'isola di Terceira, sede della diocesi che comprende l'intero arcipelago, riportando un brillante successo negli studi.\nIl 1\u00ba giugno 1901 riceve la tonsura e gli ordini minori nella chiesa di Nostra Signora della Guida, posta accanto all'ex convento di San Francesco de Angra, da parte dell'ordinario diocesano Francisco Jos\u00e9 Ribeiro Vieira e Brito.\nIn questi anni \u00e8 rettore del seminario delle Azzorre Jo\u00e3o Paulino de Azevedo e Castro, anch'egli originario dell'isola di Pico, che ricopre diversi altri incarichi quali arcidiacono della cattedrale ed economo diocesano, e che, secondo le norme del Patronato portoghese, viene presentato, il 26 maggio 1902, alla Santa Sede quale nuovo vescovo della diocesi di Macao, colonia portoghese nell'Impero cinese, dal Ministro della Marina militare e d'Oltremare, Jacinto C\u00e2ndido da Silva, anch'egli azzorrano, suo compagno di studi all'Universit\u00e0 di Coimbra.\nLeone XIII ne conferma l'elezione nel concistoro del 9 giugno successivo, e il nuovo vescovo, dopo essere stato consacrato ad Angra il 27 dicembre di quell'anno, parte dalle Azzorre, il 6 febbraio 1903, accompagnato dal ventitreenne seminarista che ha convinto, superando la sua iniziale opposizione, a seguirlo in Cina quale suo segretario.\nDopo una sosta a Lisbona, i due religiosi ripartono, il 23 marzo, e, dopo aver visitato Lourdes e Roma, dove il novello vescovo viene ricevuto in udienza privata dal papa, proseguono per Bombay, Ceylon, Singapore, Malacca, e giungono a Macao il 4 luglio 1903.\nTre settimane dopo, il 26 luglio, viene ordinato sacerdote dallo stesso vescovo nella cappella del palazzo vescovile e celebra, il 31 dello stesso mese, la sua prima messa, nella chiesa di Sant'Agostino.\nAncora molto giovane, riceve diversi incarichi pastorali, quali quello di direttore dell'asilo per gli orfani della Santa Casa della Misericordia e di docente nel seminario di San Giuseppe, dimostrando anche notevoli qualit\u00e0 come oratore sacro, giornalista, conferenziere, scrittore, doti che dimostrer\u00e0 molte volte nel lungo della sua lunghissima esistenza.\nIl 14 luglio 1906, a ventisei anni, diviene vicario generale di Macao, carica che tiene fino al 1913, oltre che quella di governatore della diocesi dal 3 aprile 1907, e, di nuovo, dal 30 novembre 1910, a poco pi\u00f9 di un mese dall'inizio della rivoluzione portoghese che porta alla separazione tra Stato e Chiesa, quando il suo vescovo \u00e8 costretto a rifugiarsi a Canton, sulla terraferma.\nCon un lungo viaggio, iniziato il 1\u00ba luglio 1911, visita, in sostituzione dell'ordinario impedito, il settore portoghese di Timor, che in quel momento fa ancora parte della diocesi, oltre che, di nuovo, Malacca e Singapore.\nFonda il giornale \"Oriente\" nel 1915, anno nel quale riceve, il 6 maggio, la nomina a vice-rettore del seminario diocesano.\nIl 17 febbraio 1918 il suo vescovo, a 66 anni d'et\u00e0, muore e, cinque giorni dopo, diviene vicario capitolare e lo rimane fino alla promozione all'episcopato.\nIl 20 novembre 1920 il suo nome \u00e8 proposto quale 19\u00ba vescovo di Macao e confermato da Benedetto XV nel concistoro del 16 dicembre successivo.\nTorna nelle Azzorre per essere consacrato, nella chiesa principale di Horta, il 20 novembre 1921 dal vescovo di Angra, Manuel Damasceno da Costa, quale unico vescovo consacrante, assistito da Manuel Augusto Xavier, decano di Horta e Francisco Nunes da Rocha, decano di Madalena do Pico, sua parrocchia natale.\nSoltanto il 4 giugno 1922 rientra a Macao e continua una vasta opera missionaria tanto che i cattolici, tra il 1918 e il 1940, passano da 30.000 a 50.000, inoltre si occupa dei problemi religiosi di Timor Orientale e della parte continentale, in territorio cinese, appartenente alla diocesi.\nL'11 dicembre 1940, essendo deceduto da alcuni mesi il patriarca Teotonio Emanuele Ribeiro Vieira de Castro, da Costa Nunes viene promosso arcivescovo metropolita di Goa e Dam\u00e3o, colonia portoghese sulla costa occidentale della penisola indiana, cui \u00e8 unito, dal 1\u00ba maggio 1928, il titolo arcivescovile di Cranganor, oltre ai titoli onorifici di primate d'Oriente, dal 15 marzo 1572, e di patriarca delle Indie orientali, dal 1\u00ba settembre 1886.\nScoppiata la seconda guerra mondiale, che presto si estende anche all'Asia, lascia Macao il 25 novembre 1941 e riesce a raggiungere la propria nuova sede soltanto il 18 gennaio 1942, iniziando subito la visita pastorale e continuando la sua opera anche nella nuova diocesi affidatagli.\nIl 6 settembre 1946 \u00e8 insignito della Gran Croce dell'Ordine dell'Impero Coloniale portoghese e il 29 agosto 1953, anche di quella dell'Ordine Militare di Cristo, cui, il 23 giugno 1962, si aggiunger\u00e0 anche la Gran Croce dell'Ordine dell'Infante Don Henrique.\nIl 23 dicembre 1950, gli viene affiancato un coadiutore con diritto di successione, nella persona di Jos\u00e9 Vieira Alvernaz, originario anch'egli dell'isola di Pico, al momento vescovo di Cochin in India, promosso arcivescovo titolare di Anasarta.\nIl 16 settembre 1953 rassegna le proprie dimissioni da arcivescovo e viene trasferito alla sede arcivescovile titolare di Odesso, conservando, \"ad personam\", il titolo di patriarca, ed \u00e8 nominato contemporaneamente Vice Camerlengo di Santa Romana Chiesa.\nL'incarico di cardinale camerlengo \u00e8 vacante da oltre nove anni, e cio\u00e8 dalla morte del cardinale Lorenzo Lauri l'8 ottobre 1941, e lo rimarr\u00e0 fino a quando i cardinali, riunitisi nella prima congregazione dopo la morte di Pio XII, il 9 ottobre 1958, nomineranno un nuovo titolare per tale ufficio, il cardinale Benedetto Aloisi Masella.\nIl 13 luglio 1953 diviene anche presidente del pontificio Comitato permanente per i Congressi Eucaristici Internazionali, succedendo al canadese Alexandre Vachon, arcivescovo di Ottawa, morto improvvisamente il 30 marzo precedente, e lavora alla preparazione del Congresso di Rio de Janeiro nel 1955 e di Monaco di Baviera nel 1960, conservando tale incarico fino alla nomina a cardinale.\nIl 12 luglio 1960 diviene anche consigliere della Pontificia Commissione Centrale Preparatoria per il Concilio Vaticano II, e, in seguito, membro della stessa.\nViene creato cardinale da Giovanni XXIII, assieme ad altri nove presuli, il 19 marzo 1962, con il titolo presbiterale di Santa Prisca, ricevendo la berretta cardinalizia il 22 dello stesso mese.\nPartecipa a tutte le sessioni del Concilio Ecumenico Vaticano II ed al Conclave del 1963.\nNel 1964 \u00e8 legato pontificio per le celebrazioni del IV centenario dei Gesuiti a Macao e per l'arrivo dei missionari cattolici in quella citt\u00e0.\nNel maggio del 1967 \u00e8 legato a latere per il cinquantesimo anniversario delle apparizioni di F\u00e1tima, ricevendo, il 13 maggio, papa Paolo VI venuto, in viaggio pastorale, alla Cova da Iria.\nNel suo testamento spirituale, datato 16 marzo 1970, giorno seguente il suo novantesimo compleanno, egli scrive, tra l'altro, che desidera \"essere sepolto nella Chiesa di Sant'Antonio dei Portoghesi, se morir\u00e0 a Roma, e nel cimitero di Horta, accanto ai suoi genitori, se morir\u00e0 in Portogallo\".\nIl 1\u00ba gennaio 1971, in virt\u00f9 dell'entrata in vigore del motu proprio \"Ingravescentem Aetatem\", esce dal novero dei cardinali elettori.\nRicoverato nella Clinica Madonna di F\u00e1tima all'Ardeatino delle Suore Francescane Ospedaliere dell'Immacolata Concezione, riceve, il 13 agosto 1976, la visita di Paolo VI, proveniente dalla propria residenza estiva di Castelgandolfo.\nIn tale istituto muore il 29 novembre 1976, all'et\u00e0 di 96 anni ed 8 mesi, dopo oltre 73 anni di sacerdozio e 56 di episcopato.\nDopo le solenni esequie, celebrate nella Basilica Vaticana il 2 dicembre successivo, \u00e8 provvisoriamente sepolto nel Cimitero del Verano, per poi essere inumato nella chiesa di Sant'Antonio dei Portoghesi, sempre in Roma.\nIl 27 giugno 1997 i suoi resti sono stati trasferiti nella chiesa parrocchiale di Candel\u00e1ria, suo villaggio natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "112737", "revid": "124123", "url": "https://it.wikipedia.org/wiki?curid=112737", "title": "Theodor Kaluza", "text": "Biografia.\nStudiata matematica presso l'universit\u00e0 di K\u00f6nigsberg, vi consegu\u00ec la laurea nel 1910. Kaluza si spos\u00f2 nel 1909 e dopo l'abilitazione divent\u00f2 Privatdozent all'universit\u00e0 di K\u00f6nigsberg.\nNel 1919 sottopose ad Albert Einstein un lavoro intitolato \u201cSul problema dell'unit\u00e0 in fisica\u201d, nel quale proponeva l'esistenza di una quinta dimensione (oltre alle tre spaziali e alla quarta temporale) per riuscire ad unificare la gravitazione di Einstein con l'elettromagnetismo di Maxwell. In un mondo a 5 dimensioni anche l'elettromagnetismo poteva essere descritto mediante una deformazione geometrica: il campo elettrico sarebbe una deformazione della quinta dimensione e due cariche di segno opposto si avvicinano perch\u00e9 questo percorso \u00e8 una geodetica (ovvero la curva di minima distanza che unisce due punti). Kaluza si immaginava la quinta dimensione come un cerchio associato a ogni punto dello spazio-tempo, l'analogo pentadimensionale di un cilindro.\nEinstein rimase piacevolmente colpito dal testo di Kaluza, ma fece passare due anni prima di appoggiarne la pubblicazione: la nuova teoria non spiegava due fatti fondamentali:\nQueste \u201csviste\u201d (specie la prima) sono dovute al fatto che Kaluza si basava non sulla fisica moderna (con la teoria quantistica), bens\u00ec su quella classica, nella quale le traiettorie degli elettroni erano considerate a spirale dirette verso il nucleo (movimento che porterebbe al collasso degli atomi e alla conseguente scomparsa della materia).\nUn passo avanti nella risoluzione del lavoro di Kaluza fu fatto nel 1927 dal fisico svedese Oskar Klein: la quinta dimensione non si vede perch\u00e9 troppo piccola. \nNella teoria di Kaluza-Klein le due forze fondamentali fino ad allora conosciute, gravit\u00e0 ed elettromagnetismo, erano entrambe manifestazione della geometria dello spazio-tempo: le deformazioni e oscillazioni del nostro spazio tridimensionale danno luogo ai fenomeni gravitazionali, quelle della quinta dimensione creano la luce e tutte le forze elettriche e magnetiche."}
{"id": "112738", "revid": "121951057", "url": "https://it.wikipedia.org/wiki?curid=112738", "title": "Principio dei cassetti", "text": "Il principio dei cassetti, detto anche legge del buco della piccionaia, afferma che se \"n+k\" oggetti sono messi in \"n\" cassetti, allora almeno un cassetto deve contenere pi\u00f9 di un oggetto. Un altro modo di vedere il principio \u00e8 che una piccionaia con \"m\" caselle pu\u00f2 contenere al pi\u00f9 \"m\" piccioni, se non se ne vogliono mettere pi\u00f9 di uno in nessuna casella: un ulteriore volatile dovr\u00e0 necessariamente condividere la casella con un suo simile. Formalmente, il principio afferma che se \"A\" e \"B\" sono due insiemi finiti e \"B\" ha cardinalit\u00e0 strettamente minore di \"A\", allora non esiste alcuna funzione iniettiva da \"A\" a \"B\".\nIl principio dei cassetti \u00e8 un esempio di un argomento combinatorio, che pu\u00f2 essere applicato a molti problemi formali, compresi quelli relativi a insiemi infiniti che non possono essere messi in corrispondenza biunivoca. Nell'approssimazione diofantea l'applicazione quantitativa del principio all'esistenza di soluzioni intere di un sistema di equazioni lineari va sotto il nome di \"lemma di Siegel\".\nSi ritiene che il principio sia stato esplicitato per la prima volta da Dirichlet nel 1834 col nome \"Schubfachprinzip\" (\"principio del cassetto\"). In alcune lingue, (ad esempio il russo) questo principio \u00e8 pertanto noto come il \"principio di Dirichlet\", da non confondersi con il principio dello stesso nome sulle funzioni armoniche. In inglese, invece, si parla di \"pigeonhole principle\", dove il \"pigeonhole\" si riferisce alle cassette postali aperte in uso in alcuni uffici e universit\u00e0.\nEsempi.\nAnche se il principio dei cassetti pu\u00f2 a prima vista sembrare un'osservazione banale, pu\u00f2 essere usato per dimostrare risultati inaspettati, come ad esempio \"A Roma abitano almeno due persone con lo stesso numero di capelli\".\nDimostrazione: una persona media ha circa 150000 capelli. \u00c8 ragionevole assumere che nessuno ne abbia pi\u00f9 di un milione: ma Roma ha pi\u00f9 di un milione di abitanti. Se prepariamo un enorme schedario con un milione di cassetti, e associamo a ognuno di essi il numero di capelli corrispondente, e assegniamo ogni persona - o pi\u00f9 pragmaticamente un loro documento - al cassetto corrispondente, ci dovranno essere due persone nello stesso cassetto, e quindi con lo stesso numero di capelli.\nUn altro esempio \u00e8 il caso in cui ci sono cinque persone che vogliono giocare a calcetto in un torneo, e quattro squadre presenti. Questo non sarebbe un problema se non fosse che nessuno dei cinque vuole giocare nella stessa squadra di uno qualunque degli altri quattro: ma per il principio dei cassetti \u00e8 impossibile suddividerli tra le varie squadre.\nNel campo dell'informatica ci sono molti esempi pratici del principio dei cassetti. Si prenda ad esempio una tabella hash: le collisioni dei valori avvengono perch\u00e9 il numero di chiavi possibili \u00e8 di gran lunga superiore a quello degli indici hash. Nessun algoritmo, per quanto sofisticato, potr\u00e0 pertanto eliminare con certezza le collisioni. Allo stesso modo si dimostra che non pu\u00f2 esistere un algoritmo di compressione senza perdita di informazioni \"perfetto\", che riduca cio\u00e8 la dimensione di un file di una dimensione qualunque - o anche solo maggiore di un certo numero \"M\" di bit - datogli in input. Infatti i file composti da \"M\"+1 bit sono 2\"M\"+1, ma la somma di tutti i possibili file con dimensione formula_1 bit vale 2\"M\"+1 - 2: quindi ci devono essere almeno due file in ingresso mappati sullo stesso file in uscita. Ma allora l'ipotesi che la compressione sia senza perdita di informazioni fallisce, dato che non si potrebbe distinguere tra i due file convertiti nello stesso file di output.\nNel testo di Grimaldi sono riportati altri esempi.\nGeneralizzazioni.\nUna versione generalizzata del principio afferma che se ci sono \"n\" oggetti discreti che devono essere allocati in \"m\" contenitori, allora ci sar\u00e0 almeno un contenitore che conterr\u00e0 almeno formula_2 oggetti (il simbolo formula_3\u00a0denota la parte intera superiore).\nUna generalizzazione probabilistica del principio dei cassetti afferma che, se si mettono a caso \"n\" piccioni in una piccionaia da \"m\" posti con probabilit\u00e0 uniforme 1/\"m\", allora almeno un posto della piccionaia conterr\u00e0 pi\u00f9 di un piccione con probabilit\u00e0\ndove formula_5 \u00e8 un fattoriale decrescente. Per \"n\" = 0 e per \"n\" = 1 (con \"m\" &gt; 0), questa probabilit\u00e0 \u00e8 zero, mentre per \"n\" &gt; \"m\" \u00e8 uno, coincidendo cos\u00ec con l'ordinario principio dei cassetti.\nIn meccanica quantistica.\nNel 2014 un gruppo di scienziati (Yakir Aharonov \"et al.\") ha dimostrato che in meccanica quantistica il principio dei cassetti pu\u00f2 essere violato, proponendo anche alcuni esperimenti interferometrici per una possibile verifica sperimentale."}
{"id": "112739", "revid": "697352", "url": "https://it.wikipedia.org/wiki?curid=112739", "title": "Meryl Streep", "text": "Costantemente acclamata dalla critica sin dai suoi esordi negli anni settanta, Meryl Streep \u00e8 unanimemente riconosciuta come una delle interpreti pi\u00f9 versatili e camaleontiche della storia del cinema, specialmente per la sua capacit\u00e0 di riprodurre diversi accenti linguistici e per la facilit\u00e0 con cui, nel corso della sua carriera, ha saputo spaziare tra differenti generi cinematografici. Detiene il record di candidature ai Premi Oscar nelle categorie riservate alla recitazione (nel suo caso, Miglior attrice e Miglior attrice non protagonista), 21 in totale. Ne ha vinti tre, come migliore attrice non protagonista per \"Kramer contro Kramer\" (1979), e migliore attrice protagonista per \"La scelta di Sophie\" (1982) e per \"The Iron Lady\" (2011). \u00c8, assieme a Ingrid Bergman, la seconda attrice per numero di premi nella storia degli Oscar, dopo la sola Katharine Hepburn e Frances McDormand (che vinsero quattro statuette), ed \u00e8 l'unica attrice ad essere stata nominata ai premi Oscar per film prodotti in cinque decenni (anni settanta, ottanta, novanta, duemila e duemiladieci). Inoltre, \u00e8 una delle sette attrici (insieme a Helen Hayes, Ingrid Bergman, Maggie Smith, Jessica Lange, Cate Blanchett e Ren\u00e9e Zellweger) ad aver vinto il premio Oscar sia come migliore attrice protagonista sia come migliore attrice non protagonista.\nGli altri film per le cui interpretazioni \u00e8 stata candidata agli Oscar sono \"Il cacciatore\" (1978), \"La donna del tenente francese\" (1981), \"Silkwood\" (1983), \"La mia Africa\" (1985), \"Ironweed\" (1987), \"Un grido nella notte\" (1988), \"Cartoline dall'inferno\" (1990), \"I ponti di Madison County\" (1995), \"La voce dell'amore\" (1998), \"La musica del cuore\" (1999), \"Il ladro di orchidee\" (2002), \"Il diavolo veste Prada\" (2006), \"Il dubbio\" (2008), \"Julie &amp; Julia\" (2009), \"I segreti di Osage County\" (2013), \"Into the Woods\" (2014), \"Florence\" (2016) e \"The Post\" (2017). Ha, inoltre, preso parte ai film \"Manhattan\" (1979), \"Innamorarsi\" (1984), \"La morte ti fa bella\" (1992), \"La casa degli spiriti\" (1993), \"The\" \"River Wild - Il fiume della paura\" (1994), \"La stanza di Marvin\" (1996), \"The Hours\" (2002), \"The Manchurian Candidate\" (2004), \"Mamma Mia!\" (2008), \"\u00c8 complicato\" (2009), \"Il matrimonio che vorrei\" (2012), \"Piccole donne\" (2019) e \"The Prom\" (2020). \nDetiene inoltre il record di 31 candidature ai Golden Globe, e di 9 vittorie (di cui uno alla carriera). \u00c8 anche vincitrice di due Screen Actors Guild Awards, due Critics Choice Awards, tre Premi Emmy, un Prix al Festival di Cannes, due Premi BAFTA, un Orso d'oro (alla carriera) e di un Orso d'argento al Festival di Berlino. Ha ricevuto il premio AFI Life Achievement nel 2004, il Kennedy Center Honor nel 2011 e il Golden Globe alla carriera nel 2017 per il suo contributo alla cultura americana attraverso le arti dello spettacolo.\nBiografia.\nMary Louise Streep nasce il 22 giugno 1949 a Summit, New Jersey. Figlia di Mary Wilkinson Streep (1915-2001), artista ed editrice, e di Harry William Streep, Jr. (1910-2003), dirigente farmaceutico. Ha due fratelli pi\u00f9 giovani: Harry William Streep III (nato nel 1951) e Dana David Streep (nato nel 1953).\nLa Streep \u00e8 cresciuta a Basking Ridge, New Jersey, ed ha frequentato la Cedar Hill Elementary School e l'Oak Street School. Nel 1963 la famiglia si trasferisce a Bernardsville, sempre nel New Jersey, dove la Streep frequenta la Bernards High School. A 12 anni viene selezionata per cantare nella recita scolastica e, quindi, inizia a prendere lezioni di canto da Estelle Liebling. Smetter\u00e0 quattro anni dopo per mancanza di passione e per diventare cheerleader nelle Bernards High School Mountaineers. Nonostante la Streep sia apparsa in numerose rappresentazioni teatrali durante la scuola, non si interessa seriamente alla recitazione fino alla recita \"La signorina Julie\" nel 1969 al Vassar College. Il suo professore universitario Clinton J. Atkinson dichiar\u00f2: \"Non penso che nessuno abbia insegnato a Meryl a recitare. Se lo \u00e8 insegnato da sola.\" Nel 1971 riceve il Bachelor of Arts \"cum laude\" in dramma, prima di iscriversi alla Yale Drama School.\nPer pagarsi il college a Yale, la Streep lavora come cameriera, dattilografa e appare in dozzine di produzioni teatrali l'anno, fino al punto di essere cos\u00ec oberata di lavoro che le vennero delle ulcere. In quel periodo contempla l'idea di lasciare la recitazione e iscriversi a legge. Nel 1975 riceve il Master of Fine Arts.\nAnni settanta.\nSubito dopo la laurea a Yale nel 1975, la Streep lavora presso la Eugene O'Neill Theater Center's National Playwrights Conference, dove appare in cinque recite teatrali nel giro di sei settimane. Lo stesso anno si trasferisce a New York e qui appare nelle rappresentazioni teatrali del New York Shakespeare Festival: \"Enrico V\", \"La bisbetica domata\" con Ra\u00fal Juli\u00e1 e \"Misura per misura\" accanto a Sam Waterston e John Cazale. Proprio qui incontra Cazale, con cui avr\u00e0 una relazione fino alla sua prematura morte nel 1978.\nNel 1976 la visione del film \"Taxi Driver\" e in particolare la performance di Robert De Niro ha un profondo impatto sull'attrice, prima disinteressata all'industria cinematografica. La Streep inizia quindi a fare audizioni per diversi film, tra cui quella per il ruolo da protagonista per \"King Kong\" prodotto da Dino De Laurentiis. De Laurentiis, davanti alla Streep e rivolgendosi al figlio, in italiano comment\u00f2 \"Che brutta! Perch\u00e9 me l'hai portata?\". La Streep, capendo l'italiano, rispose in inglese: \"Mi dispiace non essere bella abbastanza per il tuo film, ma la tua \u00e8 solo un'opinione tra tante e ora vado a trovarne una pi\u00f9 gentile\".\nLa Streep continua a lavorare a Broadway nelle produzioni di Tennessee Williams, \"27 Wagons Full of Cotton\", e di Arthur Miller, \"A Memory of Two Mondays\", per cui riceve una candidatura al Tony Award come miglior attrice non protagonista in un'opera teatrale nel 1976.\nL'esordio cinematografico avviene nel 1977 con \"Giulia\" di Fred Zinnemann, dove interpreta un personaggio minore sebbene significativo per la trama. \u00c8 l'anno successivo che si impone all'attenzione generale, recitando per la prima volta accanto a Robert De Niro, Christopher Walken e al fidanzato John Cazale ne \"Il cacciatore\" di Michael Cimino: al secondo film ottiene infatti la prima candidatura all'Oscar come migliore attrice non protagonista.\nNel 1978 interpreta Inga Helms Weiss, una donna tedesca sposata con un artista ebreo nell'era nazista della Germania, nella miniserie televisiva \"Olocausto\". Le riprese della serie si tennero in Germania e in Austria, mentre Cazale rest\u00f2 a New York. Dopo il suo ritorno l'attrice scopr\u00ec che la malattia era progredita notevolmente e gli rest\u00f2 accanto fino alla sua morte il 12 marzo 1978. Nel frattempo, la serie, con un pubblico stimato di 109 milioni, ebbe un notevole successo e la Streep venne ricompensata con un Emmy come miglior attrice protagonista in una miniserie.\nSperando di svagarsi dal lutto per la morte di Cazale, la Streep accetta il ruolo in \"La seduzione del potere\" di Jerry Schatzberg come il giovane nuovo interesse romantico del protagonista, Alan Alda, e compare in un ruolo secondario in \"Manhattan\" di Woody Allen, nel ruolo di Jill. Nel film drammatico \"Kramer contro Kramer\", la Streep recita accanto a Dustin Hoffman nel ruolo di donna infelice che abbandona marito e affronta una crisi coniugale che sfocia in una pesante battaglia giudiziaria per l'affidamento del figlio. All'inizio l'attrice non approv\u00f2 il ruolo perch\u00e9 ritraeva le donne come \"troppo perfide\" e non le rappresentava in modo reale. Gli autori, d'accordo con lei, revisionarono la sceneggiatura. Riscrisse lei stessa alcuni dialoghi nelle scene chiave del film e frequent\u00f2 l'Upper East Side, dove sarebbe stato girato il film, per osservare le interazioni tra madri e figli del quartiere. Per \"Kramer contro Kramer\", la Streep vince sia il Golden Globe che l'Oscar alla miglior attrice non protagonista, che notoriamente dimentic\u00f2 nei bagni subito dopo aver fatto il discorso di accettazione.\n\"Kramer contro Kramer\" e \"Il cacciatore\" furono dei successi al botteghino ed entrambi vinsero l'Oscar al miglior film.\nAnni ottanta.\nIl primo ruolo da protagonista arriva con \"La donna del tenente francese\" nel 1981. La pellicola affianca la Streep a Jeremy Irons per raccontare sia la storia di due attori contemporanei e sia la storia di un amore ambientato in epoca vittoriana. Per il film la Streep ha lavorato per perfezionare il suo accento britannico. Un articolo del \"New York Magazine\" la premi\u00f2 per la sua dote camaleontica e per essere disposta ad interpretare qualsiasi ruolo. Alla Streep \u00e8 stato assegnato il BAFTA alla migliore attrice protagonista.\nNel 1982 si riunisce con Robert Benton per il thriller psicologico \"Una lama nel buio\". Lo stesso anno ottiene un grande successo con \"La scelta di Sophie\" di Alan J. Pakula, in cui \u00e8 una donna polacca segnata dalla scelta che \u00e8 stata costretta a compiere quando era internata in un lager. La Streep film\u00f2 la \"scena della scelta\" in un ciak solo e rifiut\u00f2 di ripeterla, trovando la scena estremamente dolorosa ed emozionalmente estenuante; in questa scena, alla Streep viene chiesto da un soldato delle SS quale dei suoi due figli vuole salvare dalla camera a gas. Secondo il \"Guardian\", in un articolo del 2006, questa \u00e8 diventata una delle scene pi\u00f9 famose dell'attrice. Il ruolo le consegna il secondo Oscar, il primo come migliore attrice.\nNel 1983 interpreta Karen Silkwood, un'attivista sindacale americana morta in un sospetto incidente stradale nel 1974, mentre investigava sulle irregolarit\u00e0 nella sicurezza dell'impianto nucleare della societ\u00e0 di Kerr-McGee in \"Silkwood\" di Mike Nichols. La Streep si sentiva vicina alla Silkwood e per prepararsi al ruolo incontr\u00f2 diverse persone che l'avevano conosciuta in modo da scoprire i vari aspetti della sua personalit\u00e0. Successivamente recito nuovamente accanto a Robert De Niro nel film sentimentale \"Innamorarsi\" di Ulu Grosbard, che le vale il David di Donatello; compare quindi con Sting e Tracey Ullman in \"Plenty\" di Fred Schepisi.\nCon la pubblicazione di \"La mia Africa\", diretto da Sydney Pollack, Streep viene confermata nell'olimpo di Hollywood. Meryl Streep interpreta Blixen, mentre Robert Redford impersona Denys Finch-Hatton, un cacciatore con cui Karen Blixen vive una romantica storia d'amore. L'attrice e il regista si scontrarono diverse volte durante i 101 giorni di riprese in Kenya, in particolare sulla voce di Blixen. La Streep aveva visto cos\u00ec tanti video di Blixen che inizi\u00f2 a parlare in modo aristocratico e vecchio stile, mentre Pollack lo trovava eccessivo. Con un notevole successo commerciale e di critica, la Streep riceve la sesta candidatura per un Oscar e la pellicola vince l'Oscar al miglior film.\nSuccessivamente verr\u00e0 notato che il successo di \"La mia Africa\" port\u00f2 una reazione negativa contro la Streep negli anni successivi, in particolare perch\u00e9 inizi\u00f2 a chiedere $4 milioni per film. Le pellicole successive non ebbero lo stesso successo: \"Heartburn - Affari di cuore\" di Mike Nichols e in \"Ironweed\" di H\u00e9ctor Babenco. Nel 1988 \u00e8 nel cast di \"Un grido nella notte\", in cui interpreta Lindy Chamberlain, una donna australiana che viene erroneamente creduta responsabile della morte della figlia, in realt\u00e0 rapita e uccisa da un dingo. Girato in Australia, Streep vince l'AACTA Award alla miglior attrice e il Prix d'interpr\u00e9tation f\u00e9minine al Festival di Cannes.\nVerso la fine degli anni ottanta, dopo aver interpretato solo parti drammatiche, sembra rivolgersi anche alla commedia: \u00e8 il caso di \"She-Devil - Lei, il diavolo\" di Susan Seidelman, una satira che parodia l'ossessione della societ\u00e0 per la bellezza e la chirurgia plastica. Nonostante la pellicola non sia stata particolarmente apprezzata, i critici hanno premiato l'interpretazione della Streep.\nAnni novanta.\nLa biografa Karen Hollinger descrive i primi anni novanta come un declino nella popolarit\u00e0 della Streep, attribuendo la causa alla percezione da parte della critica che le varie commedie a cui ha partecipato fossero solamente un tentativo di trasmettere un'immagine pi\u00f9 leggera dopo una serie di pellicole drammatiche e commercialmente mediocri e, pi\u00f9 probabilmente, alla mancanza di opzioni disponibili per un'attrice sulla quarantina. Streep comment\u00f2 che in quel periodo preferiva limitare le sue scelte a pelliole girate a Los Angeles, per restare pi\u00f9 vicino alla sua famiglia: \"Quando un'attrice arriva alla met\u00e0 dei quaranta, nessuno \u00e8 pi\u00f9 interessato a lei e se aggiungi anche un paio di bambini al programma, devi scegliere le tue parti con molta cura\".\nTra il 1990 e il 1992 ottiene ruoli molto diversi fra loro; interpreta un'attrice di B-movie in \"Cartoline dall'inferno\" con Dennis Quaid e Shirley MacLaine nel 1990; nel 1991 gira \"\" di Albert Brooks e nel 1992 partecipa al film \"La morte ti fa bella\" di Robert Zemeckis con Goldie Hawn e Bruce Willis, per il quale viene nominata al Golden Globe e al Saturn Award come miglior attrice protagonista. La Streep ha persuaso lo sceneggiatore David Koepp a riscrivere diverse scene, in particolare quelle in cui il suo personaggio ha una storia con un uomo pi\u00f9 giovane. Sette mesi di riprese sono il periodo pi\u00f9 lungo della carriera della Streep e dichiar\u00f2 di averle trovate lunghe e noiose, anche per via degli effetti speciali. Per via delle allergie dell'attrice a diversi cosmetici, il dipartimento del trucco ha dovuto creare delle protesi speciali per poterla invecchiare fino all'et\u00e0 di 54 anni, nonostante la Streep abbia dichiarato di sembrare pi\u00f9 vicino ai 70. La pellicola fu un successo commerciale e incass\u00f2 15.1 milioni di dollari in soli cinque giorni, ma la performance della Streep non fu generalmente ben accolta.\nNel 1993 \u00e8 con Jeremy Irons, Glenn Close e Winona Ryder in \"La casa degli spiriti\", diretto da Bille August e tratto dall'omonimo romanzo di Isabel Allende. L'anno successivo gira \"The River Wild - Il fiume della paura,\" diretta da Curtis Hanson e affiancata da David Strathairn e Kevin Bacon.\nNel 1995 arriva il suo film pi\u00f9 di successo del decennio \"I ponti di Madison County\", con la regia di Clint Eastwood. Il film racconta la storia di Robert Kincaid, fotografo del \"National Geographic\", che ha una relazione con una donna italiana sposata, Francesca. Alla Streep l'omonimo romanzo di Robert James Waller su cui \u00e8 basato il film non piacque, ma trov\u00f2 la scenaggiatura come un'occasione speciale per un'attrice di 46 anni. Per il film l'attrice si ispir\u00f2 a Sophia Loren ed Anna Magnani e vision\u00f2 \"Mamma Roma\" di Pier Paolo Pasolini. La pellicola ha incassato $70 milioni negli Stati Uniti ed ha anche ricevuto pareri molto positivi da parte della critica, che elogi\u00f2 in particolare l'interpretazione di Streep, che le valse anche una candidatura agli Oscar come miglior attrice e la regia di Eastwood, ritenuta una delle migliori da lui mai realizzate. Il film \u00e8 anche classificato al 90\u00ba posto dalla AFI's 100 Years... 100 Passions, lista che include i 100 migliori film romantici della storia del cinema.\nL'anno successivo recita la parte della sorella di Bessie (Diane Keaton), una donna che lotta contro la leucemia, in \"La stanza di Marvin\"; nel film sono presenti anche Robert De Niro e Leonardo DiCaprio. Nel 1998 \u00e8 nel cast con Michael Gambon e Catherine McCormack in \"Ballando a Lughnasa\", presentato in concorso alla 55\u00aa Mostra internazionale d'arte cinematografica di Venezia. Lo stesso anno partecipa a \"La voce dell'amore\" per interpretare una casalinga con il cancro. Il critico cinematografico del \"Los Angeles Times\" Kenneth Turan ha dichiarato che il suo ruolo \"\u00e8 uno dei meno appariscenti drammatici e appariscenti della sua carriera, ma lei aggiunge un livello di onest\u00e0 e realt\u00e0 che rende la sua performance una delle sue pi\u00f9 commoventi\".\nIl 16 settembre 1998 Meryl Streep riceve la stella sulla Hollywood Walk of Fame, collocata al 7016 Hollywood Blvd.\nNel 1999 interpreta Roberta Guaspari, una donna newyorkese con la passione per il violino, nello struggente film di Wes Craven \"La musica del cuore\". La parte era stata precedentemente assegnata a Madonna. Per la parte la Streep doveva saper suonare il violino e, in preparazione, ha dovuto allenarsi intensivamente per due mesi, cinque o sei ore al giorno. Ha ricevuto per questo ruolo la dodicesima candidatura all'Oscar come miglior attrice, al Golden Globe e al SAG AWARD.\nAnni duemila.\nNel 2001 partecipa al film di Steven Spielberg \"A.I. - Intelligenza artificiale\", in un ruolo di doppiaggio, e presenta il Nobel Peace Prize Concert con Liam Neeson, tenutosi ad Oslo l'11 dicembre 2001, in onore dei vincitori del Premio Nobel, delle Nazioni Unite e di Kofi Annan. Lo stesso anno ritorna in teatro per la prima volta in vent'anni nella rappresentazione teatrale de \"Il gabbiano\" di Anton Pavlovi\u010d \u010cechov. La Streep interpreta Arkadina, diretta da Mike Nichols e affiancata da Kevin Kline, Natalie Portman, John Goodman, Marcia Gay Harden, Stephen Spinella, Debra Monk, Larry Pine e Philip Seymour Hoffman. Anche il figlio dell'attrice, Henry Gummer, \u00e8 presente nella rappresentazione, nel ruolo di Yakov, un operaio.\nSempre nel 2001 inizia a lavorare sulla commedia dramamtica di Spike Jonze \"Il ladro di orchidee\", in cui interpreta la giornalista Susan Orlean. Il ruolo le regala il quarto Golden Globe come migliore attrice non protagonista. Francesco Al\u00f2 su \"Il Messaggero\" scriver\u00e0: \"Cage, Streep e Cooper sembrano recitare per la prima volta tanto sono appassionati.\". \u00c8 poi apparsa nel ruolo di Clarissa, una editrice letteraria di mezza et\u00e0 omosessuale, accanto a Nicole Kidman e Julianne Moore nel film \"The Hours\", diretto da Stephen Daldry e basato sul romanzo di Michael Cunningham, vincitore del premio Pulitzer \"Le ore\". Presentato alla 53\u00aa edizione del Festival internazionale del cinema di Berlino, tutte e tre le attrici ricevono per la loro performance l'Orso d'argento per la migliore attrice\".\"\nNel 2003 ha un cameo in cui interpreta s\u00e9 stessa in \"Fratelli per la pelle\" di Peter e Bobby Farrelly e lavora nuovamente con Mike Nichols nella miniserie televisiva di HBO \"Angels in America\" con Al Pacino ed Emma Thompson. Basata sull'opera teatrale \"Angels in America - Fantasia gay su temi nazionali\" di Tony Kushner, la serie tratta, in modo perlopi\u00f9 onirico, la condizione degli omosessuali negli Stati Uniti d'America reganiani, focalizzandosi sulle reazioni a seguito del diffondersi dell'AIDS. La Streep interpreta quattro ruoli e viene riconosciuta sia con un Emmy come miglior attrice protagonista in una miniserie o film, che con un Golden Globe come miglior attrice in una mini-serie o film per la televisione.\nL'anno successivo gira \"The Manchurian Candidate\" di Jonathan Demme, remake del film del 1962 \"Va' e uccidi\" di John Frankenheimer. Al fianco di Denzel Washington, l'attrice interpreta una senatrice degli Stati Uniti, madre manipolatrice di un candidato vice-presidente. Mick LaSalle del \"San Francisco Chronicle\" ha parlato in termini particolarmente positivi della sua interpretazione, paragonando la sua figura nel film a quella di Hillary Clinton (come aspetto fisico) e Karen Hughes (come energia) e definendola \"...un piacere da guardare - e una meraviglia - ogni secondo che \u00e8 sullo schermo\". Sempre nel 2004 interpreta il ruolo di zia Josephine in \"Lemony Snicket - Una serie di sfortunati eventi\" con Jim Carrey. Nel 2005 \u00e8 in \"Prime\" di Ben Younger, nei panni della Dr.ssa Lisa Metzger, la psicoterapeuta di una donna d'affari divorziata e solitaria, interpretata da Uma Thurman, che ha una relazione con David, un giovane pittore di ventitr\u00e9 anni. Il film ha incassato un totale di dollari negli USA.\nTra agosto e settembre 2006 Streep \u00e8 nella recita teatrale \"Madre Coraggio e i suoi figli\" al Delacorte Theater in Central Park. L'attrice recita nello spettacolo di tre ore e mezza con Kevin Kline ed Austin Pendleton, su sceneggiatura rivisitata da Tony Kushner. Nello stesso periodo Robert Altman la vuole nella sua ultima opera, \"Radio America\". Con un cast composto da Lindsay Lohan, Tommy Lee Jones, Kevin Kline e Woody Harrelson, la pellicola segue la storia di una piccola stazione radio del Minnesota arrivata all'ultima trasmissione. Il film incassa 26 milioni di dollari, soprattutto sul territorio statunitense. Di maggior successo commerciale \u00e8 stata invece la dissacrante commedia \"Il diavolo veste Prada\", in cui istrioneggia nel ruolo di Miranda Priestly, perfida direttrice di una rivista di moda. Il soggetto \u00e8 tratto dall'omonimo romanzo di Lauren Weisberger. Nonostante il film in generale abbia ricevuto critiche miste, la performance della Streep \u00e8 stata ampiamente lodata ed \u00e8 stata candidata per numerosi premi cinematografici, tra cui l'Oscar e il Golden Globe. Nel cast figurano anche Stanley Tucci e le giovani Anne Hathaway e Emily Blunt.\nNell'aprile 2007 viene programmata la distribuzione di \"Dark Matter\", liberamente ispirato alla storia vera di Lu Gang, uno studente cinese di fisica che ha ucciso quattro membri del corpo docente e uno studente presso la University of Iowa nel 1991. A causa del massacro al Virginia Polytechnic Institute, per\u00f2, la distribuzione viene spostata al 2008. La Streep interpreta poi il capo della CIA, in \"Rendition - Detenzione illegale\" del regista Gavin Hood. Desiderosa di essere coinvolta in un thriller politico, la Streep ha accolto con piacere l'opportunit\u00e0 di recitare in un genere cinematografico per il quale non \u00e8 generalmente considerata e ha immediatamente accettato. Nello stesso periodo recita con la figlia maggiore Mamie Gummer in \"Un amore senza tempo\" e ha un ruolo in \"Leoni per agnelli\" di Robert Redford. Entrambi i film sono stati criticati ed etichettati come \"spreco di talento\", mentre la Streep \u00e8 stata lodata per la sua presenza \"naturale, spontanea e silenziosamente potente\".\nViene poi confermata per il ruolo di Donna Sheridan nella versione cinematografica del musical \"Mamma Mia!\", basato sulle musiche del gruppo svedese ABBA, scritto da Catherine Johnson e diretto da Phyllida Lloyd. Nel cast insieme ad Amanda Seyfried, Pierce Brosnan, Stellan Skarsg\u00e5rd, Colin Firth, Julie Walters e Christine Baranski, la Streep interpreta la madre single di Sophie, che non avendo mai incontrato il padre, invita tutte e tre gli ex fidanzati storici della madre al suo matrimonio sull'idilliaca isola greca di Scopelo. L'attrice aveva gi\u00e0 visto la versione di Broadway del musical molti anni prima e rimase molto entusiasta dall'offerta di Lloyd di apparire nella versione cinematografica. Per il film ha registrato quattordici canzoni, tra cui \"Money, Money, Money\", \"Mamma Mia\", \"Dancing Queen\" e \"The Winner Takes It All\", alcune delle quali ri-entrarono in diverse classifiche in tutto il mondo. \"Mamma Mia!\" diventa rapidamente il musical che ha incassato di pi\u00f9 nella storia del cinema, guadagnando $144\u00a0130\u00a0063 negli USA e $465\u00a0711\u00a0574 nel resto del mondo. Alla 35\u00aa edizione dei People's Choice Awards, la sua versione di \"Mamma Mia!\" ha vinto un premio per la canzone preferita di una colonna sonora ed \u00e8 stata candidata al Grammy Award per il lavoro sulla colonna sonora del film.\nSempre nel 2008 la Streep recita in \"Il dubbio\", film drammatico sulla storia di una severa madre superiora di una scuola cattolica nel Bronx nel 1964 che muove accuse di pedofilia contro un carismatico prete che cerca di allentare i rigidi costumi dell'istituto. Il film \u00e8 diventato un discreto successo al botteghino ed \u00e8 stato acclamato da molti critici come uno dei migliori film del 2008; ha ottenuto 5 candidature ai Premi Oscar 2009, per l'intero cast Streep, Philip Seymour Hoffman, Amy Adams e Viola Davis, e per la miglior sceneggiatura non originale.\nNell'estate del 2009 torna sullo schermo affiancata da Stanley Tucci ed Amy Adams con la commedia di Nora Ephron \"Julie &amp; Julia\", in cui interpreta la celeberrima cuoca americana Julia Child. Il film ha chiuso il Festival internazionale del film di Roma 2009, dove \u00e8 stato presentato fuori concorso. Il film segue parallelamente le vicende di Julie Powell, brillante scrittrice mancata che decide di sperimentare personalmente nel giro di 365 giorni tutte le 524 ricette contenute nel libro di cucina \"Mastering the Art of French Cooking\" di Julia Child, e Julia Child stessa mentre si dedica per quasi un decennio alla sua monumentale opera culinario-letteraria. Per questo ruolo ottiene la sua sedicesima candidatura all'Oscar e vince il settimo Golden Globe come migliore attrice in un film commedia o musicale.\nAi Golden Globe 2010, nella stessa categoria, la Streep viene candidata anche per il suo lavoro in \"\u00c8 complicato.\" In questa pellicola la Streep interpreta una donna che inizia una storia segreta con l'ex-marito 10 anni dopo il divorzio; con Alec Baldwin e Steve Martin ricever\u00e0 il National Board of Review Award al miglior cast. Nel frattempo presta la voce al film d'animazione di Wes Anderson \"Fantastic Mr. Fox\".\nAnni duemiladieci.\nNel 2010 si riunisce con la regista Phyllida Lloyd per \"The Iron Lady\", film biografico sulla vita dell'ex primo ministro britannico Margaret Thatcher. La Streep in preparazione al ruolo ha assistito ad una sessione del Parlamento Inglese nel 2011, ha visionato alcuni documenti negli archivi di Downing Street e alcuni filmati conservati dalla BBC per studiare la gestualit\u00e0 della Thatcher. Per il ruolo riceve la sua ventiseiesima nomination ai Golden Globe e vincendo per l'ottava volta, vince il secondo British Academy Film Award in trentuno anni, e riceve la diciassettesima nomination agli Oscar vincendo la terza ambita statuetta. Con questo risultato \u00e8 seconda solo a Katharine Hepburn, che si \u00e8 aggiudicata quattro titoli, e alla pari con Ingrid Bergman, Walter Brennan, Jack Nicholson e Daniel Day Lewis. Inoltre, le viene assegnato l'orso d'oro alla carriera al Festival internazionale del cinema di Berlino. La famiglia e gli amici della Thatcher hanno criticato la performance della Streep, ritenendola inaccurata.\nNel 2012 con il regista de \"Il diavolo veste Prada\", David Frankel, lavora a \"Il matrimonio che vorrei\", spalleggiata da Tommy Lee Jones e Steve Carell. La pellicola racconta la storia di una coppia di mezza et\u00e0 che frequenta un'intensa settimana di terapia di coppia per riaccendere l'intimit\u00e0 nel loro matrimonio.\nL'anno dopo comincia le riprese del film \"I segreti di Osage County\" con Julia Roberts ed Ewan McGregor. Basato sulla pi\u00e8ce teatrale di Tracy Letts, vincitrice del Premio Pulitzer, la trama gira attorno ad una famiglia disfunzionale che si riunisce dopo la scomparsa del patriarca. L'uscita \u00e8 prevista nelle sale statunitensi per il 25 dicembre 2013. Per la versatile interpretazione di Violet Weston, donna meschina e polemica con tutte le fragilit\u00e0 di una donna anziana, la Streep ha ottenuto diverse candidature, tra cui al Premio Oscar, al Golden Globe e al SAG Award.\nNel 2014 \u00e8 in \"The Giver - Il mondo di Jonas\" diretto da Phillip Noyce; la Streep prima di ricevere la parte dal produttore e co-star Jeff Bridges aveva gi\u00e0 letto il romanzo fantascientifico distopico su cui si basa la sceneggiatura, \"The Giver - Il donatore\" di Lois Lowry. Inoltre, ha avuto un piccolo ruolo in \"The Homesman\". La pellicola partecipa in concorso alla 67\u00aa edizione del Festival di Cannes, dove \u00e8 stata proiettata il 18 maggio 2014.\nDiretto da Rob Marshall, \"Into the Woods\" \u00e8 l'adattamento cinematografico dell'omonimo musical di Stephen Sondheim a sua volta ispirato da celebri fiabe tradizionali come \"Cenerentola\", \"Cappuccetto Rosso\" e \"Raperonzolo\" dei Fratelli Grimm e \"Jack e la pianta di fagioli\". Uscito nelle sale statunitensi il 25 dicembre 2014, l'attrice ha la parte della strega. La Streep viene candidata per il premio Oscar come miglior attrice non protagonista, il Golden Globe come miglior attrice non protagonista e vince l'MTV Movie Award come miglior cattivo.\nNel 2015 recita nella commedia musicale \"Dove eravamo rimasti\" del regista Jonathan Demme nel ruolo di Linda, una rock star ormai sulla via del tramonto che, per seguire la sua passione musicale, ha abbandonato la famiglia in Indianapolis e si \u00e8 costruita una nuova vita a Los Angeles formando una band, \"The Flash\". Nel cast anche la figlia, Mamie Gummer, Kevin Kline e Sebastian Stan. L'altro film dell'anno della Streep \u00e8 \"Suffragette\" in cui interpreta l'attivista e politica britannica Emmeline Pankhurst, a fianco diCarey Mulligan, Helena Bonham Carter, Brendan Gleeson, Anne-Marie Duff, Ben Whishaw e Romola Garai.\nIl 25 settembre 2015 viene lanciata in tutto il mondo l'iniziativa \"The Global Goals\", che vede l'attrice tra le protagoniste, unitamente ad altri attivisti e artisti tra i quali Malala Yousafzai, Anastacia, Stephen Hawking, Stevie Wonder, Kate Winslet, Bill Gates e Melinda Gates, la regina Rania di Giordania, Jennifer Lopez e molti altri. I leader mondiali si sono impegnati a rispettare 17 obiettivi globali da realizzare nei prossimi 15 anni, tra cui i pi\u00f9 importanti sono eliminare la povert\u00e0 estrema, combattere la disuguaglianza, le ingiustizie e sistemare il cambiamento climatico.\nDopo essere stata la presidente della giuria internazionale della 66\u00aa edizione del Festival internazionale del cinema di Berlino, la Streep recita nel film di Stephen Frears, \"Florence\". Basato sulla vera storia di Florence Foster Jenkins, un soprano che divenne famosa per la sua completa mancanza di doti canore, il film ha riscosso un buon successo di pubblico e critica, ricevendo quattro candidature ai Golden Globe 2017. Per questo film l'attrice \u00e8 stata candidata all'Oscar come miglior attrice protagonista, conquistando la sua ventesima candidatura al prestigioso premio. Nel dicembre 2017 esce \"The Post\", film diretto da Steven Spielberg che vede come protagonista la Streep insieme a Tom Hanks. La pellicola narra la vicenda della pubblicazione dei Pentagon Papers, documenti top secret del dipartimento della difesa degli Stati Uniti d'America, prima sul \"New York Times\" e poi sul \"Washington Post\" nel 1971. Per l'interpretazione di Katharine \"Kay\" Graham la Streep viene candidata all'Oscar, come miglior attrice protagonista, per la ventunesima volta.\nNel 2018 ha una piccola parte in \"Mamma Mia! Ci risiamo\" in cui interpreta nuovamente Donna Sheridan e recita nel film \"Il ritorno di Mary Poppins\" diretto da Rob Marshall.\nNel 2021 entra a far parte del cast di \"Don't Look up\", insieme a Leonardo DiCaprio, Jennifer Lawrence, Cate Blanchett e molti altri. \nVita privata.\nStreep \u00e8 stata fidanzata per 2 anni con John Cazale, suo co-protagonista ne \"Il cacciatore\", fino alla sua morte, sopraggiunta per un cancro ai polmoni il 13 marzo 1978. Il 30 settembre 1978 ha sposato lo scultore Don Gummer. Hanno quattro figli: Henry (nato nel 1979), musicista conosciuto col nome di Henry Wolfe, Mamie (nata nel 1983), Grace (nata nel 1986) e Louisa (nata nel 1991). Nel 2019 diventa nonna per la prima volta, da parte di Mamie.\n\u00c8 inoltre attiva nella lotta contro la violenza sulle donne. Nel corso degli anni si \u00e8 anche pi\u00f9 volte schierata a favore dei diritti della comunit\u00e0 LGBT, divenendo di fatto un'icona di tale comunit\u00e0, grazie anche alle sue performance in film come \"Manhattan\", \"La morte ti fa bella\", She-Devil - Lei, il diavolo, \"The hours\", \"Il diavolo veste Prada\" e \"Mamma Mia!\".\nOpere dedicate.\nMeryl Streep, attraverso i personaggi dei suoi pi\u00f9 grandi film, \u00e8 il filo conduttore che lega le protagoniste del romanzo \"Il club di Meryl Streep\" di Mia March.\nRiconoscimenti.\nMeryl Streep detiene il record per il maggior numero di \"nomination\" al Premio Oscar; infatti, \u00e8 stata nominata ben 21 volte, dalla sua prima candidatura nel 1979 per \"Il cacciatore\". In totale ne ha 17 per la migliore attrice protagonista e 4 per la migliore attrice non protagonista. Ha vinto tre premi Oscar: un Oscar alla miglior attrice non protagonista nel 1980 per \"Kramer contro Kramer\" e l'Oscar alla miglior attrice nel 1983 per \"La scelta di Sophie\" e nel 2012 per \"The Iron Lady\". Inoltre \u00e8 l'interprete pi\u00f9 nominata al premio Golden Globe; 31 sono infatti le \"nomination\" e 9 le sue vittorie. Ai Golden Globe 2017 ha ricevuto il Golden Globe alla carriera, premio Cecil B. DeMille.\nNel 2009 ha ricevuto un dottorato onorario di \"Belle Arti\" alla Universit\u00e0 di Princeton. Nel 2010 \u00e8 stata eletta alla American Academy of Arts and Letters e le \u00e8 stato assegnato un onorario \"Doctor of Arts\" dalla Universit\u00e0 di Harvard. Il 14 febbraio 2012 ha ricevuto l'Orso d'oro alla carriera al Festival di Berlino.\nSecondo una stima, i film dell'attrice dovrebbero avere guadagnato complessivamente 2 miliardi di dollari, con una media di quasi 39 milioni di dollari a film.\nDoppiatrici italiane.\nNelle versioni in italiano dei suoi film, Meryl Streep \u00e8 stata doppiata da:\nDa doppiatrice \u00e8 stata sostituita da:"}
{"id": "112747", "revid": "125145735", "url": "https://it.wikipedia.org/wiki?curid=112747", "title": "Famagosta", "text": "Famagosta (; , \"Ammochostos\"; ) \u00e8 una citt\u00e0 appartenente \"de facto\" alla cosiddetta Repubblica Turca di Cipro del Nord e, \"de iure\", alla Repubblica di Cipro, con 40.920 abitanti. Situata sulla costa orientale dell'isola di Cipro, \u00e8 ricompresa \"de iure\" nell'omonimo distretto, \"de facto\" nel distretto di Gazima\u011fusa.\nStoria.\nOrigini.\nLa citt\u00e0 era nota in antichit\u00e0 come \"Arsinoe\" (in onore di Arsinoe d'Egitto), quindi come \"Ammochostos\" (che significa \"nascosta nella sabbia\") che \u00e8 il nome con cui \u00e8 conosciuta oggi in Grecia. Questo stesso nome si svilupp\u00f2 in \"Famagosta/Famagusta\" (fama Augusti), usato nelle lingue europee occidentali e nel nome turco di \"Ma\u011fusa\" (\"Gazi\" \u00e8 un prefisso turco che significa \"glorificata\"). Sembra che raggiunse il suo massimo splendore nel XIII secolo, quando i cristiani in fuga dalla Siria e dalla Palestina vi si insediarono e la svilupparono in una citt\u00e0 florida.\nPeriodo genovese (1372-1489).\nNel 1372 Famagosta venne conquistata da Genova, il cui dominio dur\u00f2 fino all'arrivo dei veneziani.\nIl re di Cipro era ricorso ai prestiti della Maona di Cipro. Tuttavia, non potendo restituire il debito, nel 1447 cedette in sovranit\u00e0 alla Casa di San Giorgio (che nel frattempo aveva assorbito la Maona) la citt\u00e0 di Famagosta.\nIl suo successore nel 1464 riconquist\u00f2 la citt\u00e0, facendo terminare il dominio di San Giorgio.\nPeriodo veneziano (1489-1571).\nIl suo declino si ebbe dopo una rivolta nel XIV secolo e nel XV secolo.\nQuando i veneziani la conquistarono, nel 1489, Famagosta stava attraversando un periodo di decadenza.\nI veneziani la svilupparono nuovamente, costruendo delle massicce mura attorno alla citt\u00e0 vecchia, che esistono in gran parte ancora oggi.\nIl bastione \"Martinengo\" \u00e8 un eccellente esempio di fortificazione alla moderna, in quanto fornisce protezione alle mura da ambo i lati.\nQuesto porto fu l'ultima piazzaforte cipriota a cadere in mano turca, dopo un lungo assedio.\nI promessi rinforzi alla citt\u00e0 non giunsero mai da Venezia (provenienti da Souda, nell'isola di Creta). Il brutale supplizio al quale fu sottoposto il rettore di Famagosta Marcantonio Bragadin, pena che echeggi\u00f2 in tutto il Mediterraneo, potrebbe essere stato causato dall'uccisione, settimane prima, di alcuni giannizzeri che si erano arresi nel fossato durante una scaramuccia, ma resta un mistero anche perch\u00e9 non fu attuato dalla soldataglia dei venturieri turchi (notoriamente indisciplinati e spesso crudeli con i prigionieri) ma da Lel\u00e8 Mustafa, uomo con fama (almeno in precedenza) di mite, giusto e benevolente verso i cristiani, oltre che generale in precedenza ed in seguito molto cavalleresco.\nConquista turca (1570-1571).\nLa conquista dell'isola di Cipro ebbe inizio con l'assedio del 1570. I turchi presero l'iniziativa dopo la notizia di uno scoppio nell'Arsenale di Venezia che aveva distrutto il magazzino delle polveri e dei legnami, probabilmente un sabotaggio ad opera di agenti al soldo del sultano Selim II, e dopo che l'ultimatum turco fu rifiutato dal Senato veneziano. Nel luglio del 1570 la forza d'invasione sbarc\u00f2 a Cipro. Era formata da circa 100\u00a0000 soldati e per prima cosa essa attacc\u00f2 la capitale di Cipro, Nicosia, difesa dal governatore civile, ma la citt\u00e0 non aveva abbastanza viveri e mezzi necessari per resistere a un lungo assedio. Cadde il 9 settembre dopo che i turchi uccisero a tradimento i 500 difensori e il governatore che si erano rifugiati nel palazzo del governatore, dove si tentava l'ultima e disperata resistenza. Malgrado avessero accettato la resa in cambio della vita, i turchi massacrarono l'intera popolazione della citt\u00e0, tranne 2000 giovani i quali furono inviati come schiavi a Istanbul.\nMa Famagosta non \u00e8 indifesa come Nicosia. Nel periodo dell'assedio della capitale cipriota il senatore veneziano Marcantonio Bragadin aveva rinforzato le difese e accumulati viveri e munizioni a sufficienza per un lungo assedio, il sistema difensivo efficace e innovativo. Le fortificazioni, opera del celebre architetto Sammicheli, sono frutto delle pi\u00f9 avanzate concezioni belliche: la cinta rettangolare delle mura, lunga quasi quattro chilometri e rafforzata ai vertici da possenti baluardi, \u00e8 intervallata da dieci torrioni e coronata da terrapieni larghi fino a trenta metri. Alle spalle le mura sono sovrastate da una decina di forti, detti \"cavalieri\", che dominano il mare e tutta la campagna circostante, mentre all'esterno sono circondate da un profondo fossato. La principale direttrice d'attacco \u00e8 difesa dall'imponente massiccio del forte Andruzzi, davanti al quale si protende, pi\u00f9 basso il forte del Rivellino.\nLa cavalleria turca, subito dopo la distruzione di Nicosia, con una galoppata di circa 50 chilometri, raggiunge i pressi di Famagosta portando infilzate sulle lance le teste del governatore Dandolo e di tutti gli altri dignitari, comandanti e magistrati di Nicosia. Per spaventare i difensori Mustaf\u00e0 Pasci\u00e0 invia a Famagosta, racchiusa in una cesta, la testa del governatore di Nicosia, Niccol\u00f2 Dandolo. Ma il Capitano Generale di Famagosta, Marcantonio Bragadin, di antico e nobile casato veneziano, non s'impressiona, respinge ogni intimazione di resa e d\u00e0 tutte le disposizioni necessarie per quella lunga ed eroica resistenza \"che rester\u00e0 sempre monumento di gloria negli annali militari\". Bragadin ed i suoi uomini sono convinti che Venezia non li lascer\u00e0 in balia del turco e che, prima o dopo, arriveranno i sospirati e promessi soccorsi. Ma oramai l'anno \u00e8 troppo avanzato per permettere un assedio regolare e Lal\u00e0 Mustafa si limit\u00f2 a bloccare la citt\u00e0 via terra e di lasciare 40 galee nelle acque cipriote.\nQuindi arrivarono degli insperati aiuti dalla Repubblica di Venezia, infatti il 26 gennaio 1571 Marcantonio Querini con 16 galee e 3 mercantili provenienti dalla base veneziana di Candia disperse le 7 galee turche che bloccavano la citt\u00e0, distruggendone 4, quindi dopo aver catturato due navi piene zeppe di rifornimenti destinati agli ottomani e dopo aver creato gravi danni alle comunicazioni e alle torri di guardia turche rafforz\u00f2 con 1600 soldati, munizioni e viveri la citt\u00e0 assediata sbarc\u00f2 a Creta tutti i non combattenti, i malati ed i feriti di Famagosta. Sul finire dello stesso inverno sbarc\u00f2 a Famagosta un altro contingente veneziano formato da 800 soldati provenienti addirittura da Venezia con una lettera di incoraggiamento che il Senato indirizzava alla \"nostra carissima e fedele citt\u00e0 di Famagosta\", prova che Venezia non si era dimenticata di Famagosta, infatti anche nei negoziati con il gran visir Sokollu Mehmed Pasci\u00e0, pur cedendo su molte cose, si mantenevano fermi sul trattamento onorevole della guarnigione di Famagosta, cosa per cui Sokollu aveva dato garanzia.\nFinito l'inverno, nella primavera 1571 il sultano invi\u00f2 circa 200 navi all'indirizzo di Cipro con a bordo circa 250.000 uomini, ma \"solo\" 100.000 di essi erano soldati, mentre gli altri erano gli zappatori incaricati di scavare le trincee sulle rocce in direzione delle mura della citt\u00e0. Inoltre i turchi tentarono di distruggere le mura attraverso gallerie che dovevano contenere grossi quantitativi di polvere da sparo; i veneziani, per\u00f2, li respinsero scavando gallerie sotto quelle ottomane, per rubare al nemico la polvere da sparo, o semplicemente per farle esplodere. Lal\u00e0 Mustaf\u00e0 disponeva, alla fine di maggio, di 74 cannoni, tra cui 9 basilischi, quindi la morsa turca incominci\u00f2 a stringersi; i cannoni ottomani fecero brecce in molte parti delle mura, ma ogni apertura era sempre riempita con sacchi di sabbia. Con provocazione beffarda i turchi issavano il vessillo veneziano catturato a Nicosia, allora il comandante militare della citt\u00e0 (il perugino Astorre Baglioni) guid\u00f2 una sortita e lo riport\u00f2 indietro con le proprie mani. Alla fine i Turchi riuscirono ad aprire nelle mura una breccia troppo grande per essere rappezzata, facendo esplodere una mina sotto la mezzaluna nei pressi dell'arsenale.\nFamagosta era dunque aperta agli assalti; il primo dur\u00f2 cinque ore e fu respinto, una seconda breccia fu allora attaccata da una massiccia formazione turca, ma i veneziani riuscirono anche questa volta a respingere gli assalitori turchi. Dopo che questo attacco del 9 luglio fu violentemente respinto dai difensori oramai esausti, i turchi persero la testa e tentarono un quarto attacco in massa il 31 luglio, ma vennero ancora respinti dai restanti 1800 difensori veneziani e greci. Oramai non erano pi\u00f9 possibili sortite compiute con la cavalleria, perch\u00e9 i cavalli erano stati mangiati, anche la farina era esaurita e la polvere da sparo si era ridotta a 7 fusti.\nMarcantonio Bragadin, consapevole che la capacit\u00e0 di resistenza della citt\u00e0 era quasi del tutto esaurita, alla fine si arrese alle suppliche di coloro che premevano su di lui per trattare con Lala Mustaf\u00e0. Per la conquista della fortezza i turchi pagavano un prezzo salato, 150.000 palle di cannone, almeno 52.000 morti ed enormi quantit\u00e0 di polvere da sparo; Bragadin sapeva pure che poteva ancora abbandonare le mura della citt\u00e0 e ritirarsi nella cittadella per una difesa ancora pi\u00f9 lunga. Naturalmente il Senato veneziano aveva saggiamente deciso di non mettere a repentaglio le sue 97 galee presenti a Candia: attaccare le galee turche, che erano circa il doppio, sarebbe stato un suicidio di massa per i veneziani, anche se il battagliero governatore di Candia, Sebastiano Venier, premeva affinch\u00e9 la flotta della Lega Santa si muovesse per soccorrere Famagosta; di avviso contrario era per\u00f2 il comandante genovese di Filippo II, Gianandrea Doria.\nIl 1\u00ba agosto del 1571, i Veneziani consegnarono la citt\u00e0 ai Turchi. Lala Mustaf\u00e0 garantiva la vita e la libert\u00e0 a tutti coloro che si trovavano dentro le mura; i cittadini greci di Famagosta potevano restare o andarsene, a loro scelta; quelli che restavano con i turchi mantenevano le loro propriet\u00e0 e attivit\u00e0 oltre alla libert\u00e0 di culto; i difensori potevano tenere le armi e allontanarsi con cinque pezzi di artiglieria, accompagnati dai loro tre comandanti a cavallo, trasportati su cinquanta galee turche dirette a Candia.\nIn effetti i feriti e i malati furono subito trasportati a bordo delle galee turche, ma poi incominci\u00f2 il massacro: Bragadin fu incatenato e costretto ad assistere allo scempio di Astorre Baglioni, degli altri comandanti e della scorta veneziana, che furono tutti tagliati a pezzi dai soldati turchi; a lui furono mozzate le orecchie ed il naso. \nIl comandante veneziano Lorenzo Tiepolo, che non vedeva motivo per non fidarsi dei turchi, port\u00f2 tutte le truppe alla spiaggia; qui, furono trasportate dentro le galee turche ed appena tutti i soldati furono dentro le galee vennero denudati ed incatenati ai remi. Lorenzo Tiepolo fu impiccato come il colonnello Martinengo, comandante delle truppe di supporto del 24 gennaio 1571, mentre Bragadinil 17 agosto fu torturato e scorticato vivo.\nMa la strenua tenuta dellaroccaforte veneziana fu determinante per organizzare la vittoriosa battaglia di Lepanto dell'ottobre 1571 e tenere i turchi occupati pi\u00f9 a lungo.\nPeriodo turco (1571-1878).\nDal 1571, dopo la conquista, i turchi convertirono le chiese in moschee o le usarono per scopi secolari. La Cattedrale di San Nicola divenne la Moschea Lala Mustafa Pasha.\nLe strade senza uscita, una caratteristica urbana ottomana, furono importate nella citt\u00e0 e si svilupp\u00f2 uno spirito comunitario in cui un piccolo numero di case a due piani abitate dalla piccola classe media coesisteva con le diffuse case a un piano.\nDivenne quindi parte dell'impero ottomano per diversi secoli.\nPeriodo britannico (1878-1960).\nNel 1878 l'isola fu \"affittata\" dall'Impero britannico che di fatto assunse la sua amministrazione, ma solo nel 1914 ne assunse la piena sovranit\u00e0.\nNegli anni successivi i britannici demolirono molti edifici della citt\u00e0 per ottenere materiale per la costruzione di Porto Said e del Canale di Suez.\nNel 1906, quando il porto di Famagosta fu completato, divenne un avamposto strategico navale che si affacciava sul Canale di Suez, la strada principale per l'India, che era allora il possesso pi\u00f9 importante d'oltremare della Gran Bretagna.\nDopo l'uso di Famagosta come base militare britannica nella prima guerra mondiale, il commercio si spost\u00f2 significativamente nella citt\u00e0.\nFuori le mura della citt\u00e0 vecchia, crebbero nuovi quartieri a un ritmo accelerato, con lo sviluppo incentrato su Varosha.\nNel 1960 Famagosta era una moderna citt\u00e0 portuale, che si estendeva ben oltre Varosha e la citt\u00e0 murata.\nIndipendenza (1960-1974).\nFamagosta, come tutta l'isola di Cipro ottiene l'indipendenza dal Regno Unito il 16 agosto 1960.\nDall'indipendenza di Cipro nel 1960 Famagosta si \u00e8 sviluppata verso il sud-ovest di Varosha come centro turistico. Alla fine degli anni '60 Famagosta divenne un noto centro turistico e di intrattenimento.\nOccupazione turca (dal 1974).\nLa citt\u00e0 nel 1974 venne attaccata e successivamente occupata dall'esercito turco durante l'invasione dell'isola da parte della Turchia e segue le sorti della parte nord di Cipro. I suoi abitanti greco-ciprioti costretti dall'esercito turco ad abbandonarla non potranno pi\u00f9 farvi ritorno.\nDopo l'invasione gran parte della citt\u00e0 diventa zona militare e parti moderne dell'epoca vennero abbandonate, diventando una zona non accessibile, che persiste ancor oggi. Questa parte della citt\u00e0 viene spesso descritta come una \"citt\u00e0 fantasma\", rimasta come congelata nel tempo. Il quartiere turistico di Varosha \u00e8 stato preso da esempio dal giornalista statunitense Alan Weisman nel libro \"Il mondo senza di noi\" (\"The World Without Us\"), dove si analizzano gli effetti della scomparsa della popolazione umana. Il giornalista sostiene che tutto quanto \u00e8 costruito a Varosha, dopo 25 anni di mancata manutenzione, \u00e8 ormai inutilizzabile per i gravissimi danni degli agenti atmosferici, degli animali e delle piante; d'altro canto la citt\u00e0 dimostra come la natura e la biodiversit\u00e0 rinasca dopo l'intervento umano: per esempio sulla sua spiaggia nidificano infatti ormai specie di tartarughe considerate molto rare.\nInfluenze culturali.\nL'assedio e la conquista di Famagosta da parte dell'Impero Ottomano \u00e8 raccontato dettagliatamente nel romanzo storico \"Altai\" del collettivo Wu Ming.\nSport.\nSino al 1974 Famagosta ospitava alcune importanti societ\u00e0 sportive greco-cipriote che furono costrette a lasciare la citt\u00e0 a causa dell'invasione turca. Le due squadre calcistiche pi\u00f9 importanti, l'Anorthosis Famagosta e il Nea Salamis, militano nella massima divisione cipriota e si sono insediate entrambe a Larnaca. \nAttualmente la principale societ\u00e0 calcistica della citt\u00e0 \u00e8 il Ma\u011fusa T\u00fcrk G\u00fcc\u00fc che milita nel massimo campionato di Cipro del Nord."}
{"id": "112754", "revid": "298229", "url": "https://it.wikipedia.org/wiki?curid=112754", "title": "Salto triplo", "text": "Il salto triplo \u00e8 una specialit\u00e0 sia maschile che femminile dell'atletica leggera, in cui gli atleti, dopo una rincorsa, raggiungono una zona di battuta da dove effettuano tre balzi consecutivi cercando di atterrare il pi\u00f9 lontano possibile.\nIl salto triplo fa parte dei salti in estensione come il salto in lungo. Gli elementi principali sono una pedana di rincorsa, una zona di stacco e la fossa che \u00e8 riempita di sabbia. L'obiettivo \u00e8 lo stesso del salto in lungo, arrivare il pi\u00f9 lontano possibile, ma c'\u00e8 una grande differenza nell'esecuzione tecnica dopo lo stacco dalla zona di battuta.\nLa tecnica.\nLa misurazione avviene dal segno, lasciato nella sabbia, pi\u00f9 vicino alla zona di stacco.\nRecord.\nMaschili.\n\"Statistiche aggiornate al 16 gennaio 2021.\"\nFemminili.\n\"Statistiche aggiornate al 1\u00ba agosto 2021.\"\nMaschili indoor.\n\"Statistiche aggiornate al 16 gennaio 2021.\"\nFemminili indoor.\n\"Statistiche aggiornate al 21 febbraio 2020.\"\nLegenda:\nMigliori atleti.\nMaschili outdoor.\n\"Statistiche aggiornate al 7 febbraio 2020.\"\nFemminili outdoor.\n\"Statistiche aggiornate al 1\u00ba agosto 2021.\"\nMaschili indoor.\n\"Statistiche aggiornate al 16 gennaio 2021.\"\nFemminili indoor.\n\"Statistiche aggiornate al 21 febbraio 2020.\""}
{"id": "112757", "revid": "1653387", "url": "https://it.wikipedia.org/wiki?curid=112757", "title": "Trazione integrale", "text": "Si definisce trazione integrale la ripartizione della coppia motrice di un veicolo a motore su tutte le ruote di cui \u00e8 dotato.\nNel caso di veicoli a quattro ruote, questi vengono denominati gergalmente quattro per quattro (4\u00d74) o indicati con le sigle inglesi 4WD (\"four-wheel drive\") oppure AWD (\"all-wheel drive\").\nUso.\nUsualmente viene impiegata per agevolare la percorrenza di fondi sconnessi, a forte pendenza o a scarsa aderenza e permettere cos\u00ec di poter proseguire con la marcia, altre applicazioni invece hanno un compito di trasferire l'eccessiva potenza del mezzo a un numero maggiore di ruote per evitare un eccessivo slittamento delle stesse.\nOvviamente la denominazione 4\u00d74 \u00e8 quella utilizzata per i pi\u00f9 diffusi veicoli a quattro ruote ma esistono anche le trazioni integrali \"n\u00d7n\" per veicoli a \"n\" ruote. Ad esempio, l'Iveco ACTL (\"AutoCarro Tattico Logistico\"), un autocarro militare per il trasporto dei materiali \u00e8 disponibile dal 2000 come carro porta container nella versione 8\u00d78 (trazione integrale a otto ruote motrici). L'Iveco Puma \u00e8 un mezzo militare per il trasporto truppe esistente in due versioni 4\u00d74 o 6\u00d76.\nL'applicazione meno conosciuta \u00e8 quella nelle motociclette, in quanto oltre ad essere di difficile applicazione, ne sono stati sviluppati pochi modelli e kit, anche se la prima applicazione si ha nel 1958 ed \u00e8 stata utilizzata da pompieri, guardie forestali ed esercito. Inizialmente tutte le applicazioni motociclistiche hanno riguardato esclusivamente mezzi da fuoristrada, ma nel terzo millennio \u00e8 stato realizzato anche per una moto sportiva, in ogni caso le soluzioni adottate o sono del tipo meccanico con svariati rinvii (il pi\u00f9 conosciuto in tal ambito \u00e8 il sistema Cristini) o tramite sistema idraulico mediante pompe, dove quest'ultime possono garantire una distribuzione differente tra i due assi mentre il primo esempio di mezzo a due ruote omologato anche per uso stradale \u00e8 la Tarus 2x2 del 2014, la quale nella versione omologata per uso stradale utilizza i copertoni per ATV, mentre per uso privato pneumatici gonfiabili (simile a canotti).\nCaratteristiche.\nLa trazione integrale pu\u00f2 essere basata su:\nIn base al tempo di funzionamento a 4x4 si suddividono in:\nIn funzione delle ridotte si pu\u00f2 avere:\nInserimento e controllo.\nIl controllo della trazione integrale pu\u00f2 essere attuato anche grazie alla possibilit\u00e0 del bloccaggio del differenziale, infatti nel caso di una trazione integrale \"full time\" con tutti i differenziali sbloccati la perdita dell'aderenza di una ruota fa perdere trazione, mentre nel caso di trazione integrale, ma con blocco del differenziale centrale o trazione integrale (attivata) dei sistemi \"part time\" la trazione viene persa nel caso una ruota anteriore e una ruota posteriore non hanno aderenza o non c'\u00e8 trazione su tre ruote di quattro, per ovviare a questo a seconda delle circostanze \u00e8 necessario utilizzare anche il blocco del differenziale posteriore o anteriore.\nL'inserimento della trazione integrale e dei eventuali blocchi dei differenziali pu\u00f2 avvenire in vari modi e pu\u00f2 essere:\nSono dotati di trazione full time (permanente) o part time (inseribile), molteplici tipologie di autoveicoli da strada, come la lancia delta o la Subaru impreza e fuoristrada, economici o di lusso.\nBlocchi del differenziale.\nIl blocco del differenziale serve per garantire l'avanzamento qualora inizi a slittare una ruota, infatti quando nei sistemi senza blocco inizia a slittare anche una sola ruota il mezzo perde qualsiasi trazione, in quanto l'energia viene liberata tutta sulla ruota priva di trazione.\nI blocchi possono essere di varia natura:\nLogica di utilizzo:\nL'utilizzo del blocco deve essere effettuato in base alla situazione di slittamento\nDenominazioni.\nVolgarmente tra i \"non addetti ai lavori\" si afferma un uso promiscuo delle denominazioni, soprattutto in concomitanza con l'allargamento del mercato per effetto dell'avvento degli SUV.\nDefinizioni commerciali.\nDiverse case automobilistiche hanno utilizzato e/o utilizzano tuttora un proprio ep\u00ecteto commerciale per indicare i propri veicoli dotati di trazione sulle quattro ruote. Tra questi si elencano:"}
{"id": "112769", "revid": "439868", "url": "https://it.wikipedia.org/wiki?curid=112769", "title": "Randa", "text": "La randa \u00e8 una vela armata sull'albero principale (o sull'unico albero) di un'imbarcazione a vela.\nNei vascelli a vele quadre la randa \u00e8 la vela inferiore dell'albero di maestra, la vela quadrata pi\u00f9 grande di tutto il vascello.\nNelle imbarcazioni a vele auriche, la randa \u00e8 di forma trapezoidale e mantenuta tesa dal boma, alla base e alla sommit\u00e0, da un'asta issata sull'albero chiamata \"picco\".\nNell'armatura velica contemporanea (\"bermudiana\"), la randa \u00e8 di forma triangolare, posizionata a poppavia dell'albero di maestra e sostenuta ad esso mediante inferitura o canestrelli inferiti nell'apposita canaletta dell'albero. La base della randa \u00e8 mantenuta tesa dal boma.\nIn condizioni di normale navigazione la randa viene usata per risalire il vento in combinazione (quando presente) con il fiocco, vela issata a prua della randa, o con il genoa, un fiocco di maggiori dimensioni che a volte \u00e8 anche pi\u00f9 grande della randa stessa.\nNelle andature portanti si preferisce in genere ammainare il fiocco o il genoa (in particolar modo durante le regate ma molto pi\u00f9 raramente in occasione di navigazioni a puro scopo ricreativo) per impiegare la randa in associazione a vele pi\u00f9 adatte a tali andature, come lo spinnaker (o il gennaker), tipicamente pi\u00f9 grandi, di forma semisferica e in genere di tessuti pi\u00f9 leggeri e spesso brillantemente colorate.\nLa randa di alcune derive e della maggior parte dei cabinati \u00e8 dotata di una o pi\u00f9 borose, i circuiti che permettono di ridurre la superficie velica prendendo le mani di terzaroli. Nei cabinati, in aggiunta ai circuiti delle borose, la randa ha anche i matafioni, delle cimette che permettono, una volta ridotta la randa, di raccogliere la tela inutilizzata in modo che non prenda vento."}
{"id": "112774", "revid": "767487", "url": "https://it.wikipedia.org/wiki?curid=112774", "title": "Victor Coste", "text": "Biografia.\nNato a Castries, figlio di Jacques Coste e di Marguerite Julien.\nStudi\u00f2 medicina all'Universit\u00e0 di Montpellier. Insegn\u00f2 anatomia alla Scuola Pratica di Parigi. Divenne studioso di embriologia e fu professore della materia al Collegio di Francia a partire dal 1844.\nDedic\u00f2 gli ultimi anni della sua vita allo studio della piscicoltura, curando un'installazione a Huningue (Alsazia), dove produsse 600.000 tra trote e salmoni.\nNel 1851 divenne membro dell'Accademia delle Scienze."}
{"id": "112780", "revid": "399", "url": "https://it.wikipedia.org/wiki?curid=112780", "title": "Bytecode", "text": "In informatica, il bytecode \u00e8 un linguaggio intermedio pi\u00f9 astratto tra il linguaggio macchina e il linguaggio di programmazione, usato per descrivere le operazioni che costituiscono un programma. \u00c8 cos\u00ec chiamato perch\u00e9 spesso le operazioni hanno un codice che occupa un solo byte, anche se la lunghezza dell'intera istruzione pu\u00f2 variare perch\u00e9 ogni operazione ha un numero specifico di parametri su cui operare. I parametri di queste operazioni possono consistere di registri o indirizzi di memoria, un po' come accade per il linguaggio macchina.\nDescrizione.\nUn linguaggio intermedio come il bytecode \u00e8 molto utile a coloro che realizzano linguaggi di programmazione perch\u00e9 riduce la dipendenza dall'hardware e facilita la creazione degli interpreti del linguaggio stesso.\nIl bytecode pu\u00f2 anche essere usato come rappresentazione intermedia di un programma da far compilare a un tipo speciale di compilatore, chiamato compilatore just-in-time il quale traduce il bytecode in linguaggio macchina immediatamente prima dell'esecuzione del programma stesso, per velocizzarne l'esecuzione.\nUn programma in bytecode \u00e8 eseguito mediante un secondo programma che ne interpreta le istruzioni. Questo interprete \u00e8 spesso indicato con il termine macchina virtuale, in quanto pu\u00f2 essere visto dal programmatore come un computer astratto che realizza al suo interno gran parte delle funzionalit\u00e0 di un computer reale. Questa astrazione consente di scrivere programmi \"portabili\" e cio\u00e8 architettati in modo tale da poter essere eseguiti su diversi tipi di sistemi operativi e di architetture hardware. Questo \u00e8 un vantaggio che hanno anche i linguaggi interpretati, tuttavia un interprete di bytecode risulta essere molto pi\u00f9 veloce di un interprete di un linguaggio di programmazione ad alto livello perch\u00e9 \u00e8 un linguaggio con poche e semplici istruzioni e pi\u00f9 vicino al modo di funzionamento dell'hardware (processore e memoria) del computer.\nLa prima implementazione di compilatore da codice sorgente a bytecode, nonch\u00e9 di interprete di bytecode, \u00e8 stato il sistema Smalltalk, sviluppato negli anni 1970 al centro di ricerca di Palo Alto della Xerox.\nIl linguaggio pi\u00f9 famoso tra quelli che fanno uso del bytecode \u00e8 Java. Java ha sia una macchina virtuale (Java Virtual Machine) che interpreta il codice bytecode, sia un compilatore just-in-time che traduce il bytecode in linguaggio macchina. La piattaforma .NET, e quindi anche il linguaggio C#, ha a disposizione tecniche simili a quelle del linguaggio Java. Il linguaggio Gambas fa uso di Bytecode.\nOggi, per migliorare la velocit\u00e0 di esecuzione, anche molti linguaggi dinamici, come PHP, Python, Ruby &gt; 1.8 o Tcl fanno uso del bytecode in maniera pi\u00f9 o meno esplicita a seconda delle implementazioni. Essi traducono il programma in bytecode e poi lo interpretano tramite una macchina virtuale. I linguaggi Ruby 1.8 o Perl, invece, non usano il bytecode, ma traducono il codice in una struttura sintattica ad albero che ricorda molto la rappresentazione intermedia che si usa nei compilatori; tale struttura viene poi usata dall'interprete per eseguire il programma.\nUn tipo particolare di bytecode \u00e8 costituito dai p-Code, che possono occupare pi\u00f9 di un singolo byte e avere istruzioni di varie dimensioni, un po' come le opcode di molte CPU. I p-Code funzionano a un livello di astrazione molto pi\u00f9 alto rispetto ai bytecode, essi, ad esempio, possono avere operazioni tipo \"stampa questa stringa\" o \"pulisci lo schermo\". Sia il linguaggio BASIC che alcune versioni del Pascal usano i p-Code."}
{"id": "112782", "revid": "6923", "url": "https://it.wikipedia.org/wiki?curid=112782", "title": "Tonnellata", "text": "La tonnellata (t), detta anche tonnellata metrica, \u00e8 un'unit\u00e0 di misura di massa, non facente parte del Sistema Internazionale, pari a \u00a0chilogrammi o 1\u00a0megagrammo (Mg).\nDescrizione.\nUna tonnellata equivale a:\nIn ambito marinaro.\nLa tonnellata di stazza (in inglese \"register ton\") era un'unit\u00e0 di misura della stazza delle navi, pari a 2,832\u00a0metri cubi, ovvero a 100\u00a0piedi cubi del sistema inglese. \nLe tonnellate di stazza sono quindi un volume; la distinzione fra stazza netta e lorda significa rispettivamente il volume netto disponibile per il carico o il volume lordo interno onnicomprensivo della nave.\nLa tonnellata di dislocamento (in inglese \"displacement ton\") indica il volume in metri cubi di acqua spostata dall'immersione dello scafo in ordine di marcia; considerato il peso specifico dell'acqua dislocata (circa una tonnellata a metro cubo), il dislocamento equivale grosso modo alla massa della nave in tonnellate metriche.\nIl dislocamento \u00e8 usato normalmente per navi militari o per scafi di cui si intenda definire la dimensione sotto forma di massa o peso in ordine di marcia.\nTonnellata anglosassone.\nNel mondo anglosassone, la tonnellata, detta \"ton\" (tn), \u00e8 una misura di massa che assume valori diversi nei vari paesi. Nel Regno Unito la tonnellata \u00e8 definita pari a 2\u00a0240\u00a0libbre (libbre avoirdupois) (1\u00a0016\u00a0kg). Dal 1965 il Regno Unito intraprese un programma di adozione del sistema metrico decimale e introdusse le unit\u00e0 metriche, compresa la tonnellata, chiamata in inglese tonne o metric ton per distinguerla dalla corrispondente unit\u00e0 di misura anglosassone. Il \"Weights and Measures Act 1985\" (\"Legge sui pesi e misure del 1985\") escluse esplicitamente dall'uso commerciale molte unit\u00e0 e termini, compreso \"ton\" e \"metric ton\" per \"tonne\".\nNegli Stati Uniti e un tempo in Canada una tonnellata \u00e8 definita uguale a 2\u00a0000 libbre (907\u00a0kg).\nPer evitare confusione, la tonnellata britannica \u00e8 chiamata \"long ton\", ossia \u00abtonnellata lunga\u00bb, mentre quella statunitense \"short ton\", cio\u00e8 \u00abtonnellata corta\u00bb; la tonnellata metrica, chiamata come gi\u00e0 detto \"tonne\", si distingue dalla sua ortografia, ma di solito \u00e8 pronunciata allo stesso modo di \"ton\" , da cui il termine statunitense \"metric ton\". Nel Regno Unito quando \u00e8 necessario fare la distinzione pu\u00f2 essere pronunciata anche la \u00abe\u00bb finale di \"tonne\" "}
{"id": "112783", "revid": "5", "url": "https://it.wikipedia.org/wiki?curid=112783", "title": "Coste del Nord", "text": ""}
{"id": "112784", "revid": "188402", "url": "https://it.wikipedia.org/wiki?curid=112784", "title": "Momento torcente", "text": "In meccanica il momento torcente (in inglese \"twisting moment \"o \"twisting couple\", da non confondere con \"torque\", che invece \u00e8 sinonimo di momento meccanico in generale) \u00e8 un momento meccanico applicato perpendicolarmente a due facce opposte rispetto ad una sezione qualsiasi. \nIl caso di carico in cui si manifesta \u00e8 detta torsione: se non ci sono altre sollecitazioni si parla di torsione \"pura\".\nNel caso non vi siano altri tipi di sollecitazione, ciascuno dei due momenti \u00e8 una coppia di forze, in quanto \u00e8 equivalente all'applicazione di due forze distinte uguali e contrarie, ciascuna con modulo pari al rapporto tra il modulo del momento torcente e la distanza tra le loro rette d'azione, e agenti su due punti esattamente opposti rispetto al suo fulcro.\nDefinizione.\nSi pu\u00f2 definire \"momento torcente\" il momento meccanico normale ad una sezione capace di produrvi una tensione. L'effetto prodotto dal momento torcente non \u00e8 quindi di imprimere una rotazione della leva intorno al fulcro, che compete invece al momento \"trasmesso\" dalla sezione, ovvero alla differenza tra il momento meccanico perpendicolare agente sulla sezione e quello torcente dissipato nella sezione.\nMatematicamente si ha:\ndove:\nL'unit\u00e0 di misura del momento torcente naturalmente sar\u00e0 quella del momento meccanico, quindi nel Sistema internazionale di unit\u00e0 di misura il newton metro (N\u00b7m).\nTensione associata.\nIl momento torcente in un qualsiasi corpo continuo produce uno sforzo di taglio ( chiamato anche \"tensione di taglio\" ).\nEnergia di deformazione elastica.\nL'energia di deformazione associata alla torsione in un solido elastico vale:\nformula_2\nApplicazioni ed esempi.\nIn un autoveicolo alla coppia motrice impressa dal differenziale automobilistico a un capo di un semiasse corrisponde una coppia resistente della ruota all'altro estremo che pu\u00f2 essere diversa e variabile con l'attrito ruota-terreno. A ruota libera (in pratica come quando nel fango non fa presa) tutta la ruota accelera velocemente e non vi \u00e8 teoricamente momento torcente; quando questa \u00e8 completamente bloccata invece tutta la coppia motrice viene equilibrata a fine semiasse da una coppia resistente quindi tutta la coppia motrice si traduce in un momento torcente: dando gas al motore questo cresce finch\u00e9 o si supera il vincolo o si rompe il semiasse. In pratica, anche a ruota libera i bassi attriti dei cuscinetti portanti del semiasse determinano un piccolo momento resistente che si accoppia con una parte uguale di momento agente a dare il momento torcente; la coppia che accelera lo sterzo \u00e8 la parte rimanente della coppia motrice e quindi l'accelerazione angolare \u00e8 leggermente minore di quella data dalla coppia trasmessa dal differenziale.\nDi tipo torcente \u00e8 poi anche la coppia motrice lungo l'asse dello sterzo imposta dal guidatore sul volante quando questo \u00e8 bloccato, non quando \u00e8 completamente libero di girare, perch\u00e9 nel primo caso la coppia motrice \u00e8 equilibrata dal momento resistente del bloccasterzo applicato alla base e determina una tensione di taglio nell'albero dello sterzo; nel secondo invece in assenza di coppia resistente la coppia motrice si traduce tutta in una accelerazione angolare dello sterzo.\nQuesti esempi servono a chiarire che il momento torcente come gli altri tipi di sorgenti di tensione non si manifestano solo in statica, ovvero con corpi fermi o in rotazione-traslazione costanti nel tempo per un sistema inerziale come la trave di una struttura, ma anche in un moto accelerato qualsiasi. Inoltre poich\u00e9 nel funzionamento stazionario di un rotore coppia motrice e coppia resistente sono uguali fra loro e uguali al momento torcente, e poich\u00e9 l'attrito coi cuscinetti e il fluido circostante (a meno che il rotore non sia sospeso nel vuoto assoluto) aumenta sempre con la velocit\u00e0 angolare, esiste sempre un limite strutturale alla velocit\u00e0 angolare del rotore che corrisponde al momento torcente di rottura, che naturalmente \u00e8 tanto pi\u00f9 restrittivo quanto pi\u00f9 alto \u00e8 l'attrito.\nAnalogia fluidodinamica.\nLa comprensione intuitiva dell'andamento delle tensioni generate da un momento torcente in un solido pu\u00f2 risultare poco immediata. Per questo motivo pu\u00f2 essere molto utile evidenziarne l'analogia coll'andamento della velocit\u00e0 in una sezione fluida le cui pareti laterali siano in rotazione rispetto all'asse baricentrico. Si pu\u00f2 dimostrare che le equazioni che reggono il problema idrodinamico descritto sono formalmente identiche a quelle della torsione: l'unica differenza tra le due serie di equazioni, infatti, sono che nella prima compaiono le componenti della velocit\u00e0 del fluido nel punto e nella seconda le componenti della tensione tangenziale nel medesimo punto.\nPer effetto di questa differenza di rotazione, il liquido all'interno avr\u00e0 in ogni punto delle velocit\u00e0 differenti sia per modulo che per direzione. Tale analogia, tuttavia, non semplifica la soluzione del problema della torsione dal momento che le difficolt\u00e0 analitiche sono uguali a quelle del caso fluidodinamico.\nScienza delle costruzioni.\nNella scienza delle costruzioni si utilizza il momento torcente per calcolare gli sforzi che avvengono durante la torsione di un qualsiasi profilo. Generalmente si considera il momento applicato nel baricentro della sezione; se ci\u00f2 non avviene, la soluzione al problema dell'equilibrio elastico in termini di spostamenti comporta solo l'aggiunta di un moto rigido, mentre la soluzione in termini di tensioni risulta invariata. Si dimostra che il moto rigido \u00e8 mediamente nullo sulla trave se il momento torcente \u00e8 applicato nel centro di torsione della sezione.\nLa torsione pu\u00f2 essere causata anche dall'applicazione di una forza di taglio eccentrica rispetto al centro di taglio: in tal caso si pu\u00f2 scomporre la sollecitazione risultante nelle due sollecitazioni semplici di taglio puro e torsione pura, considerando il sistema di forze equivalente costituito dalla forza di medesimo modulo trasportata parallelamente a s\u00e9 stessa fino ad avere retta d'azione passante per il suddetto punto e da un momento torcente di trasporto."}
{"id": "112785", "revid": "61650206", "url": "https://it.wikipedia.org/wiki?curid=112785", "title": "Coppia di forze", "text": ""}
{"id": "112791", "revid": "111433", "url": "https://it.wikipedia.org/wiki?curid=112791", "title": "Roccia lapidea", "text": "Sotto il termine di roccia lapidea, talora indicata anche come \"roccia litificata\", sono indicate di solito quasi tutte le rocce ignee o metamorfiche.\nA causa della loro consistenza possono essere spaccate \nIn cantiere o nella costruzione di gallerie vengono fatte saltare con l'impiego di esplosivo.\nA questa categoria appartengono anche alcuni particolari litotipi, come ad esempio i calcari puri e le dolomie."}
{"id": "112792", "revid": "838137", "url": "https://it.wikipedia.org/wiki?curid=112792", "title": "Roccia coerente", "text": "Per rocce coerenti si intendono dei tipi di rocce compatte, che possono essere rotte solo a martellate, ma in questo caso senza produzione di schegge.\nIn Cantiere vengono abbattute con l'esplosivo oppure tramite l'utilizzo di frese, nel caso di scavi in sotterraneo.\nLe rocce pi\u00f9 comuni che appartengono a questa categoria sono le arenarie, i calcari marmosi, i gessi, e alcune rocce con marcata scistosit\u00e0."}
{"id": "112796", "revid": "125238364", "url": "https://it.wikipedia.org/wiki?curid=112796", "title": "Guaina mielinica", "text": "La guaina mielinica \u00e8 una struttura biancastra multilamellare e con funzioni isolanti, che avvolge gli assoni dei neuroni dei Vertebrati, formando la fibra nervosa. Essa non \u00e8 altro che la membrana plasmatica delle cellule della neuroglia o glia che vanno a rivestire il neurone. La differenza principale tra questa membrana e le altre \u00e8 che possiede una quantit\u00e0 di lipidi maggiore. Nel sistema nervoso centrale le cellule che rivestono l'assone sono gli oligodendrociti, mentre nel sistema nervoso periferico sono le cellule di Schwann.\nDettagli.\n\u00c8 costituita da lembi a doppia membrana di cellule gliali ripetutamente avvolti attorno all'assone, gli oligodendrociti (nel sistema nervoso centrale) o le cellule di Schwann (nel periferico). Un oligodendrocita pu\u00f2 mielinizzare fino a 60 assoni differenti, mentre le cellule di Schwann mielinizzano un solo assone. A causa del prevalente contributo della membrana cellulare, la guaina mielinica (o semplicemente \"mielina\") consiste di circa il 40% di acqua e per il 60% di componente solida; tale componente solida \u00e8 a sua volta composta di lipidi (79%), proteine (18%) e tracce di carboidrati.\nLa membrana cellulare, o plasmalemma, delle cellule di Schwann va a disporsi attorno all'unico assone, formando una struttura a doppia membrana (mesassone), che si allunga e si avvolge a spirale, in strati concentrici, attorno all'assone stesso. Durante questo processo di avvolgimento, il citoplasma della Cellula di Schwann viene \"spremuto\" all'esterno, mentre le superfici delle membrane a contatto finiscono per condensarsi andando a formare le lamelle della guaina mielinica definitiva.\nLa guaina mielinica avvolge gli assoni in modo discontinuo: si interrompe infatti a intervalli regolari nei cosiddetti \"nodi di Ranvier\", lo spazio fra due cellule di Schwann consecutive, in corrispondenza di questi punti l'assone \u00e8 quindi parzialmente scoperto. Si permette cos\u00ec, per mezzo di un meccanismo a salti da un nodo di Ranvier al successivo, la propagazione del segnale elettrico molto pi\u00f9 rapidamente (fino a 150\u00a0m/s) che non negli assoni senza guaina mielinica. Se l'impulso dovesse percorrere l'intero assone, la velocit\u00e0 dell'impulso si ridurrebbe infatti a soli 5\u00a0m/s.\nMalattie.\nPossiamo distinguere tra malattie acquisite, come la sclerosi multipla, e malattie metaboliche ereditarie, dette leucodistrofie.\nSi dicono \"demielinizzanti\" le malattie del primo gruppo, in cui la mielina viene attaccata e distrutta ad opera del sistema immunitario.\nNel secondo caso il problema \u00e8 legato a fattori genetici, e quindi alla formazione difettosa della mielina; in questo caso si parla di malattie \"dismielinizzanti\".\nRecentemente, sono stati scoperti dei meccanismi attraverso i quali cellule staminali possono raggiungere zone neurali lese da malattie degenerative, e trasformarsi in cellule produttrici di mielina o addirittura in cellule di rivestimento (Cellula di Schwann, Cellula della glia, eccetera)."}
{"id": "112798", "revid": "115590911", "url": "https://it.wikipedia.org/wiki?curid=112798", "title": "Roccia semicoerente", "text": "A questa categoria appartengono la maggior parte delle rocce sedimentarie poco cementate o rocce cristalline idrolizzate.\nPer sgretolarle basta l'utilizzo di una semplice punta metallica, di una spatola e addirittura in alcuni casi solamente con l'uso delle mani.\nIn cantiere vengono considerate rocce fresabili e addirittura palabili (semplicemente con l'uso di macchinari per il movimento della terra)."}
{"id": "112799", "revid": "2175", "url": "https://it.wikipedia.org/wiki?curid=112799", "title": "Etino", "text": ""}
{"id": "112800", "revid": "1442080", "url": "https://it.wikipedia.org/wiki?curid=112800", "title": "Fosforilazione ossidativa", "text": "La fosforilazione ossidativa \u00e8 un processo biochimico cellulare fondamentale e ubiquitario per la produzione di energia tramite la sintesi di ATP. Si tratta della fase finale della respirazione cellulare, dopo glicolisi, decarbossilazione ossidativa del piruvato e ciclo di Krebs.\nL'ubicazione fisica del processo \u00e8 sempre a cavallo di una membrana: negli eucarioti avviene presso la membrana interna mitocondriale, nei procarioti presso la membrana cellulare.\n\u00c8 composta da due fasi:\nCatena di trasporto degli elettroni.\nI coenzimi \"caricati\" nella matrice mitocondriale durante il ciclo di Krebs sono utilizzati nella cosiddetta catena di trasporto degli elettroni. Essa \"scarica\" i due coenzimi NADH e FADH2 (ossidandoli a NAD+ e FAD), trasferendone gli elettroni ad alcune molecole di trasporto, essenzialmente citocromi (particolari complessi proteici enzima-coenzima in grado di legare l'ossigeno). I citocromi sono deputati al trasporto degli elettroni verso gli enzimi NADH-Q reduttasi, succinato deidrogenasi, citocromo reduttasi e citocromo c ossidasi, capaci di \"pompare\" gli ioni H+ derivanti dall'ossidazione di NAD e FAD dalla matrice allo spazio intermembrana tramite un trasporto attivo attraverso la membrana interna, generando un gradiente protonico. I protoni non possono rientrare nella matrice per ristabilire l'equilibrio perch\u00e9 la membrana interna non \u00e8 spontanemente permeabile al loro passaggio. Il rientro avviene alla fine del processo per mezzo dell'enzima ATP-sintasi, che sfrutta l'energia del loro potenziale elettrochimico per la sintesi di ATP (vedi sotto). Dalla riduzione dell'accettore finale degli elettroni, l'ossigeno, e dagli ioni H+ derivano molecole di acqua che si aggiungono a quelle prodotte dalla glicolisi.\nGenerazione di ATP.\nQuando gli elettroni arrivano all'ossigeno, la catena di trasporto si interrompe per una frazione di tempo necessaria affinch\u00e9 avvenga il riequilibrio protonico. Si annulla la differenza di potenziale e di pH e i protoni ritornano nella matrice attraverso il complesso proteico (proteina canale) dell'ATP sintasi (chemiosmosi). L'energia potenziale liberata attiva la reazione endoergonica tra ADP e gruppi fosfato con sintesi di ATP. La reazione \u00e8:\ncodice_1.\nSi avr\u00e0 quindi l'ultima forma di conservazione di energia, immagazzinata nei legami di 38 molecole di ATP attraverso glicolisi, ciclo di Krebs e fosforilazione ossidativa. Va ricordato che questo \u00e8 il rendimento massimo teorico di una molecola di glucosio, ma quello reale si aggira fra 36 e 32 molecole di ATP, per una minima permeabilit\u00e0 delle membrane agli elettroni e per la minor resa reale di NADH e FADH2, che \u00e8 rispettivamente di 2,5 e 1,5 ATP e non 3 e 2 (v. sotto \"Stechiometria\"). La cellula potr\u00e0 liberare al bisogno l'energia contenuta nell'ATP tramite il processo dell'idrolisi, catalizzato dall'enzima ATPasi Mg++ dipendente.\nSistema navetta malato-aspartato.\nDopo la sintesi di ATP per ristabilire la concentrazione di NADH all'interno della matrice si sfrutta il sistema navetta malato-aspartato, un sistema di due trasportatori. Il NADH non pu\u00f2 attraversare la membrana mitocondriale quindi attraverso questa vengono trasportati gli elettroni provenienti dal NADH. Nel citosol il NADH si ossida e trasforma l'ossalacetato in malato grazie all'enzima malato deidrogenasi. Quest'ultimo attraversa la membrana mitocondriale interna e viene riossidato dal NAD+. L'ossalacetato tramite una reazione di transamminazione con il glutammato diventa aspartato grazie all'enzima aspartato transaminasi e viene trasportato nello spazio intermembrana.\nStechiometria.\nPer ogni molecola di NADH ossidata vengono prodotti in totale 2,5 molecole di ATP. Per ogni molecola di FADH2 sono invece prodotte 1,5 molecole di ATP.\nAttraverso l'ossidazione glicolitica di una molecola di glucosio, la successiva conversione delle molecole di piruvato in acetil-CoA e infine il ciclo di Krebs sono sintetizzate in tutto 10 molecole di NADH e 2 di FADH2. Il valore energetico immagazzinato in queste molecole viene convertito in un totale di 28 molecole di ATP [(10x2,5) + (2x1,5)].\n\u00c8 importante per\u00f2 considerare che questi valori sono soltanto teorici, mentre in realt\u00e0 la resa della reazione di sintesi di ATP \u00e8 inferiore, per via della permeabilit\u00e0, seppure bassa, della membrana ai protoni.\nInibitori.\nAlcune molecole sono in grado di inibire alcuni passaggi della fosforilazione ossidativa. Per questo motivo, esse sono a tutti gli effetti delle tossine.\nPer ognuna di queste tossine, l'azione tossica non si confina solo al processo di fosforilazione ossidativa, ma ha effetti a catena su gran parte del metabolismo cellulare. Se si somministra oligomicina, ad esempio, gli H+ non sono in grado di passare attraverso la ATP sintasi. Ci\u00f2 induce una stabilizzazione del gradiente protonico, che alla lunga rende inefficaci le pompe protoniche, che non funzionano in presenza di gradienti eccessivamente elevati. Se non funzionano tali pompe, le molecole di NADH e FADH2 non saranno pi\u00f9 nuovamente ossidate a NAD+ e FAD. Ci\u00f2 significa che gli altri processi metabolici che se ne servono, come il ciclo di Krebs e la glicolisi, non saranno pi\u00f9 in grado di funzionare.\nComposti reattivi dell'ossigeno.\nDurante la fosforilazione ossidativa si possono formare composti transienti dell'ossigeno con una forte reattivit\u00e0, ovvero perossido di idrogeno, l'anione superossido e il radicale idrossile. La citocromo c ossidasi, complesso IV, \u00e8 per\u00f2 in grado di mantenere il controllo sterico sulle molecole create, riducendo l'ossigeno ad acqua.\nPeter Dennis Mitchell.\nLa fosforilazione ossidativa \u00e8 rimasta un mistero fino agli inizi degli anni 60 ed \u00e8 grazie al biochimico inglese Peter D. Mitchell (e a successivi ricercatori) se ora conosciamo nel dettaglio questo processo. Grazie a questa ricerca fu insignito del Premio Nobel per la chimica nel 1978."}
{"id": "112801", "revid": "21079", "url": "https://it.wikipedia.org/wiki?curid=112801", "title": "Algebra degli ottonioni", "text": ""}
{"id": "112803", "revid": "932277", "url": "https://it.wikipedia.org/wiki?curid=112803", "title": "Roccia pseudocoerente", "text": "Le rocce pseudocoerenti sono per eccellenza le argille (pure o siltose).\nIn cantiere possono essere mobilizzate con semplici macchinari in quanto le argille anidre, si possono comportare come delle rocce quasi coerenti in quanto, a seconda della quantit\u00e0 d'acqua che assorbono, hanno delle propriet\u00e0 pi\u00f9 o meno elastiche che in casi estremi possono farle anche fluire se si raggiunge una sufficiente quantit\u00e0 d'acqua nella loro composizione."}
{"id": "112805", "revid": "2178", "url": "https://it.wikipedia.org/wiki?curid=112805", "title": "Nord Irlanda", "text": ""}
{"id": "112806", "revid": "34222", "url": "https://it.wikipedia.org/wiki?curid=112806", "title": "Algebra di Cayley", "text": ""}
{"id": "112807", "revid": "1305772", "url": "https://it.wikipedia.org/wiki?curid=112807", "title": "Contratto di inserimento", "text": "Il contratto di inserimento era un contratto di lavoro subordinato a tempo determinato, \"diretto a realizzare, mediante un progetto individuale di adattamento delle competenze professionali del lavoratore a un determinato contesto lavorativo, l'inserimento ovvero il reinserimento nel mercato del lavoro\" (artt. da 54 a 59 del D.Lgs. n.276 del 2003), valorizzando l'acquisizione di concrete competenze professionali calibrate alle necessit\u00e0 del datore di lavoro nella prospettiva di una eventuale stabilizzazione del lavoratore mediante una successiva trasformazione del rapporto in contratto a tempo indeterminato (come specificato dalla Circolare del Ministero del lavoro e delle politiche sociali n.31/2004).\nIl contratto di inserimento \u00e8 stato abrogato dalla legge 92/2012.\nDescrizione.\nL'introduzione ad opera del D.Lgs. 276/2003 di questa forma contrattuale ha compensato la limitazione, ad opera dello stesso decreto, del Contratto di formazione e lavoro alle sole pubbliche amministrazioni.\nLa finalit\u00e0 del legislatore \u00e8 quella di agevolare la difficile collocazione di soggetti inoccupati o disoccupati: giovani tra i 18 e 29 anni (da intendersi come 29 anni e 364 giorni), disoccupati di lunga durata di et\u00e0 compresa tra 29 e 32 anni, disoccupati con pi\u00f9 di 50 anni di et\u00e0, donne di qualsiasi et\u00e0 residenti in zone ad alto tasso di disoccupazione femminile, persone con grave \"handicap\".\nLa durata pu\u00f2 oscillare fra i 9 ed i 18 mesi, elevabili a 36 per portatori di handicap. Il contratto non \u00e8 rinnovabile fra le stesse parti, ma pu\u00f2 essere prorogato nel rispetto della durata massima complessiva.\nVige il divieto di stipulare tali contratti negli stessi casi nei quali \u00e8 vietato il lavoro a termine, nonch\u00e9 qualora nei 18 mesi precedenti il datore di lavoro non abbia effettuato la trasformazione del 60% dei \"contratti di inserimento\" in contratti a tempo indeterminato. I contratti collettivi possono prevedere percentuali massime di contratti di inserimento rapportate all'organico dell'impresa.\nIl datore di lavoro \u00e8 fortemente incentivato alla conclusione di tali contratti, in quanto:"}
{"id": "112812", "revid": "125918504", "url": "https://it.wikipedia.org/wiki?curid=112812", "title": "Jessica Lange", "text": "Attiva in campo cinematografico, televisivo e teatrale, la Lange \u00e8 considerata come una delle migliori attrici della sua generazione. \u00c8 vincitrice di due Premi Oscar (il primo nella sezione miglior attrice non protagonista nel 1983 per la sua interpretazione in \"Tootsie\" e il secondo nel 1995 nella sezione miglior attrice protagonista per \"Blue Sky\"). Nel corso della sua carriera ha inoltre vinto tre Premi Emmy, cinque Golden Globe, uno Screen Actors Guild Award e un Tony Award. Nel 1998 la rivista \"Entertainment Weekly\" l'ha inserita nella lista delle \"25 pi\u00f9 grandi attrici degli anni '90\".\nSul piccolo schermo ha acquisito molta notoriet\u00e0 per aver preso parte alla prima, seconda, terza, quarta e ottava stagione della serie televisiva \"American Horror Story\", grazie alle quali si \u00e8 aggiudicata un Golden Globe, uno Screen Actors Guild e due Premi Emmy, risultando tra le attrici pi\u00f9 amate dalla critica e dal pubblico.\nInsieme a Helen Hayes, Ingrid Bergman, Meryl Streep, Maggie Smith, Cate Blanchett e Ren\u00e9e Zellweger \u00e8 una delle poche attrici ad avere conquistato il Premio Oscar sia come migliore attrice protagonista sia come non protagonista.\nBiografia.\nLa Lange \u00e8 nata a Cloquet, Minnesota, il 20 aprile 1949. Il padre, Albert John Lange, era un insegnante e commesso viaggiatore, e sua madre, Dorothy Firenze (nata Sahlman), era una casalinga. Ha due sorelle maggiori, Ann e Jane, e un fratello minore, George. La sua ascendenza paterna ha origine in Germania e nei Paesi Bassi, mentre la sua ascendenza materna \u00e8 originaria della Finlandia e dell'Italia. A causa delle professioni del padre, la sua vita inizialmente \u00e8 caotica. La famiglia si trasferisce oltre una dozzina di volte in varie citt\u00e0 e paesi in Minnesota, prima di stabilirsi di nuovo nella sua citt\u00e0 natale, dove si diploma alla Cloquet High School.\nNel 1967 ottiene una borsa di studio d'arte per studiare arte e fotografia presso l'Universit\u00e0 del Minnesota, dove incontrato e frequenta un fotografo spagnolo, Paco Grande, che sposa nel 1971. La Lange lascia il college per perseguire uno stile di vita pi\u00f9 bohemienne, scegliendo di viaggiare in tutti gli Stati Uniti e il Messico in un camioncino con Grande. Trasferitasi a Parigi, studia teatro e mimica, sotto la supervisione di \u00c9tienne Decroux. Pur condividendo un appartamento con Jerry Hall e Grace Jones, \u00e8 scoperta dall'illustratore di moda Antonio Lopez e, successivamente, diventa una modella per l'agenzia di modelle Wilhelmina. \nNel 1973 torna negli Stati Uniti e inizia a lavorare a New York come cameriera. \u00c8 scoperta a Hollywood dal produttore Dino De Laurentiis, che stava cercando di lanciare la sua prossima attrice di primo piano per il suo remake di \"King Kong\" (1976). Fa quindi il suo debutto cinematografico interpretando Dwan nel film \"King Kong\" (1976) che, malgrado un forte successo di botteghino, non riscuote molto consenso tra la critica. Successivamente recita nel film \"All That Jazz - Lo spettacolo comincia\" (1979) del maestro Bob Fosse, in una parte scritta su misura per lei.\nL'attrice gira successivamente \"Il postino suona sempre due volte\" (1981) di Bob Rafelson, accanto a Jack Nicholson, film che per le scene di sesso e di violenza diventa un cult. Dopo essere stata la disinibita Cora Papadakis de \"Il postino suona sempre due volte\", l'attrice interpreta una donna acqua e sapone nella commedia di Sydney Pollack \"Tootsie\" (1982), al fianco di Dustin Hoffman e Geena Davis: grazie a quest'interpretazione vince l'Oscar alla miglior attrice non protagonista. Quell'anno inizia la sua unione con lo scrittore, regista e attore Sam Shepard. \nIl successo continua con \"Frances\" (1982) e \"Sweet Dreams\" (1985). Nel primo interpreta l'attrice Frances Farmer, nel secondo la cantante country Patsy Cline, confermando definitivamente il suo talento drammatico. L'attrice sceglie quindi ruoli impegnati e dalla pronunciata forza drammatica. In \"Crimini del cuore\" (1986) \u00e8 una donna piena di complessi e per l'occasione s'imbruttisce; \"Music Box - Prova d'accusa\" (1989) \u00e8 una denuncia del nazismo, firmata da Costa-Gavras, nella quale interpreta un avvocato impegnato nel difendere suo padre, immigrato d'origine ungherese che viene accusato di aver arrestato, deportato e derubato degli ebrei durante la seconda guerra mondiale.\nGli anni novanta la vedono impegnata con il thriller \"Cape Fear - Il promontorio della paura\" (1991), nel quale recita accanto a Nick Nolte, Robert De Niro e Juliette Lewis. Nel film \"Blue Sky\" (1994) interpreta una donna che vuole denunciare le conseguenze degli esperimenti nucleari nelle vicinanze di zone abitate negli anni cinquanta, film che le far\u00e0 vincere il secondo Oscar. Da segnalare anche il film drammatico \"Segreti\" (1997), di Jocelyn Moorhouse, nel quale interpreta il ruolo di Ginny Cook Smith (sorella di Rose Cook Lewis, interpretata da Michelle Pfeiffer), alle prese con una dura storia familiare di violenze sessuali di un padre autoritario nei confronti delle figlie.Partecipa poi al film di Tim Burton \"Big Fish - Le storie di una vita incredibile\" (2003), con Albert Finney. Nel 2005 interpreta \"Broken Flowers\" di Jim Jarmusch e \"Non bussare alla mia porta\" di Wim Wenders. Per la sua riuscita interpretazione dell'eccentrica protagonista (accanto a Drew Barrymore) nel film televisivo \"Grey Gardens - Dive per sempre\" (2009), si aggiudica un Emmy Award.\nNel 2011 ottiene uno straordinario successo grazie all'entrata nel cast della serie televisiva \"American Horror Story\": nella prima stagione interpreta Constance Langdon, ruolo grazie al quale vince il Golden Globe come miglior attrice non protagonista in una serie televisiva e un Emmy Award; nella seconda stagione interpreta l'inflessibile suor Jude, ruolo grazie al quale viene candidata sia ai Premi Emmy sia ai Golden Globe; nella terza stagione veste invece i panni della controversa strega Fiona Goode, che le fa vincere un Emmy Award; infine partecipa alla quarta stagione dove interpreta l'avida Elsa Mars, direttrice di un circo. Anche per questo ruolo ottiene la candidatura ai Premi Emmy e ai Golden Globe.\nNel 2014 diventa inoltre il volto per la campagna pubblicitaria della linea cosmetica di Marc Jacobs. Nel 2017, dopo essere stata per 3 anni lontana dalle scene, torna a essere diretta da Ryan Murphy nella prima stagione della serie antologica \"Feud\", vestendo i panni dell'attrice Joan Crawford. Grazie alla sua interpretazione, ottiene l'ottava candidatura ai Premi Emmy, la sedicesima ai Golden Globe e la quinta ai Critics' Choice Awards. Nel 2018 fa il suo ritorno nell'ottava stagione della serie televisiva \"American Horror Story\", riprendendo i panni di Constance Langdon, personaggio della prima stagione. Grazie alla sua interpretazione, ottiene l'ottava candidatura ai Premi Emmy come miglior Guest Star in una serie drammatica.\nVita privata.\nNel 1968 si fidanza con il fotografo Francisco Paco Grande. I due si sposano nel 1970 e si separano qualche anno dopo per poi divorziare nel 1981; nel 1976 si lega al ballerino, coreografo e attore statunitense di origine russa Michail Bary\u0161nikov, da cui ha una figlia, Aleksandra (1981); la loro relazione finisce nel 1982. Dal 1982 al 2009 \u00e8 stata la compagna dell'attore Sam Shepard, da cui ha avuto due figli, Hannah Jane (1986) e Samuel Walker (1987). \u00c8 nonna di due nipoti.\nRiconoscimenti.\nScreen Actors Guild Awards\nTony Award\nDrama Desk Awards\nCritics' Choice Awards\nPeople's Choice Awards\nTelevision Critics Association\nSaturn Award.\nSant Jordi Awards\nBoston Society of Film Critics Award\nChicago Film Critics Association Awards\nBritish Academy Film Awards\nKansas City Film Critics Circle\nLos Angeles Film Critics Association Awards\nNew York Film Critics Circle Awards\nFestival della televisione di Monte Carlo\nFestival cinematografico internazionale di Mosca\nFestival internazionale del cinema di San Sebasti\u00e1n\nDavid di Donatello\nNastro d'argento.\nHollywood Walk of Fame\nCamerimage\nSchermi d'amore\nRazzie Awards\nDoppiatrici italiane.\nNelle versioni in italiano dei suoi film, Jessica Lange \u00e8 stata doppiata da:"}
{"id": "112814", "revid": "111433", "url": "https://it.wikipedia.org/wiki?curid=112814", "title": "Jerry Fodor", "text": "Pensiero.\nHa insegnato e si \u00e8 occupato di scienze cognitive e di filosofia del linguaggio presso la Rutgers University, New Jersey. \u00c8 celebre per diversi libri nel campo della filosofia della mente e della scienza cognitiva, in cui sostiene la tesi della \"modularit\u00e0 della mente\" e del \"linguaggio del pensiero\", secondo la quale il modulo del linguaggio sarebbe innato e l'apprendimento non sarebbe altro che una \"conferma di ipotesi\".\nNella campo della filosofia della mente Fodor \u00e8 il maggiore esponente del funzionalismo. La sua \"\"teoria computazionale e rappresentazione della mente\", contenuta in \"The Language of Thought\" del 1975, \u00e8 considerata la formulazione per antonomasia della teoria funzionalista dopo quella iniziale di Hilary Putnam. Come quest'ultimo, Fodor si distacca dal comportamentismo e dal riduzionismo della teoria dell'identit\u00e0, ed afferma la possibilit\u00e0 di rifiutare il dualismo pur accettando l'esistenza di stati mentali che generano il comportamento.\nRispetto alla teoria del monismo anomalo, formulata da Donald Davidson pochi anni prima, Fodor considera possibile lo studio scientifico della mente, anche se non riducibile a quello effettuato delle neuroscienze. Rispetto a Davidson ha un approccio quindi pi\u00f9 fisicalista, anche se non accetta la schietta corrispondenza tra singolo stato mentale e attivazione di determinati neuroni (come \u00e8 per la teoria dell'identit\u00e0), teorizzando una corrispondenza a livello di \"occorrenze\"\": uno stato mentale pu\u00f2 essere epistemologicamente unico anche se generato fisicamente da diversi stati cerebrali.\nDichiarata quindi impossibile l'analisi neurologica degli stati mentali e rifiutando di fermarsi al rapporto tra stimoli a reazioni come il comportamentismo Fodor, prendendo spunto dalle ricerche di intelligenza artificiale, dall'analogia mente-computer e dalla linguistica generativa di Noam Chomsky, vede la mente come un'organizzazione funzionale del cervello: diversi \"stati neurali\" possono implementare lo stesso \"stato intenzionale\", che rappresenta un simbolo mentale in relazione sintattica con altri simboli semantici. Le attivit\u00e0 mentali sono quindi processi computazionali paragonabili all'esecuzione di un software su una base hardware (il cervello).\nRispetto al funzionalismo del primo Hilary Putnam questa versione si differenzia per una maggior focalizzazione sulla strutturazione funzionale all'interno del cervello: se ci si sofferma all'aspetto funzionale della mente presa \"in toto\" teoricamente sarebbe da considerare \"una mente\" anche una perfetta macchina di Turing che simula alla perfezione le risposte di un umano. In disaccordo con questa conclusione, Fodor ritiene l'organizzazione funzionale del cervello umano come l'unica possibile considerabile una mente.\nNota \u00e8 la querelle che lo ha visto scontrarsi apertamente su questi temi con lo strumentalista Daniel Dennett."}
{"id": "112815", "revid": "298229", "url": "https://it.wikipedia.org/wiki?curid=112815", "title": "El Torito", "text": "La specifica El Torito \u00e8 un'estensione della specifica ISO 9660. \u00c8 stata progettata nel 1995 da IBM e Phoenix Technologies per permettere di eseguire il boot di un computer direttamente da CD-ROM.\nQuesta estensione permette ad un CD di emulare un hard disk o floppy disk.\nEtimologia.\nIl nome dello standard deriva dal nome del ristorante dove i progettisti hanno scritto la prima bozza della specifica. \nModalit\u00e0 di boot.\nCon questa specifica, un BIOS di una CPU IBM 32-bit pu\u00f2 cercare il codice di avvio (boot code) in due modi diversi. O il boot code pu\u00f2 essere direttamente eseguito dal CD (non emulato), o in modalit\u00e0 di emulazione, dove il boot code viene memorizzato in un file immagine di un floppy disk e\nviene caricato dal BIOS come se si inserisse un reale floppy disk o hard disk (in realt\u00e0 \u00e8 virtuale).\nQuest'ultima modalit\u00e0 \u00e8 preferibile su computer datati prima del 1999, che sono vulnerabili al primo metodo poich\u00e9 supportavano soltanto il boot dai floppy disk. Per i moderni computer, invece, \u00e8 pi\u00f9 usato il metodo non emulato, in modo da caricare il boot code direttamente dal CD (spesso con bootloader). \nIl BIOS assegner\u00e0 un numero al drive CD, a seconda del tipo di boot: "}
{"id": "112816", "revid": "307923", "url": "https://it.wikipedia.org/wiki?curid=112816", "title": "UltraEdit", "text": "UltraEdit \u00e8 un editor di testo per Microsoft Windows, Linux e macOS, creato da Ian D. Mead nel 1994 e prodotto dalla IDM Computer Solutions. \u00c8 considerato uno dei migliori software nel suo settore e ha vinto numerosi premi di riviste specialistiche.\nPossiede numerose funzioni di elaborazione testi, tra le quali funzioni specifiche per file di testo contenenti codice sorgente di tipo HTML, ASP, PHP, Perl, Java e JavaScript. Permette l'accesso a sistemi remoti tramite i protocolli SSH, Telnet, FTP e SFTP per l'invio dei file e consente la creazione e gestione di macro per automatizzare il lavoro."}
{"id": "112817", "revid": "1149807", "url": "https://it.wikipedia.org/wiki?curid=112817", "title": "Piccolo (personaggio)", "text": ", Junior nel doppiaggio televisivo italiano, \u00e8 uno dei personaggi principali del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball\", \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\n\u00c8 un alieno namecciano che all'inizio viene introdotto come uno dei tanti antagonisti di Son Goku. Ultimo figlio e reincarnazione del Grande Mago Piccolo, avversario ucciso in passato da Goku, Piccolo \u00e8 stato concepito con l'obiettivo di vendicare il padre e conquistare la Terra. Per adempiere a questo compito, si iscrive al 23\u00ba Torneo Tenkaichi per affrontare Goku, ma quest'ultimo lo sconfigge nella finale della competizione. Nonostante resti per lungo tempo frustrato dall'esito del torneo, nello sviluppo della storia Piccolo mette da parte le sue ambizioni di conquista e, a partire dalle battaglie con i Saiyan, suggeller\u00e0 un ottimo rapporto con Goku e, soprattutto, con il figlio di quest'ultimo, il piccolo Son Gohan, verso il quale diventa prima un severo maestro e poi anche un grandissimo amico.\nCome tutti i membri della famiglia demoniaca, il suo nome fa riferimento a uno strumento musicale: infatti il nome Piccolo \u00e8 un richiamo all'ottavino, conosciuto anche come flauto piccolo. In lingua namecciana, il nome Piccolo significa \"mondo diverso\", come affermato da Mr. Popo che conosce bene l'idioma.\nBiografia.\n\"Dragon Ball\".\nPrima di morire a causa del colpo infertogli da Son Goku, il Grande Mago Piccolo riesce a generare il suo erede, Piccolo, al quale affida la missione di vendicarlo e conquistare la Terra. Piccolo cresce, cos\u00ec, con un grandissimo odio nei confronti di Son Goku e, gi\u00e0 da bambino, dimostra di aver ereditato la forza e la malvagit\u00e0 del genitore.\nDopo essersi allenato per tre anni, Piccolo partecipa al 23\u00ba Torneo Tenkaichi sotto mentite spoglie, col nome di Majunior, per uccidere Goku, avversario che incontrer\u00e0 in seguito nella finale della competizione. Dopo essersi qualificato facilmente per i quarti di finale, qui si scontrer\u00e0 con Crilin, che sconfigge con poche difficolt\u00e0. Nella semifinale incontra il Dio della Terra in persona, sotto mentite spoglie anche lui, che partecipa al torneo al solo scopo di poter scongiurare la minaccia di Piccolo, affrontandolo sul ring. Dopo un aspro duello, Dio \u00e8 costretto ad utilizzare la Mafuuba per poter fermare Piccolo, che si rivela molto pi\u00f9 forte di suo padre e quindi anche di lui. Tuttavia Piccolo conosce una mossa per contrastare la tecnica e rivoltarla contro il suo utilizzatore, la Contro Mafuuba, e imprigiona Dio all'interno di un'ampolla, che poi ingoier\u00e0, vincendo cos\u00ec il combattimento. Arriva quindi allo scontro con Goku, nella finale. Dopo un duro combattimento senza esclusione di colpi, Piccolo viene sconfitto da Goku, che riesce anche a liberare Dio durante la battaglia e decide di risparmiare il suo avversario, nella speranza di potersi confrontare di nuovo con lui.\nCinque anni dopo, mentre si trova in meditazione nel deserto, Piccolo ha un breve scontro con Radish, fratello di Goku, nel quale capisce subito la superiorit\u00e0 del nemico. Conscio che Radish potrebbe ostacolarlo nel suo piano di conquista della Terra, ma soprattutto per paura della sua incredibile forza, Piccolo non trova altra soluzione che unirsi momentaneamente al rivale Goku per vincerlo, il quale accetta soprattutto perch\u00e9 Radish ha rapito suo figlio Gohan e lo tiene in ostaggio per ricattare il fratello. Anche con l'unione dei due guerrieri, per\u00f2, Radish si rivela troppo forte, tanto che \u00e8 necessario il nuovo colpo pi\u00f9 potente di Piccolo, il Makankosappo, e il sacrificio di Goku per sconfiggerlo. Tuttavia, Radish, poco prima di morire, rivela che di l\u00ec a un anno arriveranno altri due Saiyan, molto pi\u00f9 potenti di lui, per vendicarlo e per trovare le cosiddette sfere del drago. Piccolo, che si era accorto del potere latente di Gohan durante lo scontro con Radish, decide di allenare il bambino per prepararlo alla battaglia contro i due Saiyan. Lentamente comincia ad instaurarsi un rapporto tra i due. Sulla Terra fanno il loro arrivo Vegeta e Nappa, e saranno proprio i due Saiyan a rivelare a Piccolo delle sue origini aliene di namecciano. Durante la battaglia contro i due temibili nemici Piccolo, nonostante dimostri un'enorme potenza uccidendo un Saibaiman con un colpo solo, subisce un'enorme batosta da uno dei Saiyan, Nappa, nonostante combatta solo contro di lui insieme a tutti gli altri ed arriva a sacrificarsi per salvare Gohan, facendogli scudo da un attacco energetico mortale lanciato dal saiyan, dimostrando cos\u00ec di essersi totalmente convertito e di essere oramai dalla parte del gruppo di Goku. Con la morte di Piccolo scompare anche Dio e con lui anche le sfere del drago.\nEssendo Piccolo stato ucciso e insieme a lui anche Dio, sulla Terra non esistono pi\u00f9 le sfere del drago. Cos\u00ec Crilin, Gohan e Bulma partono per il pianeta Namecc per cercare quelle namecciane. Nell'aldil\u00e0, nel frattempo, Piccolo riesce a mantenere il suo corpo e decide di farsi allenare da Re Kaioh del Nord, proprio come fece poco tempo prima Goku, insieme a Yamcha, Tenshinhan e Jiaozi. Dopo che Gohan e Crilin recuperano tutte e sette le sfere del drago namecciane, Piccolo chiede al figlio di Goku di riportarlo in vita e di teletrasportarlo su Namecc, in modo che possa aiutarli nella battaglia contro Freezer. Mentre si reca sul campo di battaglia per sfidare il tiranno spaziale, Piccolo incontra il namecciano Nail, ferito mortalmente in precedenza da Freezer, e si unisce a lui con la tecnica dell'assimilazione delle forze di due combattenti riunite in un unico corpo per incrementare la sua potenza. Sentendosi adesso imbattibile, raggiunge il campo di battaglia, riuscendo a tenere testa a Freezer al suo secondo stadio, ma viene sconfitto una volta che il tiranno spaziale raggiunge lo stadio successivo, trasformandosi ulteriormente. Pi\u00f9 tardi, dopo aver assistito allo scontro tra Goku e Freezer, viene ferito al petto da quest'ultimo. Piccolo viene poi teletrasportato sulla Terra grazie al terzo desiderio delle sfere del drago espresso da Dende.\nIn seguito alla distruzione di Namecc per mano di Freezer, i namecciani si stabiliranno in un nuovo pianeta (Neo Namecc) e bench\u00e9 Piccolo avesse la possibilit\u00e0 di andare a vivere l\u00ec insieme al suo popolo, preferisce rimanere sulla Terra e proseguire i suoi allenamenti per diventare pi\u00f9 forte dato che lo stile di vita fin troppo serafico dei namecciani non fa per lui. Un anno dopo la distruzione di Namecc e dopo la sconfitta di Freezer (sopravvissuto all'esplosione di Namecc) e di suo padre Cold per mano di un ragazzo venuto dal futuro (il quale si scoprir\u00e0 essere Trunks, figlio di Vegeta e di Bulma), Piccolo scopre da quest'ultimo che di l\u00ec a tre anni sarebbe morto a causa di due cyborg, creature costruite dal Dr. Gelo, ultimo superstite del Red Ribbon, intento a vendicarsi di Goku. Cos\u00ec, Piccolo decide di allenarsi per affrontare la minaccia. Durante questo periodo si allena insieme a Goku e Gohan. Assiste allo scontro tra Vegeta e Numero 19 e l'eliminazione di quest'ultimo. Dopo aver scoperto che il cyborg Numero 20 \u00e8 in realt\u00e0 il Dottor Gelo, Piccolo, insieme agli altri, cerca il suo laboratorio per impedirgli di attivare i cyborg Numero 17 e 18, ma il gruppo arriva troppo tardi. Nello scontro con i cyborg, Piccolo affronta prima il Dottor Gelo riuscendo ad essergli superiore, ma viene poi sconfitto da Numero 17 con molta facilit\u00e0. Dopo questa sconfitta, ormai conscio di non poter vincere i cyborg con la sua forza attuale, Piccolo si unisce a Dio e incrementa notevolmente il suo potere combattivo, tornando ad essere il namecciano originale che era prima che i due si scindessero.\nImmediatamente dopo la fusione con Dio, Piccolo si precipita a combattere una nuova minaccia, Cell. In questa occasione, tramite uno stratagemma, scopre da parte dello stesso Cell che quest'ultimo \u00e8 un cyborg venuto dal futuro e che \u00e8 stato programmato per assorbire Numero 17 e 18 e diventare cos\u00ec l'essere perfetto, in grado di sovrastare ogni cosa. Piccolo tenta di fermarlo prima che la missione di Cell si compia, ma il cyborg riesce a fuggire. Quando 17, 18 e 16 raggiungono la Kame House, Piccolo, intenzionato a distruggere uno tra 17 e 18 per impedire a Cell di raggiungere i suoi scopi, \u00e8 costretto ad affrontare il primo dei tre, dando vita ad un duello equilibrato con il cyborg che rimarr\u00e0 stupito della forza rinnovata dell'avversario. All'arrivo di Cell, Piccolo interrompe lo scontro e decide di proteggere 17 per evitare che quest'ultimo venga assorbito dal mostro. Nonostante i suoi sforzi Piccolo viene sconfitto da Cell, divenuto pi\u00f9 forte dopo aver assorbito diverse persone e, successivamente, il namecciano viene salvato in tempo da Goku, giunto sul luogo grazie al teletrasporto. Ripresosi, Piccolo decide di partecipare al Cell Game organizzato da Cell, dopo aver passato due giorni nella Stanza dello Spirito e del Tempo ad allenarsi. Durante il torneo combatte contro uno dei Cell Jr. generati da Cell e (almeno nel manga) \u00e8 quello che regge meglio la sfida (nonostante Cell ritenga capaci di contrastare le sue piccole copie soltanto Vegeta e Trunks, mentre Goku \u00e8 stremato). Quando Gohan scaglier\u00e0 il suo attacco finale riuscir\u00e0 a distruggere Cell e infine Piccolo assiste alla vittoria di Gohan contro il potentissimo cyborg.\nDopo sette anni, Piccolo decide di partecipare al 25\u00ba Torneo Tenkaichi, sotto esortazione di Gohan. Passate le eliminatorie e giunto agli ottavi si ritrover\u00e0 a combattere contro Kaiohshin dell'Est, riconoscendolo subito grazie alle conoscenze derivatogli dal Dio della Terra. Si ritirer\u00e0 immediatamente dallo scontro, ammettendo di non avere la minima possibilit\u00e0 di battere una simile entit\u00e0. In seguito il torneo viene interrotto a causa di Spopovitch e Yamu, due subordinati del mago Babidy, che si erano iscritti al torneo solo per prendere l'energia di Gohan in modo da usarla per liberare un demone potentissimo di nome Majin Bu. Cos\u00ec Piccolo e i compagni si dirigono da Babidy e, giunti nei pressi dell'astronave del mago, vengono attaccati da Darbula. Quest'ultimo, attraverso la sua saliva, riesce a pietrificare Crilin e lo stesso Piccolo. Pi\u00f9 tardi, con la morte di Darbula per mano di Majin Bu, sia Piccolo che Crilin ritornano normali. Piccolo ha un breve confronto con Babidy uccidendolo apparentemente tagliandolo in due con un solo colpo, anche se il mago viene curato da Majin Bu (salvo poi essere ucciso dallo stesso Majin Bu in un secondo momento). Insieme a Crilin salver\u00e0 Goten e Trunks da morte certa quando Vegeta tenta inutilmente di eliminare Majin Bu con l'autodistruzione, e li porteranno al Santuario di Dio, dove Piccolo viene incaricato da Goku di allenare Goten e Trunks nell'utilizzo della danza di Metamor che permetter\u00e0 ai due di effettuare la fusione. Goten e Trunks, grazie agli insegnamenti di Piccolo, completano la tecnica fondendosi in Gotenks. Piccolo assister\u00e0 poi Gotenks durante la sua lotta contro Majin Bu, intervenendo in prima persona in alcune circostanze, cerca anche inutilmente di intrappolare Majin Bu nella Stanza dello Spirito e del Tempo, ma alla fine lui e Gotenks verranno assorbiti all'interno del corpo del mostro rosa. In seguito, una volta liberato dal corpo di Majin Bu grazie a Goku e Vegeta, muore nell'esplosione della Terra causata dal demone. Riportato in vita grazie alle sfere del drago namecciane, Piccolo dona la sua energia insieme a tutti i terrestri per la Sfera Genkidama creata da Goku che distrugger\u00e0 Majin Bu.\nSebbene in quest'ultimo arco Piccolo non abbia mai avuto l'occasione di combattere, quando nel corpo di Super Bu si scioglie la fusione di Gotenks, Goku specifica che in quel momento il guerriero pi\u00f9 forte nel corpo di Bu \u00e8 Piccolo, confermando che il namecciano resta pi\u00f9 forte di Goten e Trunks sfusi (nell'edizione italiana dell'anime, e delle vecchie edizioni del manga precedenti alla \"Evergreen Edition\", a causa di un errore di traduzione, \u00e8 andato perso questo dettaglio).\n\"Dragon Ball Super\".\nIn \"Dragon Ball Super\", ambientato tempo dopo la sconfitta di Majin Bu, Piccolo viene invitato alla festa di compleanno di Bulma, la quale viene rovinata dall'arrivo del Dio della distruzione Beerus, venuto sulla Terra per cercare il misterioso Super Saiyan God. Nella serie animata prova ad affrontarlo venendo facilmente sopraffatto dalla sua schiacciante forza, mentre nel manga non ha avuto la possibilit\u00e0 di misurarsi con lui dato che Vegeta gli aveva sconsigliato di attaccarlo mentre stava per usare il Makankosappo. Assister\u00e0 poi alla lotta tra Beerus e Goku (trasformato in Super Saiyan God). Successivamente, insieme a Gohan, Crilin, Muten e Tenshinhan, affronta i soldati del redivivo Freezer, giunto sulla Terra per vendicarsi di Goku. Nel corso del combattimento, Piccolo si sacrifica per salvare Gohan, facendogli scudo da un attacco energetico mortale lanciato da Freezer. Dopo la morte del tiranno spaziale, Piccolo ritorna in vita con le sfere del drago e inizia ad allenare nuovamente Gohan sotto sua richiesta.\nPoco tempo dopo la sconfitta di Freezer, combatter\u00e0 in rappresentanza del Settimo Universo al torneo di arti marziali, insieme a Goku, Vegeta e Monaka. Nel corso del torneo Piccolo \u00e8 il secondo a salire sul ring, venendo sconfitto irregolarmente da Frost, che lo stordisce con un ago stordente. In seguito, una volta fatta luce sul comportamento scorretto di Frost, Piccolo si ritira ugualmente dal torneo nonostante la sua squalifica fosse stata annullata per consentire a Vegeta di battersi personalmente Frost. Piccolo tra l'altro scoprir\u00e0 il segreto di Monaka: in realt\u00e0 non \u00e8 un vero combattente, Beerus lo aveva solo fatto credere a Goku per motivarlo a migliorarsi. Concluso il torneo con la vittoria del Settimo Universo, Piccolo riprende la vita pacifica sulla Terra finch\u00e9 Trunks del futuro fa ritorno nel presente per avvertire i suoi amici della minaccia di Black Goku. Per sconfiggere il nuovo nemico, Piccolo, nella serie animata, suggerisce a Goku e Vegeta di utilizzare la Mafuuba, mentre nel manga \u00e8 lo stesso Goku che decide di sua iniziativa di usare quella tecnica, che per\u00f2 si rivela inefficace, poich\u00e9 Goku dimentica di portare con s\u00e9 il sigillo necessario a rinchiudere l'avversario.\nTempo dopo parteciper\u00e0 al Torneo del Potere indetto da Zeno insieme a Gohan, Goku, Vegeta, Crilin, Tenshinhan, Muten, 17, 18 e Freezer, una battle royale di ottanta guerrieri dove gli universi che verranno battuti saranno cancellati. Prima del torneo nel Mondo del Nulla, decide di allenare Gohan per aiutarlo a recuperare il potere latente che aveva perso, con il quale affront\u00f2 Majin Bu. Una volta cominciato il torneo, Piccolo decide di combattere in gruppo insieme a Gohan, Tenshinhan, Crilin e Muten, successivamente combatte singolarmente. Al torneo Piccolo affronta e elimina Gamisaras del Quarto Universo, tra l'altro nell'anime elimina dal torneo Rubalt del Decimo Universo, Shantsa del Quarto Universo e, insieme a Gohan, i due namecciani del Sesto Universo, Saonel e Pirina, mentre nel manga elimina Jirasen del Decimo Universo, e sconfigge Bergamo del Nono Universo e Napapa del Decimo Universo che verranno eliminati dalla competizioni rispettivamente da Freezer e 17. Viene sconfitto ed eliminato dal Torneo del Potere da Damon, guerriero del Quarto Universo. Comunque alla fine sar\u00e0 la sua squadra a vincere il torneo.\nPoco tempo dopo il torneo, sulla Terra giunge Freezer scagliando contro Goku e Vegeta il suo nuovo soldato: Broly, un Saiyan sopravvissuto alla distruzione del pianeta Vegeta. Vedendo l'enorme potenza del nemico, Goku si teletrasporta insieme a Vegeta da Piccolo. Saranno proprio Goku e Piccolo a insegnare a Vegeta la danza di Metamor, con la quale Goku e Vegeta si fonderanno in Gogeta, ottendendo cos\u00ec una vittoria contro l'avversario.\nQuando lo stregone Molo fa evadere i prigionieri dalla Prigione Galattica, tra cui i Fratelli Macareni, essi raggiungono la Terra e l\u00ec affrontano Piccolo il quale li sconfigge facilmente catturandoli. Successivamente altri prigionieri inviati da Molo fanno la loro comparsa, sulla Terra, ovvero Seventhree, Yunba e Shimorekka, i quali sconfiggono Piccolo, Crilin e Gohan, comunque lasciano il pianeta su richiesta di Molo, in vista di un nuovo attacco, ma con tutti i prigionieri al suo seguito. Dopo qualche mese Molo e i suoi scagnozzi attaccano la Terra, Piccolo e Gohan, diventati enormemente pi\u00f9 forti di come erano prima grazie ad un duro allenamento, combattono contro Seventhree mettendolo alle strette, infine interviene 17 che lo sconfigge facilmente. Piccolo, Gohan, 17, 18, Jaco e Goku combattono contro Sagambo, la cui forza \u00e8 stata potenziata da Molo, morendo per\u00f2 proprio per via dell'eccessivo potere che lo stregone gli ha concesso. Piccolo affronta Molo, combattendo con valore e dimostrando una grande resistenza, riuscendo ad incassare diversi potenti colpi dello stregone. Tra l'altro avr\u00e0 un ruolo fondamentale nella vittoria finale dato che proprio Piccolo aveva intuito che la tecnica di fissione dello spirito di Vegeta poteva essere usata per aumentare la forza di Goku chiamando a raccolta l'energia altrui, e infatti Vegeta usando la tecnica come gli \u00e8 stato suggerito da Piccolo, usa il potere di Ub che Vegeta stesso ha raccolto con il quale riesce a potenziare Goku, infine quest'ultimo distrugger\u00e0 Molo.\n\"Dragon Ball GT\".\n\"Dragon Ball GT\" \u00e8 ambientato dopo cinque anni dalla fine di \"Dragon Ball Z\". Il personaggio di Piccolo \u00e8 completamente assente nei primi episodi e compare per la prima volta nel momento in cui Baby riesce ad impossessarsi del corpo di Gohan. Mentre \u00e8 intento a difendere Goten, Piccolo viene colpito da una violentissima Kamehameha lanciata da Baby e muore apparentemente. In realt\u00e0, Piccolo riesce a sopravvivere e riappare poco prima della distruzione della Terra da parte delle sfere del drago dalla stella nera. In questa occasione dona la propria energia a Goku affinch\u00e9 il Saiyan possa teletrasportarsi sul pianeta Plant, mentre lui, nonostante abbia la possibilit\u00e0 di seguirlo, sceglie di rimanere sulla Terra cos\u00ec che, con la sua morte, possa distruggere per sempre le sfere del drago dalla stella nera. Prima di morire saluta un'ultima volta Gohan, ringraziandolo di tutto, il quale si dispera per la dipartita del suo amico.\nNella successiva avventura, dopo aver scoperto che Goku \u00e8 rimasto imprigionato negli inferi, Piccolo, dall'aldil\u00e0, decide di recarsi anch'egli negli inferi per poter liberare l'amico. Cos\u00ec, insieme a Dende, riesce a creare un varco tra il mondo dei vivi e il mondo dei morti e permette a Goku di fuggire; ci\u00f2, tuttavia, comporta la sua confinazione nel regno degli inferi e, per questo motivo, egli comincia a comportarsi come una sorta di guardiano allo scopo di tenere sotto controllo le anime dell'inferno un po' troppo bellicose.\nPiccolo riappare per l'ultima volta quando Goku, dopo aver sconfitto Li Shenron, si reca negli inferi per salutare un'ultima volta l'amico e ringraziarlo per tutte le volte che l'ha aiutato nella vita.\nDescrizione.\nAspetto fisico.\nPiccolo \u00e8 molto alto e possiede un fisico possente. Presenta le tipiche caratteristiche fisiche dei namecciani, ossia: la carnagione verde, due antenne sulla testa, l'assenza di capelli, i muscoli delle braccia, gambe e addome di colore rosato (giallo nel manga), le mani dotate di quattro dita (cinque nell'adattamento animato, e poi anche nel manga di \"Dragon Ball Super\") ed il sangue violaceo e, similmente, anche il suo abbigliamento ricalca quello di Namecc, che consiste in un completo viola senza maniche, mantello e turbante bianco e una cintura blu (rossa nel manga e in alcuni film). Il mantello e il turbante, a partire da \"Dragon Ball Z\", diventano molto pesanti, in quanto Piccolo li appesantisce per intensificare i suoi allenamenti, proprio come faceva Goku.\nDa bambino, invece, il personaggio indossava, proprio come suo padre, un vestito blu su cui era inciso l'ideogramma che significa demonio, simbolo della famiglia demoniaca.\nNel corso della serie, ma solo in un episodio dell'anime, Piccolo ha indossato dei vestiti terrestri. In questa puntata, Piccolo indossava una maglietta con scritto \"Postboy\" (che vuol dire 'postino') e un berretto con su la scritta \"Piccoro\" (in alfabeto latino) che in giapponese indica l'ottavino (detto anche \"flauto piccolo\").\nToriyama afferma che Piccolo, nonostante sia un mostro con un aspetto truce e severo, possiede un volto \"affascinante\".\nPersonalit\u00e0.\nPiccolo \u00e8 in origine un personaggio malvagio, solitario e sadico, esattamente come suo padre. Fin da bambino aveva il desiderio di vendicare suo padre e si divertiva a procurare dolore agli esseri umani, come si vede in alcune brevi scene filler dell'anime o durante il 23\u00ba Torneo Tenkaichi. Piccolo detesta Son Goku e ha come unico obiettivo quello di ucciderlo e conquistare la Terra. Son Goku, dal canto suo, non considera Piccolo malvagio quanto il genitore e dimostra di rispettarlo profondamente. Durante l'allenamento con Son Gohan, Piccolo comincia a nutrire affetto nei confronti del piccolo Saiyan, diventandone grande amico. Il rapporto con Gohan lo influenzer\u00e0 al punto da porsi spontaneamente a sacrificarsi contro i propri nemici al solo scopo di proteggerlo, diventando per il personaggio una sorta di padre putativo. Contemporaneamente a ci\u00f2, inoltre, diventa anche grande amico di Goku, che aiuter\u00e0 in tantissime occasioni. Dopo alcuni anni, dalle battaglie contro Cell in poi, Piccolo si \u00e8 unito stabilmente a Goku con l'obiettivo di proteggere la Terra. Dopo l'assimilazione con Dio, Piccolo perde la malvagit\u00e0 di un tempo, diventando definitivamente un personaggio positivo. In alcune occasioni, inoltre, soprattutto nell'arco di Majin Bu, diventa anche un personaggio comico.\nL'aver assimilato Dio gli ha permesso di progredire il suo potere percettivo avendo capito che il Kaiohshin dell'Est era un'entit\u00e0 superiore ancor prima che lui glielo rivelasse, inoltre \u00e8 probabile che sempre grazie all'assimilazione abbia una certa familiarit\u00e0 con il glossario divino. Piccolo si \u00e8 rivelato uno dei personaggi pi\u00f9 saggi ed intelligenti della saga, in quanto capace di comprendere immediatamente la strategia degli avversari e di organizzare efficaci contromisure.\nAbilit\u00e0.\nPiccolo, essendo appartenente alla potente razza dei namecciani, dimostra di essere molto pi\u00f9 forte dei normali terrestri, ed \u00e8 indiscutibilmente il namecciano pi\u00f9 forte di tutto il manga. Come per tutti gli altri membri del suo popolo possiede dei poteri soprannaturali: la capacit\u00e0 di allungare gli arti, di ingrandire il proprio corpo a piacimento, di rigenerare parti del proprio corpo (abilit\u00e0 note come Sai Sei), di sparare raggi dalla bocca o dagli occhi. Possiede anche dei poteri di origine mentale (suo padre era un mago, e ci\u00f2 gli consente, ad esempio, di creare un vestito nuovo per il piccolo Gohan), ma anche altri poteri tra i quali l'udito ipersviluppato. \u00c8 in grado di comunicare telepaticamente con una persona. Nell'anime, inoltre, possiede la telecinesi e la capacit\u00e0 di potersi sdoppiare (che utilizza nel corso di alcuni allenamenti). Egli, inoltre, \u00e8 in grado di utilizzare il Ki e di percepirlo in altri individui, oltre a saper controllare il proprio.\nGi\u00e0 durante il 23\u00ba Torneo Tenkaichi Piccolo dimostra di conoscere diverse tecniche combattive, come lo Zanzoken e la , ma tuttavia la sua tecnica principale rimane il , che utilizza per la prima volta contro Radish. Piccolo aveva inventato questa tecnica per uccidere Goku. Sebbene Piccolo, durante la battaglia contro Radish, impieghi diversi secondi per caricare il colpo, in seguito sar\u00e0 capace di eseguire la tecnica senza necessit\u00e0 di concentrarsi. Piccolo \u00e8 in grado di utilizzare anche alcune tecniche tramandategli da suo padre, come la , la Altre tecniche di Piccolo sono il , la , che Piccolo aveva imparato per impedire che qualcuno lo imprigionasse, cosa che era successa gi\u00e0 a suo padre in passato, e la , tecnica utilizzata contro Numero 17: Piccolo lancia dei colpi energetici che circondano l'avversario e poi li attira tutti su di lui, facendoli esplodere contemporaneamente.\nPiccolo \u00e8 in grado di utilizzare la tecnica nota come assimilazione. Si tratta di una fusione tra due namecciani e viene chiamata in questo modo poich\u00e9 un solo Namecciano assorbe l'energia, la forza, i ricordi e l'intelligenza di un altro. Nel corso della serie, Piccolo si unisce tramite l'assimilazione con Nail e Dio. In entrambi i casi, ottiene una forza incredibile: dopo l'unione con Nail riesce a mettere in difficolt\u00e0 Freezer al suo secondo stadio, mentre unendosi a Dio, diventer\u00e0 un Super Namecciano (Super Guerriero Namecciano nella versione Mediaset) e il suo livello superer\u00e0 quello di un Super Saiyan (come rivela Vegeta) tanto da risultare potente quanto il cyborg 17; inoltre con l'incremento di forza, il namecciano ha migliorato anche alcune delle sue abilit\u00e0 come il Sai Sei dato che all'inizio esso richiedeva un grande consumo di energia mentre dopo l'assimilazione si \u00e8 dimostrato capace di rigenerare il suo corpo pi\u00f9 facilmente senza un eccessivo dispendio di forze. Successivamente all'allenamento di un giorno nella Stanza dello Spirito e del Tempo, il che equivale ad un anno nel mondo mortale, Piccolo incrementa ulteriormente i suoi poteri superando probabilmente in potenza Numero 16.Inoltre in \"Dragon Ball Super\" per merito dei suoi continui allenamenti si \u00e8 rivelato capace di poter competere con guerrieri del calibro di Numero 17 e Gohan, tra l'altro anche se quest'ultimo fa uso della sua forma \"Suprema (\"la quale sia nel manga che nell'anime si \u00e8 dimostrata di livello paritario alle trasformazioni divine dei saiyan e alla forma golden di Freezer\"),\" Piccolo si \u00e8 dimostrato in grado di poter combattere al suo fianco stando al passo con la sua forza, inoltre Gohan e Piccolo combattono in maniera perfettamente sincronizzata. Anche Piccolo, come Goku, \u00e8 in grado di utilizzare la tecnica nota come , tuttavia non ha mai avuto occasione di utilizzarla. Tuttavia, sulla rivista \"Weekly Sh\u014dnen Jump\", \u00e8 apparsa un'ipotetica fusione tra Crilin e Piccolo, ovvero Criccolo.\nA differenza dei Sayan, pi\u00f9 improntati sullo scontro fisico, Piccolo \u00e8 un eccezionale stratega, forse il migliore di tutta la serie. Grazie alla sua intelligenza, alla sua saggezza ed alla sua esperienza \u00e8 riuscito sempre a elaborare tecniche e tattiche per sconfiggere o comunque tenere testa ad avversari molto potenti: ha sconfitto Dio creando la Contro-Mafuuba, \u00e8 riuscito ad uccidere Radish, avversario ben pi\u00f9 potente di lui, con l'aiuto di Goku, ha guidato i terrestri nella lotta contro Nappa e ha intrappolato Majin Bu nella Stanza dello Spirito e del Tempo quando Gotenks era stato sconfitto. Tuttavia, nonostante sia stato distanziato dai Saiyan, rimane uno dei personaggi pi\u00f9 forti ed abili dell'intera opera.\nIl figlio di Katattsu.\nPrima dello scisma che port\u00f2 alla divisione di Dio e del Grande Mago Piccolo (di cui Piccolo \u00e8 sia il figlio che la reincarnazione) i due erano un'unica entit\u00e0, un namecciano di cui non si \u00e8 mai conosciuto il nome esatto, che venne portato in salvo dal suo popolo con un'astronave spaziale in tenera et\u00e0 quando un cataclisma che colp\u00ec Namecc alcuni secoli prima dell'inizio del manga, port\u00f2 alla quasi estinzione i namecciani, infatti a parte lui solo Guru era sopravvissuto nonostante fosse rimasto su Namecc. La sua astronave atterr\u00f2 sulla Terra, nello Yunzabit, dove trascorse la sua infanzia. A quanto pare vivendo l\u00ec, ha subito un trauma cranico che gli fece perdere ogni memoria sulle sue origini aliene, l'unica cosa che aveva era un messaggio da parte degli abitanti del suo popolo che gli avevano promesso che sarebbero tornati a riprenderlo, cosa che non \u00e8 mai avvenuta dato che i namecciani si erano ormai quasi completamente estinti. Il namecciano ha vissuto nello Yunzabit confondendo la sua astronave per una casa, ma dopo 30 anni abbandon\u00f2 quel luogo. Veniva descritto come un essere dall'animo nobile, per\u00f2 a quanto pare interagendo con i terrestri, che lo avevano contaminato con la loro cattiveria, il suo animo svilupp\u00f2 una parte oscura. Si \u00e8 dedicato alle arti marziali diventando un ottimo combattente, decise di recarsi dal Dio della Terra per diventare un suo discepolo, una volta raggiunto il suo santuario, e dopo la sua dipartita il namecciano decise di prendere il suo posto, ma per essere degno della carica dovette separarsi dalla sua parte malvagia, cosa che avvenne dopo un intenso allenamento, e cos\u00ec la parte buona divenne il nuovo Dio della Terra, mentre quella malvagia divenne il Grande Mago Piccolo, curiosamente prese lo stesso nome della parola d'ordine con la quale il namecciano apriva l'ingresso dell'astronave con la quale giunse sulla Terra. Sebbene Piccolo, come reincarnazione di suo padre, si sia riunito con Dio tramite la fusione namecciana, facendo s\u00ec che i due tornassero a essere un'unica entit\u00e0 namecciana, non sembra appropriato affermare che si tratti del namecciano originale, in quanto sembra che lo stesso Piccolo veda la sua come una nuova identit\u00e0.\nNell'anime di \"Dragon Ball GT\" il figlio di Katattsu \u00e8 indirettamente causa degli eventi principali della prima parte narrativa della serie, in quanto lui stesso, prima di dividersi in due entit\u00e0 distinte, nel pieno del suo potere, cre\u00f2 le sfere del drago dalla stella nera.\nDoppiaggio.\nNella versione originale giapponese, Piccolo \u00e8 doppiato da bambino da Hiromi Tsuru, mentre da adulto da Toshio Furukawa.\nIn Italia Piccolo da bambino \u00e8 stato doppiato da Paolo Torrisi (il doppiatore di Goku), mentre da adulto \u00e8 doppiato da Alberto Olivero. Nel doppiaggio Dynamic Italia dei film, Piccolo \u00e8 doppiato da Piero Tiberi, mentre nei film ' e ' \u00e8 doppiato da Danilo Di Martino. Dall'episodio 30 di \"Dragon Ball Super\", a causa del ritiro di Olivero, Piccolo viene doppiato da Luca Ghignone.\nNegli Stati Uniti d'America Piccolo \u00e8 invece doppiato principalmente da Christopher Sabat, il quale ha prestato la voce a molti personaggi della serie, tra cui Vegeta, Yamcha, il Grande Mago Piccolo e tre membri della Squadra Ginew. In Francia, invece, da Philippe Ariotti. In Spagna \u00e8 doppiato principalmente da Yamil Atala (da bambino), Carlos Segundo e Jos\u00e9 Luis Casta\u00f1eda (da adulto), e infine da Idzi Dutkiewicz (da adulto) in \"Dragon Ball Kai\". In Portogallo \u00e8 stato doppiato da tre doppiatori: Ricardo Sp\u00ednola, Jo\u00e3o Loy e V\u00edtor Rocha.\nAccoglienza.\nDiverse riviste specializzate in anime e manga hanno espresso critiche positive sul personaggio apprezzando la sua personalit\u00e0 e il suo sviluppo durante la serie. Lo stesso \"Akira Toriyama\" ha dichiarato in un'intervista che Piccolo \u00e8 il suo personaggio preferito. Chris Beveridge ha elogiato lo sviluppo di Piccolo in \"Dragon Ball Z\" da antagonista a personaggio positivo, soprattutto grazie all'allenamento con Gohan per la battaglia contro Vegeta e Nappa. Katherine Luther di about.com ha definito Piccolo come il namecciano pi\u00f9 forte, ma ha trovato nel personaggio anche diversi punti deboli che lo rendono pi\u00f9 simile ad un essere umano, ad esempio l'affetto che Piccolo prova per Gohan. Chris Beveridge, parlando ancora di Piccolo, ha elogiato il combattimento tra il namecciano e Son Goku, definendolo molto divertente nonostante conti un certo numero di episodi. Tim Jones ha rivelato di aver trovato molte differenze tra Piccolo della prima serie e quello della seconda. Piccolo \u00e8 stato anche elogiato nelle sue apparizioni nei film di \"Dragon Ball\" e, soprattutto, ha sempre ottenuto, nei sondaggi di popolarit\u00e0 su i personaggi di manga e anime, recensioni molto positive e si \u00e8 sempre classificato nei primi posti in classifica.\nAltre apparizioni.\nOltre a comparire nei videogiochi dedicati alla saga, Piccolo \u00e8 presente nel videogioco che vede protagonisti oltre ai personaggi di \"Dragon Ball\", anche quelli di \"Naruto\" e \"One Piece\" (\"Battle Stadium D.O.N\"), oltre che in altri videogiochi crossover con altre propriet\u00e0 \"Weekly Sh\u014dnen Jump\", come ad esempio \"Jump Force\". Oltre che in numerosi film di \"Dragon Ball\", Piccolo \u00e8 presente anche in \"Cross Epoch\", un manga crossover fra \"Dragon Ball\" e \"One Piece\", realizzato in collaborazione tra Toriyama ed Eiichir\u014d Oda, nel quale \u00e8 in compagnia di Roronoa Zoro."}
{"id": "112818", "revid": "69529468", "url": "https://it.wikipedia.org/wiki?curid=112818", "title": "Zentralfriedhof Friedrichsfelde", "text": ""}
{"id": "112821", "revid": "34222", "url": "https://it.wikipedia.org/wiki?curid=112821", "title": "Ottetto di Cayley", "text": ""}
{"id": "112822", "revid": "1884099", "url": "https://it.wikipedia.org/wiki?curid=112822", "title": "Basset hound", "text": "Il basset hound (conosciuto anche con il nome di bassotto gigante) \u00e8 una razza di cane originaria dell'Europa, il cui nome deriva dall'unione del termine francese \"Bas\" (bassetto), e dalla parola inglese \"Hound\" (segugio).\nLe origini della razza derivano da cani da caccia francesi e dal Bloodhound. In particolare da una selezione dei cosiddetti \"bassetti\", cani affetti da acondroplasia (nanismo), tali da avere l'aspetto di un cane di dimensioni normali, ma con arti corti e torti. La differenza infatti che salta subito all'occhio tra \"bassotto\" e \"bassetto\", \u00e8 appunto che il primo \u00e8 un cane piccolo in tutte le dimensioni, pi\u00f9 lungo del normale. Mentre il secondo \u00e8 un cane di taglia medio-grande (ossatura compresa), che per\u00f2 ha le zampe corte.\nI bassetti da cui deriva il nostro Basset Hound sono il Basset d'Artois ed il Normand (oggi riuniti in un'unica razza: Basset Artesien Normand), ai quali fu poi unito il sangue del Bloodhound, per mantenere e fissare il tipo di testa che ancora oggi possiamo ammirare.\nNonostante il Basset Hound debba gran parte della sua selezione iniziale alla Francia, oggi \u00e8 considerato dalla FCI un cane di origine inglese.\nStoricamente questo cane veniva utilizzato per il fiuto eccellente e bassa statura, specialmente per la caccia di animali da tana (volpe, lepre, fagiano).\nLa selezione di questa razza ha portato quindi a sviluppare la morfologia di questo cane ed al miglioramento delle sue doti venatorie.\nLe sue lunghe orecchie, ad esempio, permettono al Basset-Hound di convogliare gli odori risalenti dal terreno direttamente al suo tartufo, gli arti corti con unghie molto lunghe e spesse sono invece molto utili per infilarsi in tane o cespugli, mentre la coda, che spesso termina bianca in punta permette al cacciatore di rintracciare il cane nell'erba alta.\nCarattere.\nAd oggi viene considerato un cane da compagnia, data la natura tranquilla e paziente, affettuosa e gioiosa sia con i bambini che con tutte le altre persone e la sua fortissima indole al gruppo gerarchico-sociale e alla muta.\nQuanto affettuoso, tanto \u00e8 caparbio: grazie alla sua espressione triste il Basset-Hound riesce spesso ad ottenere ci\u00f2 che vuole.\nA dispetto del suo retaggio storico di cane da punta, il Basset Hound \u00e8 un perfetto animale casalingo.\nQuesta razza \u00e8 molto diffusa in Inghilterra e negli Stati Uniti, patrie che hanno reso famosa questa razza al resto del mondo grazie a partecipazioni di alcuni esemplari di Basset-Hound a film, telefilm e spot televisivi di successo; indimenticabili \"Cane\", il bassethound del tenente Colombo e \"Flash\", il bassethound dello sceriffo Roscoe di Hazzard.\nStandard della FCI.\nNonostante da ormai molti anni non venga praticamente pi\u00f9 utilizzato per le proprie doti venatorie, lo standard tende a conservare le caratteristiche, sia morfologiche che caratteriali, che rendono questo cane un ottimo segugio da pista di sangue (o pelo) e a non esasperare l'aspetto estetico.\nL'aspetto generale deve essere quello di un cane consistente, tozzo ma non goffo o impacciato nei movimenti, estremamente \"bassotto\". \nIl carattere, come gi\u00e0 detto, deve essere quello di un segugio, tranquillo, mai aggressivo, molto coraggioso e \"testardo\" (deve essere in grado di rimanere concentrato su una traccia per lunghi periodi di tempo), come tutti i cani da caccia deve essere estremamente devoto al padrone e in grado di lavorare in muta.\nLa testa deve essere suddiviso in circa eguale misura tra cranio e muso e presenta una cresta occipitale piuttosto marcata. Il tartufo deve essere di colore scuro e con narici ampie. Gli occhi sono a losanga, non infossati o estrusi, deve essere visibile una porzione di congiuntiva ma non eccessiva. L'espressione \u00e8 seria e placida. Le orecchie sono lunghe fino a superare (di poco) la lunghezza del muso ed attaccate basse (sotto la linea dell'occhio). Sono gradite una buona quantit\u00e0 (ma non eccessiva) di pieghe sul viso in particolare quando rivolto in basso. Il labbro superiore copre completamente quello inferiore, i denti devono essere forti e con chiusura a forbice.\nLa zona del collo deve esprimere forza e presentare una moderata giogaia.\nIl corpo deve essere lungo e ben disteso, con schiena relativamente parallela al terreno, lombi leggermente pronunciati, petto ampio, visto anteriormente deve avere uno sterno prominente, lateralmente costole percepibili al tatto ed appena accennate alla vista , posteriormente deve dare l'impressione di una sfera. Nota molto importante, tra il ventre e il suolo deve essere presente adeguato spazio (che permetta al cane di muoversi agevolmente su superfici anche irregolari).\nLa coda deve essere lunga, preferibilmente terminare bianca e portata alta a formare una sciabola, nella parte inferiore il pelo \u00e8 pi\u00f9 ispido mentre la parte superiore \u00e8 uniforme \u00e8 priva di frange.\nLe zampe sono corte ma forti, le anteriori aderenti al corpo e con piede leggermente portato in fuori o in avanti, l'impronta deve essere di un cane di taglia grande e devono essere ben visibili tutti i cuscinetti. Il movimento deve essere sciolto. Le posteriori forti e muscolose con visibile garretto nella zona posteriore.\nIl pelo deve essere corto e uniforme, esente da frange con pelle moderatamente elastica. Sono accettati tutti i colori del segugio ed il bianco o bianco/arancio. "}
{"id": "112826", "revid": "125152204", "url": "https://it.wikipedia.org/wiki?curid=112826", "title": "Anne Bancroft", "text": "Tra le migliori attrici della sua generazione, Anne Bancroft raggiunse il successo al cinema, alla televisione e soprattutto in teatro, ottenendo molti dei pi\u00f9 ambiti riconoscimenti: un Premio Oscar, due Golden Globes, tre Premi BAFTA, due Premi Emmy, il Prix d'interpretation feminine al Festival di Cannes, la Concha de Plata alla migliore attrice al Festival di San Sebastian e due Tony Awards. Tra i suoi film pi\u00f9 celebri, \"Anna dei miracoli\" (1962), \"Frenesia del piacere\" (1964), \"Il laureato\" (1967), \"Due vite, una svolta\" (1977), \"The Elephant Man\" (1980), \"Agnese di Dio\" (1985) e \"84 Charing Cross Road\" (1987).\nBiografia.\nDi famiglia originaria della provincia di Potenza, il padre di Palazzo San Gervasio, la madre di Muro Lucano, fu la seconda delle tre figlie di Mildred Di Napoli, centralinista, e Michael G. Italiano, sarto. Dopo aver preso lezioni di danza e di recitazione, intraprese la carriera artistica a diciassette anni, quando entr\u00f2 all'American Academy of Dramatic Arts di New York, assumendo allora il nome d'arte di \"Anne Marno\". Dal 1951 partecip\u00f2 ad alcune produzioni televisive, e fece il suo esordio a Hollywood con la pellicola \"La tua bocca brucia\" (1952) di Roy Ward Baker, con protagonisti Marilyn Monroe e Richard Widmark.\nDopo avere recitato in film di vario genere, nel 1957 fece ritorno in teatro e frequent\u00f2 l'Actors Studio. Nel 1958 esord\u00ec a Broadway nello spettacolo \"Due sull'altalena\" di William Gibson, al fianco di Henry Fonda, per cui si guadagn\u00f2 un Tony Award. L'anno seguente apparve di nuovo sul palcoscenico nel ruolo dell'insegnante della fine dell'Ottocento che cerca di aiutare una bambina sordo-cieca in \"Anna dei miracoli\", sempre di Gibson. Nel 1962 fu chiamata dal regista Arthur Penn a ripetere la sua intensa prova nell'omonima trasposizione cinematografica della \"pi\u00e8ce\"; la sua interpretazione le fece guadagnare nel 1963 il premio Oscar alla migliore attrice protagonista e il premio BAFTA quale attrice internazionale dell'anno.\nCon la sua interpretazione in \"Frenesia del piacere\" (1964) di Jack Clayton, ove affianc\u00f2 Peter Finch e James Mason, vinse il secondo BAFTA e il il Prix d'interpretation feminine al Festival di Cannes. Attrice versatile, per certi versi anticonformista e con una spiccata personalit\u00e0, la Bancroft lavor\u00f2 in altri film di rilievo come \"La vita corre sul filo\" (1965) di Sydney Pollack, qui al suo esordio dietro la macchina da presa, e \"Missione in Manciuria\" (1966), ultimo film di John Ford. Nel 1967 le fu affidato il ruolo di protagonista del film \"Il laureato\" di Mike Nichols, in cui interpret\u00f2 la provocante Mrs. Robinson (immortalata nella celebre e omonima canzone di Simon &amp; Garfunkel) che seduce un giovane Dustin Hoffman. Dopo questo film, che la rese ulteriormente celebre e una icona di quegli anni, dirad\u00f2 tuttavia la sua attivit\u00e0 cinematografica. Lavor\u00f2 comunque al fianco del marito Mel Brooks in \"L'ultima follia di Mel Brooks\" (1975), \"Essere o non essere\" (1983), \"remake\" di \"Vogliamo vivere!\", capolavoro di Ernst Lubitsch del 1943, e in \"Dracula morto e contento\" (1995),\nNonostante continuasse a ottenere le maggiori soddisfazioni professionali in teatro, dopo il 1967 si concesse varie e incisive interpretazioni cinematografiche: fu l'elegante madre di Winston Churchill in \"Gli anni dell'avventura\" (1972) di Richard Attenborough, la tenera e combattiva moglie di Jack Lemmon in \"Prigioniero della seconda strada\" (1975) di Melvin Frank, l'orgogliosa baronessa tedesca che si salva dalla catastrofe in \"Hindenburg\" (1975) di Robert Wise, la ballerina di \"Due vite, una svolta\" (1977) di Herbert Ross, la celebre attrice teatrale che nell'Inghilterra vittoriana prende a cuore la vicenda di un ragazzo deforme in \"The Elephant Man\" (1980) di David Lynch, la malata terminale che finalmente conosce la sua attrice preferita in \"Cercando la Garbo\" (1984) di Sidney Lumet, la madre superiora che scopre il terribile segreto di una giovane suora in \"Agnese di Dio\" (1985) di Norman Jewison, la vedova che affronta la figlia con istinti suicidi in \"Una finestra nella notte\" (1986) di Tom Moore, l'eccentrica scrittrice americana che instaura una lunga e tenera amicizia epistolare con un libraio londinese (interpretato da Anthony Hopkins) in \"84 Charing Cross Road\" (1987) di David Hugh Jones e l'invadente e non comprensiva madre di un omosessuale in \"Amici, complici, amanti\" (1988) di Paul Bogart.\nNegli anni novanta interpret\u00f2 ancora ruoli importanti, tra gli altri, in \"Malice - Il sospetto\" (1993) di Harold Becker, \"Gli anni dei ricordi\" (1996) di Jocelyn Moorhouse, \"Verso il sole\" (1996) di Michael Cimino e \"Soldato Jane\" (1997) di Ridley Scott, con protagonista Demi Moore. Una delle sue ultime interpretazioni cinematografiche fu quella della stravagante madre di un giovane rabbino ebreo in \"Tentazioni d'amore\" (2000) di Edward Norton. Apparve l'ultima volta sul grande schermo con un piccolo ruolo in \"Heartbreakers - Vizio di famiglia\" (2001) di David Mirkin, interpretato da Sigourney Weaver e Jennifer Love Hewitt. Tra le sue pi\u00f9 recenti partecipazioni in produzioni televisive si distinguono quelle in \"Ges\u00f9 di Nazareth\" (1977) di Franco Zeffirelli, \"Marco Polo\" (1982) di Giuliano Montaldo e \"La primavera romana della signora Stone\" (2003) di Robert Allan Ackerman, ove interpret\u00f2 il personaggio della contessa, reso famoso da Lotte Lenya nell'omonimo film del 1961.\nAnne Bancroft mor\u00ec il 6 giugno 2005, a 73 anni, presso il Mount Sinai Medical Center di New York, per un tumore dell'utero.\nVita privata.\nMadrina dell'attore David DeLuise, figlio di Dom DeLuise (protagonista del film \"Pastasciutta... amore mio\" sceneggiato e diretto nel 1980 dalla stessa Bancroft) \u00e8 stata sposata dal 1953 al 1957 con Martin May, mentre alla fine degli anni cinquanta ebbe una relazione con l'attore John Ericson. Dal secondo matrimonio con l'attore e regista Mel Brooks, sposato nel 1964 e con il quale rimase fino alla morte, ha avuto un figlio, Max, nato nel 1972.\nPremi e riconoscimenti.\nPremio Oscar\nGolden Globe\nPremio BAFTA\nFestival di Cannes\nTony Award\nDoppiatrici italiane.\nNelle versioni in italiano dei suoi film, Anne Bancroft \u00e8 stata doppiata da:\nNei prodotto a cui ha partecipato come doppiatrice, in italiano \u00e8 stata sostituita da:"}
{"id": "112827", "revid": "486946", "url": "https://it.wikipedia.org/wiki?curid=112827", "title": "Omar ibn al-Khattab", "text": ""}
{"id": "112828", "revid": "1226", "url": "https://it.wikipedia.org/wiki?curid=112828", "title": "Manifesto Russell-Einstein", "text": "Il Manifesto di Russell-Einstein \u00e8 la dichiarazione presentata il 9 luglio 1955 (ad inizio della Guerra fredda) a Londra in occasione di una campagna per il disarmo nucleare e che aveva avuto come promotori Bertrand Russell ed Albert Einstein (morto nell'aprile dello stesso anno). Nel documento \u2013 controfirmato da altri 11 scienziati e intellettuali di primo piano \u2013 Einstein e Russell invitavano gli scienziati di tutto il mondo a riunirsi per discutere sui rischi per l'umanita prodotti dall'esistenza delle armi nucleari.\nDescrizione.\nTra i redattori del Manifesto vi fu anche J\u00f3zef Rotblat, che fu l'unico degli scienziati coinvolti nel progetto Manhattan ad abbandonare il lavoro a causa di contrasti di natura morale. Dopo aver appreso di Hiroshima, Rotblat afferm\u00f2 di essere \"preoccupato sull'intero futuro dell'umanit\u00e0\". Rotblat diresse la conferenza stampa di presentazione del Manifesto a Caxton Hall, a Londra. Fu sua la celebre frase (citata anche quando Rotblat ritir\u00f2 il Nobel per la Pace nel 1995)\nIl Manifesto invitava a tenere al pi\u00f9 presto una conferenza internazionale, che originariamente nei progetti di Jawaharlal Nehru doveva tenersi in India. In seguito alla Crisi di Suez, questo progetto fu abbandonato. Aristotele Onassis si offr\u00ec di finanziare un incontro a Monaco, ma la proposta fu rifiutata. Infine, Cyrus Eaton, un imprenditore canadese che conosceva Russell dal 1938, si offr\u00ec di finanziare una conferenza nella sua cittadina di Pugwash, in Nuova Scozia. La \"Conferenza di Pugwash per la Scienza e gli Interessi del Mondo\" nel 1995 ha ricevuto il Premio Nobel per la pace."}
{"id": "112830", "revid": "35813", "url": "https://it.wikipedia.org/wiki?curid=112830", "title": "Principessa Sissi", "text": ""}
{"id": "112831", "revid": "160003", "url": "https://it.wikipedia.org/wiki?curid=112831", "title": "Stazza", "text": "La stazza rappresenta la somma dei volumi degli spazi interni, ermeticamente chiusi all'acqua, di una nave o di un natante o di un galleggiante di qualunque tipo. La sua unit\u00e0 di misura, fino all'entrata in vigore della normativa internazionale dell'\"International Maritime Organization\", era la tonnellata di stazza, un'unit\u00e0 di volume corrispondente a 100 piedi cubi (2,832 metri cubi). La stazza internazionale si indica con il valore calcolato seguito da GT (gross tonnage, stazza lorda).\nOggi, pur continuando a parlare di \"stazza lorda\" e \"stazza netta\", a seguito dell'entrata in vigore della \"Convenzione Internazionale sulla Stazzatura delle Navi\" (conclusa a Londra il 23 giugno 1969), questa non rappresenta pi\u00f9 il volume interno di una nave espresso in \"tonnellate di stazza\", ma solamente il risultato dei calcoli di una complessa formula che d\u00e0 luogo a un numero. Tale valore, pur essendo un indice di \"grandezza\" e di \"capacit\u00e0\" commerciale della nave, non esprime un volume ma, come anzidetto, rappresenta una misura convenzionale. Esiste una formula per la determinazione della \"stazza lorda\" (GT, \"gross tonnage\") e una formula per la determinazione della \"stazza netta\" (NT, \"net tonnage\").\nDescrizione.\nIn origine il termine era riferito a una tassa, \"Tonnage\" o \"Poundage\", imposta dalla corona inglese nel XIV secolo ai carichi di barili di vino importati in Inghilterra dalla Spagna e dal Portogallo.\nA questi sistemi internazionali si aggiungono due sistemi specifici:\nQuesta misura, che \u00e8 di volume e non di peso, si indica in tonnellate di stazza ed \u00e8 a volte confusa con il dislocamento, che \u00e8 invece un'unit\u00e0 di massa misurata in tonnellate metriche.\nLa stazza di una barca da regata \u00e8 calcolata con differenti equazioni, delle quali la pi\u00f9 diffusa \u00e8 sicuramente quella detta\nPer esempio, vi erano barche da 6m Stazza internazionale, 8m S.I. 10m S.I., 15m S.I., 19m S.I., ecc., e le pi\u00f9 famose barche della classe, i 12m S.I. utilizzate per le regate dell'America's Cup dal 1958 fino al 1987.\nAltri metodi di calcolo della stazza sono anche lo\nche definiscono il rating o compenso nelle regate veliche.\nCalcolo della stazza lorda.\nIl calcolo della tonnellata di stazza lorda \u00e8 definito nel Regolamento 3 dell'Appendice 1 della Convenzione internazionale del 1969. Dipende da due variabili, ed \u00e8 una funzione iniettiva crescente del volume dell'imbarcazione:\nIl valore del coefficiente \"K\" varia con il volume totale dell'imbarcazione ed \u00e8 usato come fattore di amplificazione per determinare la stazza lorda. Pi\u00f9 \u00e8 grande l'imbarcazione, pi\u00f9 aumenta il coefficiente \"K\". \"K\" \u00e8 calcolato con una formula logaritmica:\nSe \"V\" e \"K\" sono note, la stazza lorda \u00e8 calcolata usando la formula, in cui TSL \u00e8 funzione di V:\nche per sostituzione equivale a:\nSi noti che la tonnellata di stazza lorda dimensionalmente non corrisponde a nessuna grandezza fisica, ma \u00e8 stata scelta per opportunit\u00e0 storica.\nCalcolare l'inverso, invece, non \u00e8 semplice. Si pu\u00f2 usare il metodo di Newton per ottenere un'approssimazione del volume dell'imbarcazione data la stazza lorda. La formula esatta \u00e8:\ndove ln \u00e8 il logaritmo naturale e W \u00e8 la funzione W di Lambert."}
{"id": "112832", "revid": "124176618", "url": "https://it.wikipedia.org/wiki?curid=112832", "title": "S\u016bra", "text": "Nel Corano, la s\u016bra ( 'sura', impropriamente 'capitolo'; pl. \u0633\u0648\u0631 \"suwar\") \u00e8 ognuna delle 114 ripartizioni del Libro; ogni \"s\u016bra\", a sua volta, si divide in \"\u0101y\u0101t\" ('segni', 'miracoli') o versetti.\nLe suwar non seguono un ordine cronologico (la data di rivelazione), ma sono disposte \u2013 all'incirca \u2013 secondo un ordine di lunghezza decrescente (tolta la \"s\u016bra\" iniziale, L'Aprente, di soli sette versetti); la seconda \"s\u016bra\", al-Baqara, con i suoi 286 versetti \u00e8 quella pi\u00f9 lunga; fra le pi\u00f9 corte (di soli tre versetti) se ne includono tre: le suwar CIII (Al-`Asr), CVIII (al-Kawthar) e CX (al-Nasr: l'ultima a essere stata rivelata a Maometto).\nStoria ed interpretazione.\nIl libro del Corano, in un buon numero di suwar, si presenta come venuto da Dio (Allah), nelle suwar 3,4.7; 4,82; 6, 114.115-157; 7,2; 18, 1; 20,2-4; 21,50; 29, 46-49; 32, 2. In alcuni passi il sacro testo viene presentato come \"Madre del Libro\", cio\u00e8 il prototipo del Corano, che \u00e8 gi\u00e0 presso Allah, quasi una sorta di Parola Eterna proveniente da Allah, definito \"Unico\" (suwar 13,39; 43,4; 56,77-78), parlando di come il Nome fosse gi\u00e0 presente in altri testi, citando l'Antico Testamento e il Nuovo Testamento (suwar 10, 37; 12,111; 16,44).\nIl testo non appare rivelato da Dio, ma consegnato direttamente al profeta Maometto, da chiarire il fatto che per ispirazione non si riconosce nell'Islam l'autore umano, n\u00e9 si riduce il testo sacro a un'opera letteraria, legata al genio dell'autore umano, o a un artista poeta, ma Maometto, il sigillo dei profeti, lo ha ricevuto e trasmesso mediante la recitazione orale dall'Alto, e un processo di memorizzazione costante. Per questo per i musulmani, il Corano \u00e8 il \"Libro\" per eccellenza, composto di \"versetti sapienti e chiari\", e fu rivelato a Maometto per mezzo dell'Arcangelo Gabriele (suwar 2, 97; 26, 210-211; 53, 4-12). Per il suo carattere sacro, non \u00e8 possibile per l'uomo cambiare alcuna parola del testo stesso; esso svolge un ruolo fondamentale nella conoscenza di Dio, nella pratica del culto e nell'atteggiamento pratico del fedele musulmano. Infatti il Corano non \u00e8 solo \"luce e libro chiarissimo\" (suwar 5,15; 11, 1; 12, 1; 15, 1; 26,2), ma \u00e8 anche il criterio del Bene e del Male (suwar 3,4; 25, 1), e la guida di Dio (suwar 7, 2013; 39, 23).\nLe Suwar: le Medine e le Meccane.\nAprendo il testo sacro, ci si accorge che esse sono sparse in ordine decrescente, dall'Aprente (piuttosto breve, recitante solo la formula \"Nel nome di Allah il Clemente, il Misericordioso\"), alla pi\u00f9 lunga, ossia \"La Giovenca\" (sura II), sino all'ultima, di appena poche righe di lunghezza. Questo sistema di catalogazione, \u00e8 forse stato favorito dal fatto che le suwar lunghe sono le pi\u00f9 difficili da ricordare a memoria, e che quindi occorreva trascriverle e recitarle da subito.\nGli studiosi hanno trovato invece utile la divisione cronologica, distinguendo tra suwar \"meccane\" e \"medinesi\", e oggi la critica occidentale riprende le pi\u00f9 diverse teorie per il raggruppamento delle suwar. In linea generale, si tende a seguire questa suddivisione cronologica, le suwar rivelate alla Mecca dall'inizio della missione del Profeta (610 d.C.) fino all'Egira del 622, et\u00e0 del pellegrinaggio dalla Mecca a Medina, ossia le suwar rivelate negli ultimi dieci anni di vita di Maometto, sino al 632 d.C. Ci sono tuttavia altre classificazioni: \nLe \"suwar medinesi\" hanno un tono molto diverso dalle altre, in esse prevale l'aspetto giuridico, normativo, legislativo, nonch\u00e9 questioni rituali e amministrative per il fedele musulmano. Ad esempio il caso della dichiarazione dell'Illiceit\u00e0, dalla sura 66 (Interdizione - Al Tah\u00eem). I primi 5 versetti di questa sura riprendono il caso di un intrigo nell'harem del Profeta. Il personaggio chiave \u00e8 una delle mogli di Maometto, Hafsa bint Umar, la quale entrando nella propria stanza, trov\u00f2 Maometto insieme a un'altra ragazza di origini copte, donatagli dal governatore d'Egitto. La giovane era Maria, Hafsa protest\u00f2, e Maometto le giur\u00f2 di non avere pi\u00f9 legami con quella ragazza, anche se il Profeta si fece promettere di non parlarne con le altre mogli. L'harem seppe ben presto del fatto, sicch\u00e9 Maometto minacci\u00f2 Hafsa di divorzio, introducendo questa pratica come legittima nell'ambito della tranquillit\u00e0 generale dell'harem, fra le donne del Profeta.\nGli studiosi hanno analizzato anche la datazione delle suwar, disponendole in ordine cronologico:\nLa 111 si chiama \"Le fibre di palma\"me riceve il nome dal passo in cui \u00e8 citato in tono denigratorio il nemico di Maometto, ossia suo zio, il cui vero nome non \u00e8 \"Padre della fiamma o dell'ignoranza\" (Ab\u00fb Lahab), bens\u00ec 'Abd al'Uzz\u00e2. La sura 76 \u00e8 detta \"L'uomo o Il tempo\", la prima parte descrive il castigo dei dannati e la felicit\u00e0 dei beati, la seconda insiste sul dovere della preghiera e riafferma il dominio assoluto di Dio.\nNelle altre suwar di questo secondo periodo, Maometto racconta varie storie esemplari di profeti e di popoli increduli, che hanno patito i castighi per non averli accolti. Si riallaccia poi, a una preesistente tradizione biblica (ossia parlando di Abramo, No\u00e8, Isacco, Giacobbe e altre profeti, poi anche dei personaggi dei Vangeli, di Zaccaria (Nuovo Testamento) e San Giovanni Battista), ricordano la figura di Ges\u00f9 visto come Messia, e di Maryam (la Vergine Maria), per terminare la sura con la diatriba violenta, ossia che le storie dei profeti servono per giustificare l'operato di Maometto.\nSufficiente considerare la Sura 54 (La Luna) che si colloca tra la fine del primo periodo meccano e l'inizio del secondo, il grande prodigio della luna che si spacca, permettendo ai fedeli di considerare i segni di Dio del passato, come nel caso dei prodigi di No\u00e8, di Lot e di Faraone e Mos\u00e8.\nIl termine \"s\u00fbr\u00e2h\".\nProverrebbe dal termine ebraico che significa \"serie\", dai vari versetti rivelati. La tradizione delle versioni del Testo vuole che ogni sura fosse stata contrassegnata da un titolo evocativo, tratto da una parola del contenuto che individua il suo punto saliente: la Sura 2 \u00e8 detta \"La giovenca o La vacca\" in riferimento alla giovenca che Mos\u00e8 ordin\u00f2 agli ebrei di sacrificare (vv. 17-19), la Sura 3 \u00e8 detta \"La Famiglia di 'Imr\u00e2n\", perch\u00e9 nel v. 33 si estende sui casi di quella dinastia. La Sura 1 \"Al-F\u00e2tiha\" (o l'Aprente) \u00e8 il titolo dell'inizio del Testo. Per la recitazione ripetitiva della formula invocativa dell'Aprente, l'intero Corano \u00e8 racchiuso nella F\u00e2tiha, contenuta nella Basmala, ossia l'invocazione del nome di Dio, il \"clemente e il misericordioso\"; tutta la Basmala \u00e8 contenuta nella lettera b\u00e2, e ogni raccolta nel b\u00e2 \u00e8 contenuta nel punto diacritico che serve per scriverlo.\nAlcune delle 114 suwar iniziano con lettere o gruppi di lettere, di cui n\u00e9 i fedeli n\u00e9 gli orientalisti hanno saputo decifrare il significato, spesso e volentieri simbolico. Ci sono poi 4 suwar che prendono il titolo da queste misteriose notazioni (le suwar 20,36,38 e 50). Ogni sura \u00e8 divisa in versetti o segni (\u00e2y\u00e2t): sono i segni con cui Allah da prova della sua esistenza e potenza. Per questo il Corano, per i musulmani, \u00e8 segno dell'onnipotenza divina; la divisione in versetti ha subito diverse variazioni, cos\u00ec la loro numerazione \u00e8 variabile nelle diverse edizioni critiche\nIl testo non obbedisce a una precisa cronologia lineare del racconto, fra la prima e l'ultima sura, ma le diverse suwar sono tra loro autonome, e ciascuna corrisponde a un preciso momento della Rivelazione, e rappresenta un elemento a s\u00e9 stante. Non si pu\u00f2 definire con certezza che il testo attuale sia perfettamente conforme a quello dell'epoca maomettana, la configurazione delle suwar \u00e8 legata alla concezione che il Corano ha della scrittura. Inoltre i raccoglitori delle suwar hanno cercato di sistemare il materiale l\u00ec dove poteva esserci una continuit\u00e0 di fondo. Tuttavia non \u00e8 sempre cos\u00ec, poich\u00e9 nell'aggiungere le suwar a parti precedenti, o nell'integrare materiali in suwar gi\u00e0 ordinate, non appare come pu\u00f2 vedersi, un ordine logico. Resta difficile pronunciarsi sull'ampiezza delle suwar e sulle aggiunte, essendo i musulmani molto integralisti e intransigenti sulla composizione originaria del testo.\nIl Corano inoltre obbedisce alla logica della narrazione mitica, fondata sull'idea dell'eterno ritorno, che ne rappresenta un paradigma essenziale. Nella Rivelazione, infatti, Dio ricorda spesso agli uomini che un giorno ritorneranno a Lui, in tal senso il racconto mitico non \u00e8 alternativo alla storia, ma ne rappresenta un prolungamento. Il termine \"sura\" non \u00e8 associabile a \"capitolo\", in quanto per il musulmano il primo termine significa \"disposizione armonica di pietre\", a differenza della classica suddivisione di un'opera letteraria.\nTraduzioni del Corano.\nIl Testo \u00e8 stato fatto oggetto di numerose traduzioni da parte degli storici \"Tafs\u012br\", e di esegeti musulmani sin dai primi tempi. Viene recitato mediante la melodia, la traduzione pi\u00f9 che altro, per gli occidentali, servirebbe come strumento di analisi critica e comprensiva, bench\u00e9 il concetto stesso di traduzione venga rifiutato dal musulmano che accetta soltanto l'uso dell'arabo (Sura 26), perch\u00e9 stravolge la Parola divina.\nIn Italia la prima edizione ufficiale del Corano, anche se con errori, avvenne nel 1547 a Venezia per mano di Andrea Arrivabene, con l'aiuto del canonico Marco da Toledo, che aveva compilato una precedente traduzione nel 1213. Dato che la prima traduzione era ricca di manomissioni personali e interpretative, la nuova traduzione critica fu effettuata nel 1929 da Luigi Bonelli, fino ad arrivare a quella dello storico dell'islam Alessandro Bausani nel 1955, poi la traduzione del 1967 ad opera dell'orientalista Martino Mario Moreno per la Rizzoli.\nOggi una delle migliori traduzioni, per la sua estrema vicinanza al testo originario, \u00e8 quella del 1994 di Hamza Roberto Piccardo, segretario dell'UCOII, con arricchimento di note esplicative. L'edizione \u00e8 stata rimaneggiata nel 2012 con integrazioni di note, \u00e8 stata riconosciuta da specialisti dell'Arabia Saudita come l'unica traduzione italiana approvata dell'originale \"Nobile Corano\". L'approvazione dell'opera di Piccardo \u00e8 dovuta al fatto che la traduzione verte pi\u00f9 a sviscerare e riportare quanto pi\u00f9 fedelmente possibile il messaggio Divino, piuttosto che concentrarsi sull'aspetto critico filologico dei precedenti orientalisti.\nLa seconda edizione italiana meglio conosciuta, anche se non riconosciuta e approvata dagli islamici, \u00e8 la traduzione del Bausani del 1967 per la Rizzoli, che \u00e8 pi\u00f9 caratterizzata dall'accademismo di quei tempi. Una delle ultime traduzioni del Corano \u00e8 del 2010, curata da Alberto Ventura, per l'Universit\u00e0 di Venezia \"Ca' Foscari\".\nVersetti.\nEssi sono specificati nella Sura 3, definiti \"chiari - solidi\", cio\u00e8 di significato ben preciso, ma anche \"allegorici\", pur essendo riconosciuti sacri, e ammettono pi\u00f9 varianti e interpretazioni, anche se il loro significato deve vertere sempre e solo ad Allah. I versetti \"espliciti\" sono definiti chiari perch\u00e9 si prestano ad ambiguit\u00e0 o dubbi interpretativi, e derivano da uno dei 99 nomi di Allah (Il saggio - \u00e2l-hak\u00eemu). Per i commentatori, questi versetti sono quelli che trattano di fondamenti dei riti, quelli che non implicano disparate interpretazioni, quelli che abrogano versetti precedenti, e quelli che sono la base esplicita della giurisprudenza islamica.\nI versetti \"oscuro-allegorici\" presentano varie interpretazioni, relativi alle sigle iniziali, ai versetti abrogati, quelli apparentemente contraddittori, quelli con termini a doppia lettura. Nelle parabole raccontate, numerosi sono i riferimenti della Bibbia ebraica, e ai Vangeli cristiani, le suwar si dilungano in discorsi sui doveri morali e legali, esortazioni, e apparterrebbero al periodo tardo dall'anno della Prima Rivelazione, sicch\u00e9 gli studiosi hanno pensato che queste suwar si trattino solo di predicazioni e confutazioni delle opere sacre preesistenti, come appunto l'Antico e il Nuovo Testamento, bench\u00e9 la voce parlante \u00e8 sempre quella di Allah mediante l'arcangelo Gabriele, e non di Ges\u00f9, come nei Vangeli.\nSecondo l'interpretazione pi\u00f9 rigida dei musulmani, il Corano non venne scritto da nessuno, l'originalit\u00e0 linguistica e letteraria ne rivela il carattere sovrannaturale, imposto mediante dettatura, dunque c'\u00e8 un Corano celeste e nascosto, che diviene il modello o l'archetipo per la riproduzione in terra della stessa Rivelazione Celeste, dando vita, in termine filologico, al primo esemplare, da cui partiranno le varie famiglie dello \"stemma codicum\" interpretativo. Queste interpretazioni sono state dovute al fatto che il testo era concepito da tramandarsi per forma orale mediante l'esecuzione melica, e solo successivamente avvenne la trascrizione.\nCritica testuale.\nSecondo la tradizione, Maometto dettava ai segretari le rivelazioni ricevute (da qui anche l'accusa di analfabetismo del Profeta), senza curarsi per\u00f2 della distribuzione di un testo unitario e omogeneo. Per questo il Corano rest\u00f2 affidato completamente alla memoria dei fedeli, da cui il nome stesso dell'opera Qur'\u00e2n (recitare ad alta voce). La tradizione considera il Testo completato gi\u00e0 al tempo della morte del Profeta nel 632, Maometto avrebbe raccolto il materiale sparso nella comunit\u00e0 e dato uniformit\u00e0 al Testo, e fu compito dei successori realizzare il passaggio dalle collezioni al testo definitivo. La data della stesura letteraria oscilla al 650 d.C., sotto il califfato di 'Uthm\u00e2n, quando avvenne la raccolta completa delle collezioni.\nForse la prima edizione fu avviata dai segretari del califfo Abu Bakr nel 833, in modo particolare da Zayd ibn Th\u00e2bit, l'edizione non fu promulgata per la morte del califfo nel 634, e in seguito al sorgere di varie divergenze tra il testo scritto e quelli originari recitati, 'Uthman incaric\u00f2 Zayd di procedere con la stesura finale, e l'ausilio di altri segretari, sicch\u00e9 il testo riconosciuto ufficiale, \u00e8 quello di questo califfo. Serv\u00ec inizialmente come supporto alla memoria, data l'evoluzione in quel tempo della scrittura araba, poich\u00e9 i segni consonantici si confondevano tra di loro, ed erano soltanto annotate le vocali lunghe, non le brevi, sicch\u00e9 questi problemi di morfologia non favorivano la recitazione unitaria del Testo.\nLe recensioni discordanti, risultanti dall'insieme delle lezioni adottate da ciascuno dei vari capiscuola pi\u00f9 autorevoli, determinarono una fissazione del canone o di riconoscimento dell'Opera, sicch\u00e9 si crearono due scuole, la lezione di '\u00c2s\u00eem, morto nel 774 e quella di N\u00e2fi', morto a Medina nel 785. La prima \"recensione\" si diffuse in Africa, prendendo il nome da Hafs, morto nell'805, il principale trasmettitore, e su di essa si \u00e8 fatta l'edizione Fu'\u00e2d. Altrove invece prevale l'altra recensione di N\u00e2fi', trasmessa da Warsh che mor\u00ec nell'812. Nei secoli a seguire, col miglioramento dell'alfabeto arabo, vennero aggiunte le doppie, e distinte vocali brevi e lunghe,\nCon la costituzione di queste due lezioni, si \u00e8 formata una vera e propria scienza dell'abrogazione, che riguarda sia il Corano che la sunna. La sura dell'Ape (la 16), di origine meccana, sembra favorire un clima sereno e di dialogo coi \"miscredenti\" , invita a chiamare gli uomini alla via del Signore con saggezza e buone esortazioni e capacit\u00e0 retorica, mentre la sura del Pentimento (la 9), di origine medinese, invece invita i musulmani a combattere coloro che non credono in Allah e nel Giorno della Resurrezione, trovandosi in netto contrasto con la precedente. Per questo gli studiosi hanno pensato che la parte \"medinese\" del Corano pu\u00f2 subire abrogazioni da parte del \"meccano\", e non viceversa, questo perch\u00e9 le suwar pi\u00f9 antiche appunto le meccane, contengono il messaggio eterno rivolto da Allah agli uomini, mentre i capitoli del periodo medinese riprendono un messaggio contingente rivelato da Allah al Profeta, per la gestione della comunit\u00e0.\nLe suwar medinesi costituiscono il Corano dei credenti, di coloro che gi\u00e0 appartengono alla comunit\u00e0 islamica, gli eredi di questo messaggio devono annunciare la fede islamica nella sua originalit\u00e0, dato che i versetti antichi furono abrogati, cio\u00e8 sospesi, in relazione alla legislazione che prendeva forma per il bene della comunit\u00e0, per la sua formazione.\nElenco delle \"suwar\".\nLe trascrizioni in caratteri romani, i nomi in italiano e la ripartizione tradizionale sono quelli riportati dal Corano a cura di Hamza Roberto Piccardo. \nIn armonia con la suddivisione scelta, la sura LXXI (la n. 71 in ordine di tempo) \u00e8 l'ultima a essere stata rivelata nel periodo precedente l'Egira (alla Mecca); la sura XIV (la n. 72), all'inverso, \u00e8 la prima rivelata nel periodo seguente (a Medina)."}
{"id": "112833", "revid": "104458", "url": "https://it.wikipedia.org/wiki?curid=112833", "title": "Lingua maltese", "text": "La lingua maltese (\"lingwa Maltija\", \"ilsien Malti\", \"lingua maltese\", o pi\u00f9 semplicemente \"Malti\", \"maltese\") \u00e8 una lingua semitica parlata a Malta.\nDistribuzione geografica.\nIl numero di parlanti \u00e8 stimato in circa 520.000 nel 2012, tra madrelingua dell'arcipelago e numerosi emigrati maltesi che abitano in Australia, Canada, Stati Uniti, Tunisia e nel resto d'Europa.\nLingua ufficiale.\n\u00c8 la lingua ufficiale della Repubblica di Malta assieme alla lingua inglese.\nLa lingua maltese \u00e8 una delle lingue ufficiali dell'Unione europea.\nClassificazione.\nDa un punto di vista linguistico, il maltese \u00e8 una lingua appartenente alla famiglia semitica, imparentato con i dialetti parlati nella regione del Maghreb. \u00c8 l'unica variet\u00e0 araba minore ad essere riconosciuta come lingua nazionale. Lo caratterizzano, per\u00f2, elementi morfologici e semantici propri delle lingue romanze, in particolare del siciliano, acquisiti nel corso della storia, soprattutto durante il dominio dei Cavalieri dell'Ordine di San Giovanni.\nStoria.\nMalta era completamente latinizzata nel quinto secolo alla caduta dell'Impero Romano d'Occidente, secondo lo storico Theodor Mommsen nel suo classico \"Le Province dell'Impero Romano\". Ma la conquista araba - avvenuta dopo tre secoli - probabilmente spopol\u00f2 quasi completamente l'isola, per cui si sono perse le tracce del maltese neolatino.\nLa lingua maltese attuale nasce infatti dal dialetto arabo di Sicilia, il quale a sua volta era legato alle variet\u00e0 vernacolari parlate nel Maghreb e in particolare nell'attuale Tunisia con l'arabo tunisino. La pressoch\u00e9 completa sparizione della lingua parlata prima del IX secolo si evince dall'assenza di parole di diretta origine greco-bizantina, punica o soprattutto latina classica.\nCon la conquista normanna, questo dialetto arabo cominci\u00f2 ad incorporare elementi lessicali e morfologici dalle lingue romanze, in particolare dal siciliano e dal latino medievale. Inoltre da allora l'influenza esercitata dalla numerosa emigrazione italiana verso le isole maltesi risulta evidente in molti aspetti culturali e sociali, come la stessa lingua maltese, che risulta essere solo parzialmente semitica dal momento che circa il 60% del lessico proviene dalla lingua siciliana.\nComunque ancora nel 1240 una relazione inviata all'imperatore Federico II dichiarava che tre quarti degli abitanti dell'isola erano \"mussulmani\", che ovviamente parlavano il loro dialetto arabo: \nIl testo letterario pi\u00f9 antico redatto in lingua maltese \u00e8 un poemetto chiamato \"Il-Cantilena\", che fu redatto intorno al 1470 da un certo 'Petrus Caxaro'.\nIl secondo testo pi\u00f9 antico \u00e8 il sonetto \"Mejju \u0121ie bil-Ward u Za\u0127ar\" (\"Maggio \u00e8 arrivato con le rose e coi fiori\"), che venne composto attorno al 1670 da Giovan Francesco Bonamico in onore del Gran Maestro Niccol\u00f2 Cottoner.\nI primi tentativi di codificare una versione scritta della lingua maltese in un alfabeto latino modificato avvennero durante il dominio dei Cavalieri dell'Ordine di San Giovanni, che regnarono su Malta dal 1530 al 1798.\nLa maggiore opera di sistematizzazione fu tuttavia quella di Mikiel Anton Vassalli (1764-1829), che pubblic\u00f2 nel 1790 \"Alfabet Malti Mfysser byl Malti u bit-Taljan, Alfabeto Maltese spiegato in lingua maltese e italiana\", nel 1796 un primo dizionario (\"Lexicon\") in lingua maltese e nel 1827 la seconda edizione di \"il-Grammatika Maltija\".\nTra le due guerre mondiali, l'uso della lingua maltese al posto dell'italiano fu al centro di una questione politica, che vide contrapposti il Partito Nazionalista, di orientamento ideologico conservatore e favorevole al mantenimento dell'italiano, e l'amministrazione coloniale britannica, che associava l'uso della lingua italiana alle rivendicazioni territoriali avanzate dal regime fascista (e che quindi promuoveva la lingua maltese \u2014 dandovi sempre maggiore importanza ai vocaboli di origine araba \u2014 al posto dell'italiano).\nMaltese parlato.\nIn 220 anni di occupazione, gli occupanti arabi riuscirono a dare vita a un dialetto arabo, l'arabo maltese, antenato del moderno maltese, come in Sicilia con la Lingua siculo-araba. A differenza della Sicilia, che abbandon\u00f2 il dialetto arabo in seguito all'invasione normanna, i maltesi mantennero il loro dialetto.\nGli occupanti successivi agli arabi, o non erano abbastanza numerosi da integrarsi, essendoci solo tre villaggi Mdina, la capitale, Birgu, il porto commerciale, e Rabat su quella di Gozo, o non condividevano abbastanza con la popolazione maltese per rendere possibile l'adozione di un'altra lingua, essendo lo stato signorile restrittivo per gli scambi. Il destino dell'isola legato alla Sicilia ha promosso l'integrazione di un vocabolario siciliano insieme ad alcuni immigrati. Come nel 1223, quando l'intera popolazione del villaggio di Celano in Abruzzo venne deportata a Malta da Federico II di Svevia.\nDurante il periodo normanno esisteva a Malta e in Sicilia una vita culturale che si esprimeva nella lingua siculo-araba e scritta usando l'alfabeto arabo. L'esigua popolazione maltese era composta principalmente da agricoltori, marinai e artigiani, alcuni commercianti e notabili. Il maltese veniva usato oralmente, mentre per lo scritto venivano usate altre lingue, soprattutto il siciliano. I documenti pi\u00f9 antichi che utilizzano la lingua maltese o che parlano di esso risalgono al XV secolo e si trovano negli archivi notarili. \u00c8 possibile affermare gli atti di un notaio di nome A. Manuele, risalenti al 1426, in cui il Maltese \u00e8 chiamato \"lingwa arabica\", e in un testamento, che risale al 1436, di un certo Paul Peregrino, in cui il maltese \u00e8 chiamato per la prima volta con il nome di \"lingwa maltensi\".\nNel 1966, due ricercatori, il professor Godfrey Wettinger e padre Michael Fsadni, trovarono ci\u00f2 che \u00e8 considerata ad oggi la prima testimonianza scritta della lingua maltese, una poesia attribuita a Pietru Caxaro (1410-1485). Il testo \"He-Kantilena\" (\"Xidew il-Qada\" in maltese), melodia di venticinque versi, \u00e8 scritto in antico maltese sull'ultima pagina di un registro notarile, preceduto da linee di presentazione in siciliano scritte tra il 1533 e il 1563 da Brandano, nipote del notaio Caxaro. In effetti era una pratica comune per i notai del tempo scrivere in siciliano i loro atti incorporando, secondo le varie grafie, nomi di persone o di luoghi. Numerosi esempi sono stati trovati nelle carte del notaio Giacomo Zabbara risalenti al 1486-1501.\nDispute sulle origini della lingua maltese.\nStoricamente, sulle origini della lingua maltese vi sono state due teorie, una che sostiene che derivi dalla Lingua araba, e l'altra sosteneva che fosse di origine punica. C'\u00e8 una tesi in comune in queste due teorie: che la lingua maltese \u00e8 una lingua semitica.\nA parte i viaggiatori, sulla base delle loro curiosit\u00e0, a scrivere sulle origini della lingua maltese \u00e8 stato il professore tedesco Johannes Heinrich Maius, che nel 1718 scrisse \"Specimen Lingua Punicae in hodierna Melitensium superstitis\" (\"Esempio di lingua punica nella sua sopravvivenza nell'odierno maltese\"), in cui cercava di dimostrare delle affinit\u00e0 tra il maltese e la lingua punica. Il primo maltese a studiare la sua lingua e a dichiararne l'origine punica \u00e8 stato il canonico Gian Pietro Francesco Agius de Soldanis, che tra il 1750 e il 1759 pubblic\u00f2 diversi volumi in maltese e in italiano. Malgrado la notoriet\u00e0 di Soldanis nell'isola, nonostante l'opposizione a questa teoria, manifestata dal conte maltese Giovanni Antonio Ciantar (1696-1778), con l'opera accademica mai pubblicata \"De Punica Melitensium Lingua\".\nNel 1809, Johann Joachim Bellermann sostenne la teoria dell'origine punica del maltese nell'opera \"Phoeniciae linguae vestigiorum in Melitensi specimen\", ma con l'opposizione dell'orientalista Wilhelm Gesenius nell'opera \"Versuch \u00fcber die maltesische Sprache\" (\"Saggio sulla lingua maltese\"), dove sottolinea la grande affinit\u00e0 tra lingua maltese e lingua araba.\nNel 1791, Mikiel Anton Vassalli, un patriota maltese che venne poi conosciuto come \"il padre della lingua maltese\", colleg\u00f2 la lingua maltese alle sue origini fenicio-puniche. Le sue tesi prenderanno pi\u00f9 peso quando diverr\u00e0 primo titolare della cattedra delle lingue orientali e della lingua maltese, creata appositamente per lui nell'Universit\u00e0 di Malta nel 1825. Nel 1829 il celebre linguista francese Antoine-Isaac Silvestre de Sacy, nel \"Journal des S\u00e7avans\", pur riconoscendo l'importanza del lavoro del Vassall\u00ec, lo contraddir\u00e0 dimostrando le radici arabe del maltese. Nel 1839, anno in cui le autorit\u00e0 coloniali concedono la libert\u00e0 di stampa, Don Salvatore Cumbo inizia a pubblicare la rivista \"Il-Filologo Maltese\", interamente dedicata allo studio della lingua maltese, e dove verranno inseriti numero dopo numero, sotto forma di inventario, vocaboli maltesi, ebraici, aramaici e arabi, al fine di sottolineare le affinit\u00e0 tra queste lingue. Per tutto il XIX secolo le origini del maltese saranno chiare per gli studiosi: mentre qualche raro linguista, generalmente maltese, sostiene ancora l'origine punica della lingua, la maggior parte dei filologi europei riconosce le origini arabe. Questa situazione si cristallizzer\u00e0 tra la fine del XIX e l'inizio del XX secolo, quando vi saranno delle argomentazioni di natura pi\u00f9 religiosa che linguistica.\nNel XX secolo a Malta l'italiano era la lingua della cultura, il latino era la lingua della Chiesa, essendo allora le funzioni religiose della Chiesa cattolica in latino, mentre l'inglese era la lingua dell'amministrazione e dell'esercito. Il maltese era la lingua della gente, dei contadini e degli operai. L'amministrazione coloniale cercher\u00e0 di far sostituire l'uso della lingua italiana con quello della lingua inglese o della stessa lingua maltese. E trover\u00e0 degli alleati nelle Chiese protestanti e nella Chiesa anglicana, che cercheranno di usare il maltese per fare proselitismo. Nel 1847, Michelangelo Camilleri, un ex prete cattolico convertitosi all'Anglicanesimo, istitu\u00ec la \"Society for Promoting Christian Knowledge\", e tradusse in maltese con l'alfabeto del Vassalli il Nuovo Testamento. Tale traduzione venne rifiutata da alcuni cattolici maltesi a causa dei legami della lingua maltese con la lingua araba.\nNello stesso secolo, molti scrittori maltesi vollero continuare a dimostrare le origini punico-fenicie della lingua, cercando anche di \"semitizzare\" la lingua, eliminando i termini di origine latina. Ci\u00f2 si riflette nell'opera \"Tag\u0127rif fuq il-Kitba Maltija\" (\"Informazioni sulla scrittura del maltese\"), dove venivano esposte le regole della scrittura della lingua maltese.\nMaltese scritto.\nTra l'XI e il XII secolo, l'antico maltese veniva scritto con l'alfabeto arabo, come testimoniano le opere dei poeti maltesi del tempo, come Abd ar-Rahm\u00e2m ibn Ramad\u00e2n. Nel periodo successivo il maltese perdette le caratteristiche di una lingua scritta, perch\u00e9 si install\u00f2 nell'isola una societ\u00e0 feudale, dove da un lato l'aristocrazia colta e alfabetizzata usava il siciliano e dall'altro la popolazione servile analfabeta usava il maltese. Tale situazione persistette fino a quando sorse nell'isola un'\u00e9lite che volle dare una lingua vera e propria alla nazione maltese. Fu il caso di Mikiel Anton Vassalli, un patriota che prima si oppose ai Cavalieri Ospitalieri, poi accolse favorevolmente le truppe napoleoniche, ma poi si oppose alla colonizzazione britannica. Pass\u00f2 molti anni in esilio in Francia e in Italia, fino a quando non ottenne la prima cattedra di maltese e arabo dell'Universit\u00e0 di Malta, divenendo infine considerato come il \"padre della lingua maltese\". Egli propose per la lingua maltese una serie di alfabeti tra il 1790 e il 1827, e la stessa cosa fecero Gian Pietro Francesco Agius de Soldanis nel 1750 e Stefano Zerafa nel 1827. Nel 1921 la \"G\u0127aqda tal-Kittieba tal-Malti\" (\"Associazione degli scrittori maltesi\") proporr\u00e0 un alfabeto definitivo.\nGrammatica maltese.\nInsieme ad un alfabeto, venne anche creata una grammatica della lingua maltese per fissarne l'ortografia. Il primo a porre le basi per una grammatica fu De Soldanis, che nel 1750 scrisse le opere \"Descrizione della Lingua Punica\" e \"Nuova Scuola di Grammatica\". Tra il 1755 e il 1759 pubblic\u00f2 altre due opere: \"Damma tal-Kliem Karta\u0121ini\u017c Imxerred fil-Fomm tal-Maltin u l-G\u0127awdxin\" (\"Compilazione delle parole cartaginesi usate oralmente a Malta e a Gozo\"), scritta in maltese e in 4 volumi, e \"Nuova Scuola dell'antica lingua Punica scoperta nel moderno parlare Maltese e Gozitano\", scritta in italiano. De Soldanis cita due suoi predecessori le cui opere sono andate perdute: Fra Domenico Sciberras, e il cavaliere ospitaliere De Tournon. Nel 1791 il Vassalli, durante il suo esilio a Roma, pubblic\u00f2 la sua prima grammatica: \"Mylsen - Phoenico-Punicum sive Grammatica Melitensis\" (\"Mylsen - il punico-fenicio o la grammatica maltese\"), che completer\u00e0 con altre pubblicazioni, come il \"Lexicon\", pubblicato nel 1796. Nel 1827, due anni dopo dal ritorno dal suo esilio in Francia, il Vassalli pubblica la \"Grammatica della lingua Maltese\".\nNel 1831 Francesco Vella pubblica, per la prima volta a Malta, una grammatica maltese in inglese per gli inglesi: \"Maltese Grammar for the Use of the English\". Nel 1845 Fortunato Panzavecchia pubblica una grammatica ispirata a quella del Vassalli: \"Grammatica della Lingua Maltese\". L'ambasciatore Vassily Basil Roudanovsky, postato a Malta, pubblica nel 1910 \"A Maltese Pocket Grammar\".\nDalla sua creazione nel 1920, la \"G\u0127aqda tal-Kittieba tal-Malti\" (\"Associazione degli scrittori maltesi\") propose un alfabeto nel 1921, e nel 1924 una grammatica: \"Tag\u0127rif fuq il-Kitba Maltija\" (\"Informazioni sulla scrittura del maltese\"), redatto principalmente da Ninu Cremona e \u0120anni Vassalo. Parallelamente ai lavori con l'associazione, Ninu Cremona tradusse in inglese la propria grammatica: \"A Manual of Maltese Orthography and Grammar\".\nNel 1936 il padre gesuita Edmund Sutcliffe pubblic\u00f2 \"A Grammar of the Maltese Language\", considerata la migliore grammatica della lingua maltese per i non maltesi.\nTra il 1960 e il 1967 Henry Grech pubblic\u00f2 in due volumi \"Grammatika tal-Malti\". \nNel 1997 Albert Borg e Marie Azzopardi-Alexander pubblicarono l'opera \"Maltese, Descriptive Grammars\".\nFonologia.\nL'alfabeto maltese \u00e8 costituito dalle seguenti trenta lettere:\nVista la tabella, \u00e8 possibile notare che:\nGrammatica.\nBench\u00e9 influenzata dalle lingue romanze, in particolare dal siciliano, il maltese \u00e8 una lingua semitica. Gli aggettivi seguono il nome e, come in alcune lingue semitiche, quali l'arabo e l'ebraico, e indoeuropee, come talvolta il greco antico, prendono l'articolo determinativo. \nAd esempio, \"L-Art l-Imqaddsa\", letteralmente \"la terra la santa\", ossia \"la terra santa\", in corrispondenza dell'arabo \"al-\u2019ar\u1e0d al-muqaddasah\" e dell'ebraico \"ha-eretz ha-kedo\u0161a\". \nQuesta regola, tuttavia, non si applica ai sostantivi e agli aggettivi di origine romanza.\nI verbi seguono lo schema delle radici trilittere tipico delle lingue semitiche, con l'aggiunta di prefissi, suffissi e infissi per determinare il tempo, la persona e il numero della coniugazione verbale. \nAd esempio, dalla radice \"k-t-b\" (scrivere) si deriva \"ktibna\" (noi scrivemmo), in corrispondenza dell'arabo \"katabn\u0101\" e dell'ebraico \"katavnu\".\nQuesto sistema di coniugazione si applica anche alle radici verbali di origine romanza.\nAd esempio, da \"(i)dde\u010bieda\" (decidere), con l'aggiunta del suffisso \"ejna\" (che, come \"na\" in arabo classico, contraddistingue la prima persona plurale dell'indicativo perfetto), si deriva \"idde\u010bidejna\" (noi decidemmo).\nIl maltese conserva la forma duale dei nomi, propria delle lingue semitiche.\nIl plurale dei sostantivi di origine romanza si forma con l'aggiunta dei suffissi \"-i\" o \"-jiet\" (ad esempio, \"lingwa\"&gt;\"lingwi\" e \"pubblikazzjoni\"&gt;\"pubblikazzjonijiet\").\nI sostantivi di origine araba possono avere un plurale regolare con l'aggiunta dei suffissi \"-i\", \"-ijiet\" (in corrispondenza dell'arabo \"-at\" e dell'ebraico \"-ot\") o \"-in\" (arabo \"-in\", ebraico \"-im\"), oppure possono avere un plurale fratto (irregolare), caratterizzato da scambi interni di vocale (ad esempio, \"ktieb\"&gt;\"kotba\" , ossia libro &gt; libri, in corrispondenza dell'arabo \"kit\u0101b\"&gt;\"kutub\" o \"ra\u0121el\" &gt; \"ir\u0121iel\", ossia uomo&gt;uomini in corrispondenza dell'arabo \"rajul\" &gt; \"rij\u0101l\").\nVocabolario.\nIl vocabolario maltese \u00e8 formato da una sintesi di termini e radici di origine semitica, con numerosi prestiti linguistici dal siciliano (pi\u00f9 che dall'italiano).\nIn linea di massima, le parole di uso corrente e legate alla quotidianit\u00e0 derivano dall'arabo, mentre i termini legati all'amministrazione, all'istruzione, all'arte, alla cultura derivano dal siciliano.\nAd esempio, termini come \"ra\u0121el\" (\"uomo\"), \"mara\" (\"donna\"), \"dar\" (\"casa\"), \"xemx\" (\"sole\"), \"sajf\" (\"estate\"), \"jum\" (\"giorno\"), \"sa\u0127\u0127a\" (\"salute\") derivano dall'arabo (rispettivamente, \"ra\u01e7ul\", \"imra\u2019ah\", \"d\u0101r\", \"\u0161ams\", \"\u1e63ayf\", \"yawm\", \"\u1e63i\u1e25\u1e25ah\"), mentre termini come \"skola\" (\"scuola\"), \"gvern\" (\"governo\"), \"repubblika\" (\"repubblica\"), \"natura\" (\"natura\"), \"pulizija\" (\"polizia\"), \"xjenza\" (\"scienza\"), \"teatru\" (\"teatro\"), \"edukazzjoni\" (\"educazione\") e \"differenza\" (\"differenza\") sono chiaramente di derivazione siciliana.\nEsistono molti termini mutuati dall'inglese, sia traslitterati foneticamente sia lasciati nella grafia originaria..\nAlcuni esempi di origine romanza:\nAlcuni esempi di parole di origine inglese:\nAltri esempi di parole di origine araba:\nNumerose frasi possono essere espresse enfatizzando il lessico di origine romanza oppure il lessico di origine semitica. La frase \"il tempio \u00e8 situato dall'altra parte della piazza del villaggio\" pu\u00f2 essere espressa come:\n\"It-tempju sitwat oppost il-pjazza tal-villa\u0121\u0121\" oppure\n\"Il-maqdes jinsab biswit il-misra\u0127 tar-ra\u0127al.\"\nLa scelta della variet\u00e0 lessicale pu\u00f2 sottintendere una preferenza culturale e politica verso uno stile pi\u00f9 \"continentale\" oppure verso uno stile pi\u00f9 autoctono.\nSistema di scrittura.\nIl maltese \u00e8 l'unica lingua semitica che si scrive normalmente con caratteri latini.\nEsempi.\nSistema di numerazione.\n\u017bero (zero), Wie\u0127ed (uno), Tnejn (due), Tlieta (tre), Erbg\u0127a (quattro), \u0126amsa (cinque), Sitta (sei), Sebg\u0127a (sette), Tmienja (otto), Disg\u0127a (nove), G\u0127axra (dieci).\nMija (cento), Elf (mille), Miljun (milione), Biljun (miliardo)."}
{"id": "112834", "revid": "124123", "url": "https://it.wikipedia.org/wiki?curid=112834", "title": "Mark Nigrini", "text": "Biografia.\nNel 1989, dopo aver letto il testo scritto da Frank Benford nel 1938, cominci\u00f2 a studiare la legge di Benford e, nel 1992, ne propose l'utilizzo per mettere alla prova la credibilit\u00e0 delle dichiarazioni dei redditi, dopo averla sperimentata con successo su casi reali con frode accertata."}
{"id": "112838", "revid": "2024225", "url": "https://it.wikipedia.org/wiki?curid=112838", "title": "Eurovision Song Contest 1975", "text": "Il ventesimo Gran Premio Eurovisione della Canzone si tenne a Stoccolma (Svezia) il 22 marzo 1975.\nStoria.\nNel 1975 tutti i diciassette paesi dell'anno precedente parteciparono al concorso con il ritorno di Francia e Malta e con l'entrata della Turchia, che si piazz\u00f2 all'ultimo posto. Tuttavia, per ragioni poco chiare, la Grecia decise di ritirarsi poco prima del concorso e questo port\u00f2 il numero di paesi a 19. Il numero di giurati di ogni giuria nazionale fu aumentato a undici e questi avrebbero potuto assegnare da 1 a 5 punti per canzone. Tuttavia i voti finali dati in TV furono i seguenti: 12 punti alla canzone con il maggior numero di voti, 10 punti alla seconda, 8 punti alla terza e cos\u00ec via sino a un punto per l'ultima.\nI Paesi Bassi vinsero, per la quarta volta, il \u201cGran Premio\u201d con la canzone \"Ding Dinge Dong\" interpretata dal gruppo Teach-In. Ellen Nikolaysen si esib\u00ec per il terzo anno consecutivo sulla scena dell'ESC (i due anni precedenti al 1975 come componente dei Bendik); successe soltanto negli anni cinquanta con Lys Assia e Corry Brokken, e nei sessanta con Udo J\u00fcrgens e negli anni 10 del nuovo millennio da Valentina Monetta per San Marino. Il secondo posto fu assegnato al Regno Unito con il brano \"Let me be the one\" interpretato dagli Shadows, che divenne un grande successo in molti paesi europei. Wess e Dori Ghezzi rappresentarono l'Italia e, con il brano \"Era\", ottennero un lusinghiero terzo posto. Joy Fleming, rappresentante della Germania Ovest, si classific\u00f2 solo diciassettesima, ma la sua canzone divenne una hit internazionale.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Alyn Ainsworth (Regno Unito), Francis Bay (Belgio), Juan Carlos Calder\u00f3n (Spagna), Phil Coulter (Lussemburgo), Carsten Klouman (Norvegia), Peter Jacques (Svizzera), Natale Massara (Italia), Jean Musy (Francia), Pedro Os\u00f3rio (Portogallo), Colman Pearce (Irlanda), Rainer Pietsch (Germania), Andr\u00e9 Popp (Monaco), Mario Rijavec (Jugoslavia), Ossi Runne (Finlandia), Lars Samuelson (Svezia), Timur Sel\u00e7uk (Turchia), Eldad Shrem (Israele), Vince Tempera (Malta) e Harry van Hoof (Paesi Bassi).\nClassifica.\n12 punti"}
{"id": "112840", "revid": "486946", "url": "https://it.wikipedia.org/wiki?curid=112840", "title": "\u2018Omar ibn al-Khatt\u00e0b", "text": ""}
{"id": "112841", "revid": "628767", "url": "https://it.wikipedia.org/wiki?curid=112841", "title": "Fiorenzo di Worcester", "text": "Biografia.\nOltre la data della sua morte, registrata da chi ha continuato il suo lavoro, non si sa nulla della vita di Fiorenzo. La sua cronaca, \"Chronicon ex chronicis\", incomincia con la creazione e finisce nel 1140. \nLa natura e l'estensione del suo contributo rimangono incerti. Il punto di partenza solito per l'analisi della sua carriera \u00e8 la notizia del suo decesso nell'ultimo riferimento all'anno 1118 del \"Chronicon\":\n\u00abIl 7 luglio il Monaco di Worcester, Fiorenzo \u00e8 morto. Il suoi meticolosi lavori scolastici hanno reso eminente questa cronaca delle cronache [\"chronicarum chronica\"] fra tutte le altre.\nLe prime generazioni di studiosi interpretarono ci\u00f2 nel senso che Fiorenzo fosse stato l'autore principale della Cronaca relativamente al periodo antecedente la sua morte, un'ipotesi che porta a considerarla come \"Cronaca di Fiorenzo (di Worcester)\".\nComunque oggi si ritiene che l'opera, come ci \u00e8 pervenuta, sia da ascrivere a Giovanni di Worcester, un monaco di Worcester, la cui firma si trova in due riferimenti (anni 1128 e 1138). Si sa che egli scrisse su disposizione di Vulstano di Worcester, vescovo di Worcester, come afferma di aver visto il cronista anglo-normanno Orderico Vitale quando visit\u00f2 Worcester all'inizio del XII secolo.\nGli storici hanno formulato due tesi principali contro l'attribuzione a Fiorenzo in favore di quella a Giovanni. Prima, non vi \u00e8 cambio di stile nel \"Chronicon\" dopo il decesso di Fiorenzo, il che fa pensare che uno solo sia l'autore dell'intera opera. Seconda, certe parti antecedenti il 1118 mostrano di far uso della \"Historia novorum\" di Eadmero, che non fu completata prima del 1121/1124.\nDetto ci\u00f2, il debito verso Fiorenzo, riconosciuto riguardo alle voci dell'opera antecedenti il 1118, \u00e8 considerevole. Una possibilit\u00e0, anche se in definitiva non verificabile, \u00e8 quella che il contributo di Fiorenzo stia nella raccolta di materiale che Giovanni consult\u00f2 per quanto riguarda il periodo fra il IX e l'XI secolo. Un precedente per l'incarico commesso dal vescovo Vulstano \u00e8 la compilazione e la creazione di un cartolario al monaco Hemming. Poich\u00e9 quasi mezzo secolo separa la morte di Vulstano (1095) dall'ultima voce dell'opera di Giovanni (1140), lo storico Simon Keynes suggerisce suggestivamente che Fiorenzo sia stato il primo incaricato da Vulstano di compilare il materiale per una cronaca universale a che Giovanni ne abbia completata l'esecuzione.\nI nomi di Hemming, Fiorenzo e Giovanni si trovano insieme nella \"Liber Vitae\" di Durham, un libro di confraternita che elenca i nomi dei benefattori e dei visitatori della sede episcopale di Durham. La parte rilevante \u00e8 una lista di monaci di St Mary, il capitolo della cattedrale, a Worcester, che venne inserita durante il periodo di episcopato del vescovo Samson.(1096\u20131112).\nFiorenzo fu anche il primo monaco ad essere commemorato in un cosiddetto \"titulus\" per Worcester, conservato in un rotolo mortuario appartenente a Vitalis, abate di Savigny."}
{"id": "112843", "revid": "20768", "url": "https://it.wikipedia.org/wiki?curid=112843", "title": "Elizabeth Taylor", "text": "Raggiunse l'apice del successo fra gli anni cinquanta e sessanta, durante i quali fu l'attrice pi\u00f9 pagata di Hollywood e ricevette enormi consensi da parte della critica.\nVinse due volte il Premio Oscar alla migliore attrice (a fronte di cinque candidature): nel 1961 per \"Venere in visone\" e nel 1967 per \"Chi ha paura di Virginia Woolf?\"; nel 1993 vinse l'Oscar Premio umanitario Jean Hersholt per le sue attivit\u00e0 di beneficenza, in particolare per la lotta contro l'AIDS. Altri suoi celebri ruoli interpretati in et\u00e0 adulta sono quelli nei film \"Il padre della sposa\" (1950), \"Un posto al sole\" (1951), \"L'ultima volta che vidi Parigi\" (1954), \"Il gigante\" (1956), \"L'albero della vita\" (1957), \"La gatta sul tetto che scotta\" (1958), \"Improvvisamente l'estate scorsa\" (1959), \"Cleopatra\" (1963), \"La bisbetica domata\" (1967), \"Riflessi in un occhio d'oro\" (1968), \"X, Y e Zi\" (1972) e \"Assassinio allo specchio\" (1980). Oltre ai tre Oscar, la Taylor vinse quattro Golden Globe, un premio BAFTA e tre David di Donatello. Nel 1999 l'American Film Institute la inser\u00ec al settimo posto tra le pi\u00f9 grandi star della storia del cinema, dietro Katharine Hepburn, Bette Davis, Audrey Hepburn, Ingrid Bergman, Greta Garbo e Marilyn Monroe.\nBiografia.\nLe origini e gli inizi della carriera di attrice bambina.\nElizabeth Taylor nacque a Hampstead, Londra, seconda figlia di Francis Lenn Taylor e di Sara Viola Warmbrodt, due statunitensi residenti in Gran Bretagna. Ebbe un fratello maggiore, Howard Taylor (nato nel 1929). A Elizabeth venne data la nazionalit\u00e0 statunitense e al fratello fu data la cittadinanza britannica. Entrambi i genitori erano originari di Arkansas City, Kansas. Suo padre era un commerciante d'arte e sua madre era un'ex-attrice, famosa con il nome d'arte di Sara Sothern, ritiratasi dalle scene quando si spos\u00f2 nel 1926 a New York.\nAnche se molto spesso ci si riferisce a lei come \"Liz\", Taylor dichiar\u00f2 sempre di preferire il suo nome proprio per esteso; i suoi nomi di battesimo vennero scelti in onore della nonna paterna, Elizabeth Taylor, nata Elizabeth Mary Rosemond, sposa di Francis Marion Taylor. I nonni materni si chiamavano Elizabeth Ann Wilson e Samuel Sylvester Warmbrodt. Il bisnonno di Elizabeth, Samuel Warmbrodt, era originario della Svizzera.\nAll'et\u00e0 di tre anni Elizabeth cominci\u00f2 a prendere lezioni di danza. Dopo l'entrata in guerra del Regno Unito i suoi genitori scelsero di tornare negli Stati Uniti per evitare le ostilit\u00e0. Elizabeth e il fratello tornarono immediatamente assieme alla madre, mentre il padre, per finire di sistemare gli affari a Londra, li raggiunse poco tempo dopo. La famiglia si trasfer\u00ec a Los Angeles, dove allora viveva la famiglia di Sara, i Warmbrodts.\nMolti conoscenti della famiglia, e addirittura estranei, consigliarono ai suoi genitori di proporre Liz per il ruolo di Diletta in \"Via col vento\" (1939) di Victor Fleming, ma la madre rifiut\u00f2 pensando che per la bambina il ruolo fosse troppo estraneo. All'et\u00e0 di nove anni, la Taylor apparve nel suo primo film, \"There's One Born Every Minute\" (1942) di Harold Young, prodotto dagli Universal Studios. Scaduto il contratto con la Universal, che comprendeva solo quella pellicola, venne ingaggiata dalla Metro-Goldwyn-Mayer, dove il suo primo lavoro fu \"Torna a casa, Lassie!\" (1943) di Fred M. Wilcox, che la impose all'attenzione del pubblico.\nDopo un altro paio di pellicole, una delle quali per la 20th Century Fox, apparve nel suo primo film come protagonista, interpretando Velvet Brown, una bambina che allena un cavallo per vincere l'Aintree Grand National, nel film \"Gran Premio\" (1944) di Clarence Brown, con Mickey Rooney. La pellicola ottenne un grandissimo successo, con un incasso di oltre 4.000.000$ al botteghino, e le fece guadagnare lo status di \"bambina-prodigio\". Il successo di pubblico e le ottime critiche spinsero la casa di produzione a proporle un lauto contratto a lungo termine. Durante le riprese del film la dodicenne Taylor ebbe un incidente a cavallo che le procur\u00f2 una frattura spinale. Da qui seguirono i problemi alla schiena che la afflissero fino a costringerla quasi perennemente su una sedia a rotelle negli ultimi anni di vita.\nLa transizione verso i ruoli adulti (1949-1954).\nAncora adolescente, la giovane Elizabeth Taylor era riluttante a continuare la carriera di attrice, ma la madre la costrinse a esercitarsi senza sosta per imparare a piangere a comando, controllandola durante le riprese e segnalandole errori. La giovane raramente incontrava persone della sua et\u00e0 sul \"set\" e gli impegni di attrice non le permettevano di ricevere una normale istruzione, tanto che aveva bisogno di usare le dita anche per le operazioni aritmetiche di base. A sedici anni disse ai genitori che desiderava lasciare la recitazione per vivere un'adolescenza normale, ma la madre le rispose che era un'ingrata: \u00abTu hai una responsabilit\u00e0, Elizabeth. Non soltanto con questa famiglia, ma con il paese adesso, con il mondo intero\u00bb.\nDiversamente da altri bambini prodigio, Taylor riusc\u00ec con facilit\u00e0 nella transizione verso i ruoli da adulta. Interpret\u00f2 la vezzosa Amy March nel film \"Piccole donne\" (1949) di Mervyn LeRoy, dopodich\u00e9 raggiunse l'Inghilterra per le riprese del film \"Alto tradimento\" (1949) di Victor Saville. Prima della distribuzione della pellicola nelle sale, un articolo di copertina del \"TIME\" la defin\u00ec \u00abun gioiello di grande valore, un vero zaffiro, una stella\u00bb e la principale tra le \"star\" della nuova generazione di Hollywood, al pari di Montgomery Clift, Kirk Douglas e Ava Gardner. \"Alto tradimento\" fu un fallimento al \"box-office\", ma la sedicenne Taylor, che aveva gi\u00e0 l'aspetto di una donna adulta e conturbante, riusc\u00ec a interpretare in maniera credibile il ruolo di una debuttante ventunenne che sposa, senza saperlo, una spia comunista (interpretata da Robert Taylor): la critica la elogi\u00f2 per il suo primo ruolo maturo. Anche il successivo film, la commedia \"La sbornia di David\" (1950) di Norman Krasna, fu un flop al botteghino, ma per la Taylor fu il primo impegno cinematografico per cui ottenne un compenso di 2.000 dollari a settimana.\nIl suo primo grande successo da adulta fu quello nel ruolo di Kay Banks nella commedia \"Il padre della sposa\" (1950) di Vincente Minnelli, accanto a Spencer Tracy e Joan Bennett, pellicola che ebbe un notevole riscontro di pubblico e di cui venne realizzato un \"sequel\", \"Pap\u00e0 diventa nonno\" (1951), ancora diretto da Minnelli. Ma fu il successivo film, \"Un posto al sole\" (1951) di George Stevens, a lanciarla definitivamente verso una fortunata carriera di interprete di ruoli drammatici.\nLe riprese di \"Un posto al sole\" iniziarono verso la fine del 1949, ma il film fu distribuito nelle sale soltanto nel 1951. Fu acclamata per la sua interpretazione di Angela Vickers, una ricca ragazza viziata che si frappone tra George Eastman (Montgomery Clift) e la sua fidanzata incinta, una povera operaia di una fabbrica (interpretata da Shelley Winters). Il film, basato sul romanzo \"Una tragedia americana\" di Theodore Dreiser, rappresentava un atto di accusa al \"sogno americano\" e alle sue influenze corruttrici.\nNonostante che la, ancora diciassettenne, non fosse del tutto consapevole delle implicazioni psicologiche della storia e delle sue potenti sfumature, la sua interpretazione fu convincente e rappresent\u00f2 il vero lancio della sua carriera. Il regista George Stevens, a proposito della giovane e bellissima \"star\", disse che \u00abil pubblico avrebbe capito perch\u00e9 George Eastman (Clift) avrebbe ucciso per un posto al sole con lei\u00bb. La giornalista di Hollywood Hedda Hopper, a cui fu permesso di assistere alle riprese, rimase \u00aba occhi aperti di fronte alla ragazzina di \"Gran Premio\" che seduceva Montgomery Clift dinanzi a una macchina da presa\u00bb. Quando la scena fu conclusa, la Hopper and\u00f2 da lei e le disse: \u00abElizabeth, dove mai hai imparato a fare l'amore a quel modo?\u00bb. La critica acclam\u00f2 il film come un classico, una reputazione che mantiene tuttora. A.H. Wiler del \"New York Times\" scrisse: \u00abLa rappresentazione di Elizabeth della ricca e avvenente Angela \u00e8 lo sforzo pi\u00f9 alto della sua carriera\u00bb, mentre il recensore di \"Boxoffice\" afferm\u00f2: \u00abMiss Taylor merita un Premio Oscar\u00bb.\nTaylor, che nel frattempo aveva frequentato la scuola direttamente negli studi della Metro-Goldwyn-Mayer, si diplom\u00f2 alla University High School di Los Angeles il 26 gennaio 1950, lo stesso anno in cui, diciottenne, si spos\u00f2 per la prima volta. Nella prima met\u00e0 degli anni cinquanta divenne sempre pi\u00f9 insoddisfatta dei ruoli che le venivano offerti. Mentre avrebbe voluto interpretare i ruoli da protagonista in \"La contessa scalza\" e in \"Pianger\u00f2 domani\", la MGM continu\u00f2 a riservarle ruoli stereotipati in film come \"Marito per forza\" (1952) di Stanley Donen, \"Ivanhoe\" (1952) e \"Vita inquieta\" (1953), entrambi di Richard Thorpe, \"La pista degli elefanti\" (1954) di William Dieterle, ove subentr\u00f2 a Vivien Leigh. L'ennesimo ruolo insoddisfacente nel dramma romantico \"Rapsodia\" (1954) di Charles Vidor, si rivel\u00f2 altrettanto frustrante. Interpret\u00f2 Louise Durant, una bella ragazza ricca innamorata di un violinista (Vittorio Gassman) e di un giovane pianista (John Ericson). Un critico del New York Herald Tribune scrisse: \u00abC'\u00e8 senza dubbio bellezza nel film, con Miss Taylor che brilla nella scena a ogni inquadratura\u2026 ma le pretese drammatiche sono deboli, nonostante le espressioni nobili e graziosi manichini in posa\u00bb. Il successivo \"Lord Brummell\" (1954) di Curtis Bernhardt la vide nel ruolo di Lady Patricia, molto elaborato da un punto di vista figurativo, ma in sostanza splendidamente vuoto, utile solo a fare da sostegno al protagonista del film, Stewart Granger. \"L'ultima volta che vidi Parigi\" (1954) di Richard Brooks le offr\u00ec invece un ruolo pi\u00f9 complesso dei precedenti e la riun\u00ec a Van Johnson, con cui aveva girato \"La sbornia di David\". Il ruolo di Helen Ellsworth Willis era basato sulla figura di Zelda Sayre Fitzgerald, giornalista e scrittrice dalla vita spregiudicata e tragica, e Taylor port\u00f2 a termine il film (il quarto in dodici mesi), bench\u00e9 incinta del suo secondo figlio.\nLa grande popolarit\u00e0 (1956-1979).\nDesiderosa di interpretare ruoli pi\u00f9 consistenti, nel 1956 ottenne una scrittura pi\u00f9 interessante ne \"Il gigante\", epico film di George Stevens, quale protagonista femminile accanto a Rock Hudson (sul \"set\" nacque la loro amicizia, durata sino alla morte di quest'ultimo) e James Dean (nel suo ultimo film, prima della tragica scomparsa). Seguirono tre film di successo per i quali ottenne altrettante candidature agli Oscar come miglior attrice protagonista. Nel 1957 gir\u00f2 il film drammatico in costume \"L'albero della vita\" di Edward Dmytryk, con Eva Marie Saint e Montgomery Clift, che, proprio durante le riprese di questa pellicola, ebbe il grave incidente stradale che lo sfigur\u00f2 e lo condizion\u00f2 per il resto della carriera. Fu proprio lei, sua grande amica, ad accorrere sul luogo e a salvargli la vita, estraendogli dalla bocca i denti spezzati che lo stavano soffocando.\nNei due anni successivi lavor\u00f2 in due film tratti da celebri drammi di Tennessee Williams: \"La gatta sul tetto che scotta\" (1958) di Richard Brooks, nel ruolo della bella ma infelice moglie di uno sportivo (Paul Newman), in crisi con s\u00e9 stesso a causa della morte del suo migliore amico, il quale, prima di morire, gli aveva rivelato di avere avuto una relazione con sua moglie, e \"Improvvisamente l'estate scorsa\" (1959) di Joseph L. Mankiewicz, dove interpret\u00f2 una giovane donna, sostenuta dal suo medico (ancora Montgomery Clift), in lotta contro la potente zia (Katharine Hepburn), intenzionata a farla sottoporre a lobotomia per mettere a tacere uno scandalo familiare. Quest'ultima interpretazione la rese una delle attrici pi\u00f9 acclamate, nella rosa dei dieci attori di maggior successo (sarebbe rimasta nella top ten per quasi tutto il decennio successivo). Nel 1961 ottenne l'ambita statuetta per il film \"Venere in visone\" di Daniel Mann, nel drammatico ruolo di una prostituta che tenta di riconquistare il suo primo amore (Laurence Harvey) ormai sposato. Tuttavia, alcuni critici ritennero che il premio le fosse stato conferito per compassione: infatti, alcuni mesi prima della premiazione, Taylor aveva sfiorato la morte a causa di un attacco di polmonite.\nDivenuta l'attrice pi\u00f9 pagata di Hollywood, nel 1960 firm\u00f2 un contratto da un milione di dollari (lievitati a sette alla fine delle riprese) con la 20th Century Fox per interpretare la regina Cleopatra nell'omonimo film in costume. Accanto avrebbe avuto Rex Harrison nel ruolo di Giulio Cesare e Richard Burton in quello di Marco Antonio. La lavorazione del film fu particolarmente complicata: le riprese iniziarono a Londra nel 1960 sotto la regia di Rouben Mamoulian, ma dopo poche settimane dovettero essere interrotte a causa della polmonite che port\u00f2 la Taylor vicina alla morte (le fu praticata una tracheotomia). Dal momento che il rigido clima inglese non le avrebbe permesso di ristabilirsi, l'intero set dovette essere smantellato e ricostruito a Roma, negli studi di Cinecitt\u00e0. La produzione riprese nel 1961 con la regia di Joseph L. Mankiewicz, e il film venne distribuito nel 1963. Nato come un progetto da 2 milioni di dollari, alla fine raggiunse l'esorbitante cifra di 44 milioni, mai recuperati al botteghino, che fecero quasi fallire la casa produttrice e che, rapportati all'inflazione, corrispondono a 323 milioni di euro del 2012.\nSul set conobbe Richard Burton; tra i due nacque una storia d'amore, sebbene entrambi fossero gi\u00e0 sposati (la Taylor era gi\u00e0 al suo quarto matrimonio). Dopo il divorzio dai rispettivi coniugi, nel 1964 convolarono a nozze e, nonostante lo scandalo, la loro carriera non ne usc\u00ec intaccata.\nNel 1967 ottenne il suo secondo premio Oscar come migliore attrice protagonista per \"Chi ha paura di Virginia Woolf?\" (1966) di Mike Nichols, film in cui interpret\u00f2 il personaggio di Martha, una donna alcolizzata e isterica, che affronta una grave crisi coniugale con il marito George, interpretato dallo stesso Burton. Per lei, il film rappresent\u00f2 l'occasione di lasciarsi alle spalle l'immagine divistica per misurarsi con un personaggio per lei inedito, una donna di mezza et\u00e0 sciatta e irascibile, che combatte per salvare il proprio matrimonio. Temendo di non apparire abbastanza vecchia (il personaggio aveva vent'anni in pi\u00f9 rispetto a lei), ingrass\u00f2, si tinse i capelli di grigio e adott\u00f2 un trucco che appesantisse i lineamenti del volto per essere pi\u00f9 credibile. La sua esuberante interpretazione fu un trionfo e ridette slancio alla sua carriera dopo il tonfo di \"Cleopatra\", ispirando la sua nuova immagine cinematografica verso ruoli pi\u00f9 maturi di donna combattiva e irrequieta.\nNel corso degli anni sessanta Taylor e Burton apparvero insieme in altri film: \"International Hotel\" (1963) di Anthony Asquith, \"Castelli di sabbia\" (1965) di Vincente Minnelli e \"La bisbetica domata\" (1967), adattamento di Franco Zeffirelli della commedia shakespeariana che rinverd\u00ec il successo internazionale della coppia. Nel 1967 i loro film avevano guadagnato da soli ben 200 milioni di dollari. La pausa di tre mesi che i due attori presero dai set caus\u00f2 allarme a Hollywood, dal momento che quasi la met\u00e0 degli incassi cinematografici statunitensi dipendeva proprio da loro. Nel 1967 seguirono altri due film in coppia, \"Il dottor Faustus\" diretto dallo stesso Burton, e \"I commedianti\" di Peter Glenville; l'anno successivo apparvero ancora insieme in \"La scogliera dei desideri\" di Joseph Losey. Nonostante l'impiego di ottimi registi e comprimari e qualche apprezzamento della critica, nessuno di questi film ebbe successo.\nNel 1963 Taylor fu in lizza per la parte della protagonista del musical \"My Fair Lady\" (1964) di George Cukor, gi\u00e0 interpretata in teatro da Julie Andrews e poi definitivamente assegnata ad Audrey Hepburn, che accett\u00f2 proprio quando venne a sapere della sua possibile sostituzione con la Taylor.\nApparve poi in \"Riflessi in un occhio d'oro\" (1967) di John Huston accanto a Marlon Brando (che sostitu\u00ec Montgomery Clift, morto prima dell'inizio delle riprese) e, con un ruolo piuttosto inusuale, in \"Cerimonia segreta\" (1968) di Joseph Losey, al fianco di Robert Mitchum e Mia Farrow. Alla fine degli anni sessanta il suo potere di attrazione al box office era per\u00f2 molto diminuito, come dimostr\u00f2 il fiasco del successivo film, \"L'unico gioco in citt\u00e0\" (1970) di George Stevens, ove venne affiancata da Warren Beatty. Continu\u00f2 a recitare in vari film di circuito per tutti gli anni settanta: \"X Y e Zi\" (1972) di Brian G. Hutton, con Michael Caine e Susannah York, \"Una faccia di c...\" (1972) di Peter Ustinov, \"Il giardino della felicit\u00e0\" (1976) di George Cukor, ove affianc\u00f2 Jane Fonda e Ava Gardner, e il musical \"Gigi\" (1978) di Harold Prince. Recit\u00f2 ancora con Burton e con Peter O'Toole in \"Under Milk Wood\" (1972) di Andrew Sinclair.\nNel 1973 venne nuovamente diretta da Hutton in \"Ad un'ora della notte,\" ove ritrov\u00f2 Laurence Harvey e che non ebbe successo. Subito dopo torn\u00f2 in Italia per prendere parte a \"Mercoled\u00ec delle ceneri\" (1973) di Larry Peerce, ove recit\u00f2 con Henry Fonda, e \"Identikit\" (1974) di Giuseppe Patroni Griffi, in coppia con Ian Bannen. \nLa maturit\u00e0 (1980-2011).\nNel 1980, con il ruolo di una celebre attrice americana minacciata in un paesino inglese negli anni cinquanta, apparve nel giallo \"Assassinio allo specchio\" di Guy Hamilton, fortunato adattamento di un romanzo di Agatha Christie, ove affianc\u00f2 Rock Hudson, Angela Lansbury, Tony Curtis, Kim Novak e Geraldine Chaplin. Nel 1988 recit\u00f2 di nuovo per Franco Zeffirelli interpretando la cantante lirica Nadina Bulichoff insieme a C. Thomas Howell in \"Il giovane Toscanini\", ma il film fu molto criticato. Il suo ultimo impegno cinematografico fu nel film \"I Flintstones\" (1994) di Brian Levant, ove interpret\u00f2 con ironia il personaggio di Pearl Slaghoople, invadente suocera di Fred (John Goodman).\nTeatro e televisione.\nOltre che sul grande schermo, Taylor recit\u00f2 in diversi film per la televisione, esordendo nel 1973 con \"Divorzia lui divorzia lei\" di Waris Hussein, che fu la sua ultima pellicola girata in coppia con Burton. Nel 1983 duett\u00f2 con Carol Burnett in \"Tra amiche\" di Lou Antonio. Nel 1985 interpret\u00f2 la famosa giornalista di cronaca rosa Louella Parsons in \"Malizia a Hollywood\" di Gus Trikonis, accanto a Jane Alexander, che interpretava Hedda Hopper, cui segu\u00ec nel 1987 \"Poker Alice - La regina del gioco\" di Arthur Allan Seidelman, in coppia con George Hamilton. Nel 1989 apparve come guest star nella miniserie \"Nord e Sud\"; nello stesso anno recit\u00f2 accanto a Mark Harmon e con la regia di Nicolas Roeg interpretando il ruolo di Alexandra Del Lago, personaggio reso celebre anni prima da Geraldine Page, in \"La dolce ala della giovinezza\", tratto dall'omonimo dramma di Tennessee Williams.\nNegli anni ottanta inizi\u00f2 a recitare anche a teatro, facendo il suo esordio a Broadway e nel West End nel 1982 con il dramma \"Piccole volpi\" di Lillian Hellman. Recit\u00f2 poi in \"Private Lives\" (1983) di No\u00ebl Coward accanto all'ex-marito Richard Burton, in una delle sue ultime interpretazioni.\nApparve anche in varie soap opera, tra cui \"General Hospital\" (1981) e \"La valle dei pini\" (1984). Nel 1996 recit\u00f2, nel ruolo di s\u00e9 stessa, in un episodio della sitcom \"La tata\". In quegli anni si dedic\u00f2 anche al doppiaggio nel cartone \"I Simpson\": una volta nel ruolo di s\u00e9 stessa e una volta come voce di Maggie Simpson, quando pronuncia la sua prima parola (\u00abpap\u00e0\u00bb). Recit\u00f2 per l'ultima volta in un film per la TV nel 2001 con \"These Old Broads\" di Matthew Diamond, ove affianc\u00f2 Debbie Reynolds, Shirley MacLaine e Joan Collins.\nI matrimoni.\nElizabeth Taylor fu sposata otto volte ed ebbe sette mariti:\nEbbe tre figli: Michael Howard Wilding (nato il 6 gennaio 1953), Christopher Edward Wilding (nato il 27 febbraio 1955) dal matrimonio con Michael Wilding, ed Elizabeth Frances Todd, detta Liza (nata il 6 agosto 1957) dal matrimonio con Mike Todd. Nel 1964 lei ed Eddie Fisher iniziarono le pratiche per l'adozione di una bambina tedesca, poi in seguito adottata dal solo Richard Burton e chiamata Maria Burton (nata il 1\u00ba agosto 1961). Durante il suo matrimonio con Fisher nel 1959, che per qualche tempo cre\u00f2 una sorta di \"guerra fredda\" con Debbie Reynolds, molto seguita anche dalla stampa internazionale, Taylor si convert\u00ec all'Ebraismo, dopo avere fatto parte del Cristianesimo scientista dalla nascita. Divenne suocera per la prima volta a 38 anni, e nonna a 39. Al momento della morte aveva dieci nipoti e quattro pronipoti.\nIniziative e cause.\nElizabeth Taylor ha sempre dichiarato la sua passione per la gioielleria. Nel corso degli anni ha posseduto una grande quantit\u00e0 di gioielli, tra i quali il Diamante Krupp di 33,19 carati (6,64 g) e il diamante Taylor-Burton, a forma di goccia, di 69,42 carati (13,88 g), che fu uno dei numerosi regali del marito Richard Burton. La sua collezione di gioielli venne immortalata dal libro \"My Love Affair with Jewelry\" (2002). Nel 2005 costitu\u00ec una societ\u00e0 con Jack e Monty Abramov della \"Mirabelle Luxury Concepts\" di Los Angeles per presentare la gioielleria \"House of Taylor Jewelry\".\nSi occup\u00f2 personalmente anche della creazione e del lancio di tre profumi con il suo nome, \"Passion\", \"White Diamonds\" e \"Black Pearls\", che insieme hanno incassato circa 200 milioni di dollari.\nDedic\u00f2 molto tempo e molte energie nella lotta all'AIDS, attraverso manifestazioni e raccolte fondi. Dopo la morte del suo collega e amico Rock Hudson, avvenuta nel 1985, fu tra le fondatrici dell'American Foundation for AIDS Research (AMFAR, amfar.org). Diede vita a una propria fondazione. Fino al 1999 contribu\u00ec a raccogliere circa 50 milioni di dollari per la lotta alla malattia.\nFu grande amica del cantante Michael Jackson, che conobbe nel 1985. Da quel momento unirono spesso il loro nome in diverse iniziative benefiche. Jackson le dedic\u00f2 la canzone \"Liberian Girl\" (1989) ed ebbe sempre per lei un'ammirazione colma di devoto e intenso affetto, del resto totalmente ricambiata. L'ultimo matrimonio di Liz, quello con l'operaio Larry Fortensky, fu celebrato proprio nel Neverland Ranch del cantante, e officiato da un'ancora semisconosciuta Marianne Williamson. Inoltre fu Liz in persona a scrivere la prefazione al libro \"Dancing the Dream\" di Michael Jackson, che usc\u00ec nel 1992.\nI problemi di salute e gli ultimi anni.\nNel novembre 2004 Taylor annunci\u00f2 di essere affetta da una grave forma di insufficienza cardiaca, una condizione terminale nella quale il cuore non riesce a pompare nel corpo una quantit\u00e0 sufficiente di sangue. Nel corso della sua esistenza si infortun\u00f2 alla schiena cinque volte, la prima delle quali all'et\u00e0 di nove anni mentre girava \"There's One Born Every Minute\" (1942); sopravvisse a un'operazione per la rimozione di un tumore benigno al cervello, un cancro alla pelle e a due polmoniti. Anche per colpa della cattiva salute, per lunghi periodi condusse un'esistenza da reclusa, dovendo spesso rinunciare ad apparizioni pubbliche. Secondo le ultime notizie, nell'ultimo periodo della sua vita la sua mobilit\u00e0 era ormai limitata e l'attrice era costretta su una sedia a rotelle.\nIl 27 aprile 2006 si diffuse la notizia che fosse vicina alla morte proprio per i suoi problemi cardiaci, e che, consapevole della fine imminente, stesse dettando le sue volont\u00e0 per i funerali. La notizia venne prontamente smentita dal suo portavoce, Dick Guttman, secondo il quale le informazioni diffuse su Internet e da alcuni giornali non trovavano fondamento, mentre Elizabeth Taylor godeva di buona salute e conduceva un'esistenza impegnata sia negli affari, con le sue linee di profumi e gioielli, sia sul fronte umanitario con il suo impegno nella lotta all'AIDS.\nDurante gli ultimi anni, secondo diverse fonti, Taylor si affezion\u00f2 sempre di pi\u00f9 al suo cagnolino, un cucciolo di maltese di nome Sugar, senza il quale non si spostava mai. In un'intervista al magazine \"W\" raccont\u00f2 che era pi\u00f9 felice quando era con i mariti Todd e Burton, ma si doveva ora accontentare di Sugar per avere un po' di compagnia. Dopo la morte di Sugar, avvenuta nel giugno 2005, la Taylor nel settembre dello stesso anno adott\u00f2 un nuovo cane di nome Daisy.\nNel febbraio 2007 festeggi\u00f2 i 75 anni con un favoloso \"party\" a Las Vegas, al quale partecip\u00f2 anche Debbie Reynolds, con la quale si era intanto riconciliata.\nLa morte.\nDa tempo malata di cuore, Elizabeth Taylor mor\u00ec il 23 marzo 2011, a 79 anni, al Cedars-Sinai Medical Center di West Hollywood. A luglio 2010, per problemi alle coronarie, era stata ricoverata in una clinica di Los Angeles. Dopo i funerali venne sepolta presso il Forest Lawn Memorial Park di Los Angeles, California.\nEbraismo, Israele e sionismo.\nNel 1959, a 27 anni, dopo nove mesi di studio Elizabeth Taylor si convert\u00ec dal Cristianesimo scientista all'Ebraismo, assumendo il nome ebraico di Elisheba Rachel. Afferm\u00f2 che la sua conversione era stata valutata a lungo e non era legata ai matrimoni. Era una seguace della Kabbalah e un membro del Kabbalah Centre. Dopo la conversione si dedic\u00f2 per tutta la vita al sionismo e a cause legate a Israele. Nel 1959 i suoi acquisti su larga scala di bond israeliani scatenarono il boicottaggio arabo dei suoi film. Nel 1962 le fu impedito di entrare in Egitto per completare le riprese di \"Cleopatra\" poich\u00e9 aveva adottato la fede ebraica e supportava cause israeliane.\nNel 1974 Taylor e Richard Burton non poterono sposarsi in Israele perch\u00e9 Burton non era ebreo. L'attrice contribu\u00ec a raccogliere fondi per organizzazioni come il Jewish National Fund, sostenne il diritto degli ebrei sovietici di emigrare in Israele e cancell\u00f2 una visita nell'URSS a causa della sua condanna di Israele per la Guerra dei sei giorni, firm\u00f2 una lettera di protesta contro la risoluzione 3379 dell'Assemblea Generale delle Nazioni Unite del 1975 che equiparava il sionismo al razzismo e si offr\u00ec come sostituta per gli ostaggi del gruppo di terroristi palestinesi del dirottamento Entebbe.\nEredit\u00e0 di immagine.\nElizabeth Taylor \u00e8 stata definita dal biografo William J. Mann la \u00abpi\u00f9 grande stella cinematografica di sempre\u00bb. Bambina prodigio all'et\u00e0 di dodici anni, fu presto lanciata dalla MGM di fronte al grande pubblico in una serie di film, oggi considerati grandi \"classici\". La sua risultante celebrit\u00e0 la rese una vera e propria icona di un'epoca e \u00abcreatrice del modello per la celebrit\u00e0\u00bb, sempre secondo Mann.\nAltri osservatori espressero giudizi simili, come la critica sociale Camille Paglia, che descrive Taylor come \u00abla pi\u00f9 grande attrice nella storia del cinema\u00bb, anche grazie \u00abal limpido regno di emozione\u00bb che riusc\u00ec a creare sullo schermo. La Paglia descrive l'effetto che Taylor faceva in alcuni dei suoi film come \u00abun'elettrica, erotica carica che fa vibrare lo spazio tra il suo volto e lo schermo. Si tratta di un fenomeno extrasensoriale, pagano\u00bb.\nElizabeth Taylor ha avuto un ruolo chiave nella rivoluzione sessuale degli anni sessanta come immagine disinibita di sensualit\u00e0. Fu una delle prime attrici di primo livello a posare quasi nuda su Playboy e sempre tra le prime ad apparire senza veli in un film di circuito. In \"Un posto al sole\" (1951), girato quando aveva soltanto diciannove anni, la sua sorprendente maturit\u00e0 sorprese la famosa giornalista di Hollywood Hedda Hopper, che scrisse della sua precoce sensualit\u00e0. Lo storico cinematografico Andrew Sarris descrive le scene d'amore di questo film con Montgomery Clift come \u00absnervanti-sibaritiche-come quando ci si rimpinza di gelato al cioccolato\u00bb.\nNella vita reale fu considerata \u00abuna stella senza arie\u00bb, nota Mann. La scrittrice Gloria Steinem similmente descrive Taylor come \u00abuna regina del cinema senza ego\u2026 esperta in quello che fa, mai malevola nei suoi rapporti lavorativi con le altre attrici\u00bb. Mike Nichols, che la diresse in \"Chi ha paura di Virginia Woolf?\" (1966), disse che tra tutti gli attori con cui lavor\u00f2, Taylor era quella con \u00abl'anima pi\u00f9 democratica\u00bb. Mann aggiunge che era solita trattare gli elettricisti e gli assistenti di scena \u00aballo stesso modo di un Rothschild a un gala di beneficenza\u00bb. George Cukor, celebre \"regista delle donne\", disse a Taylor che possedeva \u00abla pi\u00f9 rara delle virt\u00f9: semplice gentilezza\u00bb.\nIl pi\u00f9 famoso dei mariti di Elizabeth Taylor, Richard Burton, che lavor\u00f2 con lei in numerosi film, espresse sempre grande ammirazione per il talento della moglie come attrice. Burton disse: \u00abPenso che sia una delle attrici cinematografiche pi\u00f9 sottovalutate che siano mai vissute, e credo sia una delle migliori mai vissute. Al suo meglio \u00e8 incomparabile\u00bb.\nPremi e onorificenze.\nElizabeth Taylor vinse due Oscar alla miglior attrice. La prima statuetta le venne attribuita per l'interpretazione in \"Venere in visone\" (1960) di Daniel Mann, e la seconda per \"Chi ha paura di Virginia Woolf?\" (1967) di Mike Nichols, che molti considerano la sua miglior \"performance\". Per la stessa interpretazione ricevette un BAFTA quale attrice britannica dell'anno.\nTaylor ricevette dall'Academy of Motion Picture Arts and Sciences anche il Premio umanitario Jean Hersholt nel 1992. L'anno successivo, 1993, fu insignita dall'American Film Institute del \"Life Achievement Award\", il premio alla carriera. Nel 2002 ricevette l'onorificenza del \"Kennedy Center Honors\" dal \"John F. Kennedy Center for the Performing Arts\".\nLe impronte delle mani e dei piedi di Elizabeth Taylor sono impresse e immortalate nel pavimento davanti al Grauman's Chinese Theatre, e ha una stella sulla Hollywood Walk of Fame, al numero 6336 di Hollywood Boulevard a Hollywood, California. Per i suoi successi come attrice bambina il suo nome \u00e8 incluso anche nella Young Hollywood Hall of Fame (1940's).\nIl 10 novembre 2005 fu premiata con il Britannia Award for Artistic Excellence in International Entertainment.\nNei media.\nSulla storia di Elizabeth Taylor e sulla sua relazione con Richard Burton sono stati girati diversi film per la televisione."}
{"id": "112844", "revid": "1543377", "url": "https://it.wikipedia.org/wiki?curid=112844", "title": "Maurice Ravel", "text": "\u00c8 stato spesso collegato all'impressionismo insieme al suo contemporaneo pi\u00f9 anziano Claude Debussy, sebbene entrambi i compositori respingessero il termine.\nIl suo brano pi\u00f9 celebre per orchestra \u00e8 certamente il \"Bol\u00e9ro\", che si richiama al genere spagnolo del bolero. Molto nota \u00e8 anche l'orchestrazione, realizzata nel 1922, dei \"Quadri di un'esposizione\" di Musorgskij.\nEgli stesso descrisse cos\u00ec il suo \"Bol\u00e9ro\": \u00abnon c'\u00e8 forma propriamente detta, non c'\u00e8 sviluppo, non c'\u00e8 o non c'\u00e8 quasi modulazione\u00bb. E ancora: \u00abcome \u00e8 possibile che questo brano sia cos\u00ec amato, quando in realt\u00e0 non c\u2019\u00e8 musica\u00bb. Le orchestrazioni di Ravel sono da apprezzare in modo particolare per l'utilizzazione delle diverse sonorit\u00e0 e per la complessa strumentazione. Negli anni 1920 e 1930 Ravel era considerato a livello internazionale il pi\u00f9 grande compositore vivente della Francia.\nBiografia.\nNato in una famiglia amante della musica, Ravel frequent\u00f2 la pi\u00f9 importante scuola di musica francese, il Conservatorio di Parigi; non era ben considerato dalla sua istituzione conservatrice, il cui trattamento prevenuto nei suoi confronti provoc\u00f2 uno scandalo. Dopo aver lasciato il conservatorio, Ravel trov\u00f2 la sua strada come compositore, sviluppando uno stile di grande chiarezza e incorporando elementi di modernismo, barocco, neoclassicismo e, nelle sue opere successive, di jazz. Gli piaceva sperimentare la forma musicale, come nel suo lavoro pi\u00f9 noto, \"Bol\u00e9ro\" (1928), in cui la ripetizione prende il posto dello sviluppo. Fece alcuni arrangiamenti orchestrali di musica di altri compositori, tra i quali la sua versione del 1922 di \"Quadri di un'esposizione\" di Mussorgsky \u00e8 la pi\u00f9 conosciuta.\nLavoratore lento e scrupoloso, Ravel compose meno pezzi di molti suoi contemporanei. Tra le sue opere che sono entrate nel repertorio ci sono brani per pianoforte, musica da camera, due concerti per pianoforte, musica per balletto, due opere e otto cicli di canzoni; non ha scritto sinfonie o musica sacra. Molte delle sue opere esistono in due versioni: prima composizione per pianoforte e poi un'orchestrazione. Parte della sua musica per pianoforte, come \"Gaspard de la nuit\" (1908), \u00e8 eccezionalmente difficile da suonare e le sue complesse opere orchestrali come \"Daphnis et Chlo\u00e9\" (1912) richiedono un abile equilibrio nell'esecuzione.\nRavel fu tra i primi compositori a riconoscere il potenziale delle registrazioni per portare la sua musica a un pubblico pi\u00f9 ampio. Dagli anni 1920, nonostante la tecnica limitata come pianista o direttore d'orchestra, prese parte alle registrazioni di parecchi suoi lavori; altri furono fatti sotto la sua supervisione.\nPrimi anni.\nRavel nacque nella citt\u00e0 basca di Ciboure, in Francia, vicino a Biarritz, a 18 chilometri dal confine con la Spagna. Suo padre, Pierre-Joseph Ravel, era un ingegnere colto e di successo, un inventore e un produttore, nato a Versoix vicino al confine franco-svizzero. Sua madre, Marie, nata Delouart, era di origini basche ma cresciuta a Madrid. Verso la fine del diciannovesimo secolo, Joseph l'aveva sposata nonostante fosse al di sotto del proprio status - Marie era illegittima e appena istruita - ma il matrimonio era felice. Alcune delle invenzioni di Joseph ebbero successo, tra queste un primo motore a combustione interna e una famigerata macchina da circo, il \"Whirlwind of Death\", un giro della morte che fu una grande attrazione fino a un incidente mortale al Circo Barnum e Bailey nel 1903.\nEntrambi i genitori di Ravel erano cattolici romani; Marie era una libera pensatrice, un tratto ereditato dal figlio maggiore. Maurice fu battezzato nella chiesa parrocchiale di Ciboure sei giorni dopo la sua nascita. La famiglia si trasfer\u00ec a Parigi tre mesi dopo e l\u00ec nacque un figlio pi\u00f9 giovane, \u00c9douard: era legato a suo padre, che alla fine segu\u00ec nella professione di ingegnere. Maurice era particolarmente devoto alla madre; la sua eredit\u00e0 basca-spagnola ebbe una forte influenza nella sua vita e nella sua musica. Tra i suoi primi ricordi c'erano canzoni popolari che lei gli cantava. La casa non era ricca, ma l'ambiente famigliare era confortevole e i due ragazzi ebbero un'infanzia felice.\nRavel senior era felice di portare i suoi figli nelle fabbriche per vedere gli ultimi dispositivi meccanici, ma aveva anche un vivo interesse per la musica e la cultura in generale. Pi\u00f9 avanti nella vita Ravel ricordava: \"Durante la mia infanzia ero sensibile alla musica. Mio padre, molto pi\u00f9 colto in questa arte rispetto alla maggior parte dei dilettanti, ha saputo sviluppare i miei gusti e stimolare il mio entusiasmo in tenera et\u00e0\". Non ci sono prove che Ravel abbia ricevuto un insegnamento scolastico generale ufficiale nei suoi primi anni; il suo biografo Roger Nichols suggerisce che il ragazzo potrebbe essere stato educato principalmente da suo padre.\nQuando aveva sette anni Ravel inizi\u00f2 le lezioni di piano con Henri Ghys, un amico di Emmanuel Chabrier; cinque anni dopo, nel 1887, inizi\u00f2 a studiare armonia, contrappunto e composizione con Charles-Ren\u00e9, allievo di L\u00e9o Delibes. Senza essere un bambino prodigio, era un ragazzo eccezionalmente portato per la musica. Charles-Ren\u00e9 scopr\u00ec che la concezione della musica di Ravel era naturale per lui \"e non, come nel caso di tanti altri, il risultato di uno sforzo\". Le prime composizioni conosciute di Ravel risalgono a questo periodo: variazioni su un corale di Schumann, variazioni su un tema di Grieg e un unico movimento di una sonata per pianoforte. Sono arrivate fino a noi solo in forma frammentaria.\nNel 1888 Ravel incontr\u00f2 il giovane pianista Ricardo Vi\u00f1es, che divenne non solo un amico per la vita, ma anche uno dei principali interpreti delle sue opere e un importante collegamento tra Ravel e la musica spagnola. I due condividevano un apprezzamento per Wagner, la musica russa e gli scritti di Poe, Baudelaire e Mallarm\u00e9. All'Esposizione Universale di Parigi del 1889, Ravel fu molto colpito dai nuovi concerti sinfonici russi diretti da Nikolai Rimsky-Korsakov. Questa musica ebbe un effetto duraturo sia su Ravel, sia sul suo contemporaneo pi\u00f9 anziano Claude Debussy, cos\u00ec come il sound esotico del gamelan giavanese, sempre udito durante l'Esposizione.\n\u00c9mile Decombes subentr\u00f2 come insegnante di pianoforte di Ravel nel 1889; nello stesso anno Ravel diede la sua prima esibizione pubblica. A quattordici anni prese parte ad un concerto alla Salle \u00c9rard insieme ad altri allievi di Decombes, tra cui Reynaldo Hahn e Alfred Cortot.\nConservatorio di Parigi.\nCon l'incoraggiamento dei suoi genitori Ravel fece domanda per entrare nel pi\u00f9 importante istituto musicale francese, il Conservatorio di Parigi. Nel novembre del 1889, suonando musica di Chopin, super\u00f2 l'esame per l'ammissione alla classe preparatoria di pianoforte gestita da Eug\u00e8ne Anthiome. Ravel vinse il primo premio al concorso per pianoforte del Conservatorio nel 1891, ma per il resto non si distinse come studente. Tuttavia questi anni furono un periodo di notevole progresso nel suo sviluppo come compositore. Il musicologo Arbie Orenstein scrive che per Ravel gli anni 1890 furono un periodo \"di immensa crescita... dall'adolescenza alla maturit\u00e0\".\nNel 1891 Ravel pass\u00f2 alle classi di Charles-Wilfrid de B\u00e9riot, per il pianoforte, e di \u00c9mile Pessard per l'armonia. Fece progressi solidi anche se non spettacolari, con il particolare incoraggiamento da parte di B\u00e9riot ma, nelle parole della studiosa musicale Barbara L. Kelly, \"gli si poteva insegnare solo alle sue condizioni\". Il suo successivo insegnante Gabriel Faur\u00e9 lo cap\u00ec, ma in generale non era accettabile per l'atteggiamento tradizionalista del Conservatorio degli anni 1890. Ravel fu espulso nel 1895, non avendo pi\u00f9 vinto premi. Le sue prime opere per sopravvivere sono di questi giorni da studente: \"S\u00e9r\u00e9nade grotesque\", per pianoforte, e \"Ballade de la Reine morte d'aimer\", una melodia ambientata su una poesia di Roland de Mar\u00e8s (entrambi del 1893).\nRavel non fu mai uno studente cos\u00ec diligente in piano com'erano i suoi colleghi come Vi\u00f1es e Cortot. Era chiaro che come pianista non li avrebbe mai eguagliati e la sua ambizione prevalente era quella di essere un compositore. Da questo punto si concentr\u00f2 nella composizione. Le sue opere di quel periodo comprendono le canzoni \"Un grand sommeil noir\" e \"D'Anne jouant de l'espinette\" su versi di Paul Verlaine e Cl\u00e9ment Marot, e le pi\u00e8ces per pianoforte \"Menuet antique\" e \"Habanera\" (a quattro mani), quest'ultima infine incorporata nella \"Rapsodie espagnole\". In questo periodo Joseph Ravel present\u00f2 suo figlio a Erik Satie, che si guadagnava da vivere come pianista di \"caf\u00e9\". Ravel fu uno dei primi musicisti, Debussy era un altro, a riconoscere l'originalit\u00e0 e il talento di Satie. I costanti esperimenti di Satie nella forma musicale furono d'ispirazione per Ravel, che li considerava \"di inestimabile valore\".\nNel 1897 Ravel fu riammesso al Conservatorio, studiando composizione con Faur\u00e9 e prendendo lezioni private di contrappunto con Andr\u00e9 Gedalge. Entrambi questi insegnanti, in particolare Faur\u00e9, lo consideravano moltissimo e furono influenze chiave sul suo sviluppo come compositore. Mentre il corso di Ravel progrediva, Faur\u00e9 rifer\u00ec \"un netto guadagno della sua maturit\u00e0... che coinvolgeva la ricchezza dell'immaginazione\". La posizione di Ravel al Conservatorio era tuttavia minata dall'ostilit\u00e0 del direttore, Th\u00e9odore Dubois, che deplorava la visione musicalmente e politicamente progressista del giovane. Di conseguenza, secondo un compagno di studi, Michel-Dimitri Calvocoressi, era diventato \"un bersaglio, contro il quale tutte le armi erano buone\". Scrisse alcune opere basilari mentre studiava con Faur\u00e9, tra cui l'ouverture \"Sh\u00e9h\u00e9razade, ouverture de f\u00e9erie\" e una sonata per violino, ma non vinse premi e quindi fu espulso di nuovo nel 1900. Come ex studente gli fu permesso di frequentare le lezioni di Faur\u00e9 come \"auditeur\" non partecipante, fino ad abbandonare definitivamente il Conservatoire nel 1903.\nNel 1899 Ravel compose il suo primo pezzo che sarebbe diventato largamente conosciuto, anche se inizialmente ebbe un impatto modesto: \"Pavane pour une infante d\u00e9funte\" (\"Pavane per una principessa morta\"). In origine era un lavoro per pianoforte solista, commissionato dalla Princesse de Polignac. Nel 1897 diresse la prima esecuzione dell'ouverture \"Sh\u00e9h\u00e9razade\", che ebbe un'accoglienza mista, con fischi che si mescolavano agli applausi del pubblico e recensioni poco lusinghiere da parte della critica. Uno descrisse il pezzo come \"un esordio sconvolgente: un goffo plagio della scuola russa\" e defin\u00ec Ravel un \"debuttante di mediocre talento... che forse diventer\u00e0 qualcosa se non qualcuno tra circa dieci anni, se lavora sodo\". Un altro critico, Pierre Lalo, pensava che Ravel mostrasse talento, ma era troppo in debito con Debussy e avrebbe dovuto invece emulare Beethoven. Nel corso dei decenni successivi Lalo divenne il critico pi\u00f9 implacabile di Ravel.\nDall'inizio della sua carriera, Ravel sembrava serenamente indifferente al biasimo o all'elogio. Chi lo conosceva bene credeva che questo non fosse una posa, bens\u00ec un atteggiamento assolutamente genuino. L'unico giudizio sulla sua musica che apprezzava veramente era il proprio, perfezionista e severamente autocritico. A vent'anni era, secondo le parole del biografo Burnett James, \"controllato, un po' distaccato, intellettualmente parziale, portato alle canzonature bonarie\". Si vestiva come un dandy ed era meticoloso per il suo aspetto e il suo comportamento. Orenstein osserva che, basso di statura, di struttura leggera e ossuto nei lineamenti, Ravel aveva \"l'aspetto di un fantino ben vestito\", la cui grande testa sembrava adeguatamente abbinata al suo intelletto formidabile. Durante la fine del 1890 e nei primi anni del secolo successivo, Ravel era barbuto alla moda del periodo; dalla met\u00e0 degli anni trenta era ben rasato.\nLes Apaches e Debussy.\nIntorno al 1900 Ravel e una serie di giovani artisti, poeti, critici e musicisti innovativi si unirono in un gruppo informale; divennero famosi come \"Les Apaches\" (\"I Teppisti\"), un nome coniato da Vi\u00f1es per rappresentare il loro status di \"emarginati artistici\". Si incontrarono regolarmente fino all'inizio della prima guerra mondiale e i membri si stimolavano a vicenda con argomenti intellettuali ed rappresentazioni delle loro opere. L'appartenenza al gruppo era fluida e in varie occasioni incluse Igor' Stravinskij e Manuel de Falla e i loro amici francesi.\nTra gli entusiasmi degli Apaches c'era la musica di Debussy. Ravel, dodici anni pi\u00f9 giovane di lui, conosceva un po' Debussy dal 1890 e la loro amicizia, sebbene mai stretta, continu\u00f2 per pi\u00f9 di dieci anni. Nel 1902 Andr\u00e9 Messager diresse la prima dell'opera di Debussy \"Pell\u00e9as et M\u00e9lisande\" all'Op\u00e9ra-Comique. Ne condivideva le opinioni musicali. Dubois proib\u00ec inutilmente agli studenti del Conservatorio di partecipare e l'amico del direttore ed ex insegnante Camille Saint-Sa\u00ebns era in primo piano tra coloro che detestavano il pezzo. Gli \"Apaches\" ebbero un forte sostegno. La prima esecuzione dell'opera consistette in quattordici spettacoli: Ravel partecip\u00f2 a ciascuno di essi.\nDebussy era largamente considerato un compositore impressionista, un'etichetta che non gli piaceva affatto. Molti amanti della musica iniziarono ad applicare lo stesso termine a Ravel e le opere dei due compositori venivano spesso prese come parte di un singolo genere. Ravel pensava che Debussy fosse davvero un impressionista ma di non esserlo personalmente. Orenstein osserva che Debussy era pi\u00f9 spontaneo e disinvolto nelle sue composizioni mentre Ravel era pi\u00f9 attento alla forma ed alla fattura. Ravel scrisse che il \"genio di Debussy era ovviamente di grande individualit\u00e0, creando le proprie leggi, costantemente in evoluzione, esprimendosi liberamente, ma sempre fedele alla tradizione francese. Per Debussy, musicista e uomo, ho sempre avuto una profonda ammirazione, ma per natura Sono diverso da Debussy... Penso di aver sempre seguito personalmente una direzione opposta a quella del [suo] simbolismo\". Durante i primi anni del nuovo secolo, tra le nuove opere di Ravel c'erano il pezzo per pianoforte \"Jeux d'eau\" (1901), il \"Quartetto per archi\" e il ciclo di canzoni orchestrali \"Sh\u00e9h\u00e9razade\" (entrambi del 1903). I commentatori hanno notato alcuni tocchi debussiani in alcune parti di questi lavori. Nichols chiama il quartetto \"allo stesso tempo omaggio ed esorcismo all'influenza di Debussy\".\nI due compositori cessarono di essere in rapporti amichevoli a met\u00e0 del primo decennio del 1900, per motivi musicali e forse personali. I loro ammiratori iniziarono a formare fazioni, con i seguaci di un compositore che denigravano l'altro. Sorsero controversie sulla cronologia delle opere dei compositori e su chi aveva influenzato chi. Nel campo anti-Ravel spiccava Lalo, che scrisse: \"Dove M. Debussy \u00e8 tutta sensibilit\u00e0, M. Ravel \u00e8 tutta insensibilit\u00e0, prendendo in prestito senza esitazione non solo la tecnica, ma la sensibilit\u00e0 delle altre persone\". La tensione pubblica port\u00f2 ad un allontanamento personale. Ravel disse: \"Probabilmente \u00e8 meglio per noi, dopo tutto, essere in rapporti gelidi per ragioni illogiche\". Nichols suggerisce un motivo in pi\u00f9 per la frattura. Nel 1904 Debussy lasci\u00f2 sua moglie Lily Texier e and\u00f2 a vivere con Emma Bardac. Ravel, insieme alla sua cara amica e confidente Misia Edwards ed alla star dell'opera Lucienne Br\u00e9val, contribuirono a un modesto reddito regolare per Lily abbandonata e che aveva per di pi\u00f9 tentato il suicidio sparandosi un colpo di pistola, contributo che Nichols suggerisce potrebbe avere irritato suo marito.\nScandalo e successo.\nDurante i primi anni del nuovo secolo Ravel fece cinque tentativi per vincere il premio pi\u00f9 prestigioso della Francia per i giovani compositori, il Prix de Rome, che in passato aveva visto tra i vincitori Berlioz, Gounod, Bizet, Massenet e Debussy. Nel 1900 Ravel fu eliminato al primo turno; nel 1901 vinse il secondo premio della gara. Nel 1902 e nel 1903 non vinse nulla: secondo il musicologo Paul Landormy, i giudici sospettavano che Ravel si prendesse gioco di loro presentando cantate cos\u00ec accademiche da sembrare parodie. Nel 1905 Ravel, ormai trentenne, gareggi\u00f2 per l'ultima volta, suscitando involontariamente un enorme entusiasmo. Fu eliminato al primo turno, tanto che persino i critici pi\u00f9 insensibili alla sua musica, incluso Lalo, denunciarono il fatto come ingiustificabile. L'indignazione della stampa crebbe quando emerse che il professore senior del Conservatorio, Charles Lenepveu, era nella giuria e solo i suoi studenti erano stati selezionati per il turno finale. La sua insistenza sul fatto che si trattasse di pura coincidenza non fu accolta bene. \"L'affaire Ravel\" divenne uno scandalo nazionale, portando al pensionamento anticipato di Dubois e alla sua sostituzione con Faur\u00e9, incaricato dal governo di effettuare una radicale riorganizzazione del Conservatorio.\nTra quelli che si interessavano molto alla controversia c'era Alfred Edwards, proprietario ed editore di \"Le Matin\", per il quale Lalo scriveva. Edwards era sposato con Misia, l'amica di Ravel; la coppia port\u00f2 Ravel in una crociera di sette settimane sul Reno sul loro yacht nel giugno e luglio 1905, la prima volta che viaggiava all'estero.\nNell'ultima parte del 1900 Ravel aveva creato un modello di scrittura di composizioni per pianoforte, che in seguito arrangiava per orchestra completa. In generale era un lavoratore lento e scrupoloso e rielaborare le sue prime composizioni per pianoforte gli permise di aumentare il numero di brani pubblicati ed eseguiti. Sembra che non ci fosse alcun motivo prettamente venale per questo; Ravel era noto per la sua indifferenza per le questioni finanziarie. I brani che iniziarono come composizioni per pianoforte e poi vennero eseguiti in forma orchestrale furono \"Pavane pour une infante d\u00e9funte\" (orchestrato nel 1910), \"Une barque sur l'oc\u00e9an\" (1906, dalla suite per pianoforte \"Miroirs\" del 1905), la sezione \"Habanera\" della \"Rapsodie espagnole\" (1907\u2013 08), \"Ma M\u00e8re l'Oye\" (1908\u201310, orchestrata nel 1911), \"Valses nobles et sentimentales\" (1911, orchestrata nel 1912), \"Alborada del gracioso\" (da \"Miroirs\", orchestrata nel 1918) e \"Le tombeau de Couperin\" (1914\u201317, orchestrata nel 1919). Altre opere, come \"La valse\", furono composte prima per orchestra e trascritte da Ravel come lavori per pianoforte (spesso a quattro mani).\nRavel per inclinazione non era un insegnante, ma dava lezioni a pochi giovani musicisti che riteneva potessero trarne beneficio. Manuel Rosenthal era uno di loro e ricordava che Ravel era un insegnante molto esigente quando pensava che il suo allievo avesse talento. Come suo insegnante Faur\u00e9 si preoccupava che i suoi allievi trovassero la propria voce individuale e non fossero eccessivamente influenzati dai maestri affermati. Avvert\u00ec Rosenthal che era impossibile imparare dallo studio della musica di Debussy: \"Solo Debussy avrebbe potuto scriverla e suonarla come solo Debussy poteva suonarla\". Quando George Gershwin gli chiese lezioni negli anni venti, Ravel, dopo una seria considerazione, rifiut\u00f2, sostenendo che \"probabilmente lo avrebbe indotto a scrivere come un cattivo Ravel e avrebbe perduto il suo grande dono di melodia e spontaneit\u00e0\". Il compositore pi\u00f9 noto che studi\u00f2 con Ravel fu probabilmente Ralph Vaughan Williams, che fu suo allievo per tre mesi nel 1907-1908. Vaughan Williams ricordava che Ravel lo aiut\u00f2 a fuggire dalla \"pesante modalit\u00e0 contrappuntistica teutonica... \"Complexe mais pas compliqu\u00e9\" era il suo motto\".\nI ricordi di Vaughan Williams fanno luce sulla vita privata di Ravel, sulla quale la personalit\u00e0 chiusa e riservata di quest'ultimo aveva portato a molte speculazioni. Vaughan Williams, Rosenthal e Marguerite Long documentarono tutti che Ravel frequentava i bordelli, e per molto tempo la causa di questo comportamento fu attribuita al suo nervosismo nei confronti delle donne, per via della consapevolezza della sua bassa statura. Secondo altri racconti, nessuno dei quali di prima mano, Ravel era innamorato di Misia Edwards, o voleva sposare la violinista H\u00e9l\u00e8ne Jourdan-Morhange. Rosenthal scrive, senza tenerla in gran conto, la supposizione contemporanea secondo cui Ravel, uno scapolo permanente, avrebbe potuto essere omosessuale. Tale speculazione ricorse in una biografia di Ravel del 2000 di Benjamin Ivry; studi successivi hanno concluso che la sessualit\u00e0 e la vita personale di Ravel rimangono un mistero.\nIl primo concerto di Ravel fuori dalla Francia fu nel 1909. Come ospite dei coniugi Williams, visit\u00f2 Londra, dove suon\u00f2 per la Soci\u00e9t\u00e9 des Concerts Fran\u00e7ais, ottenendo recensioni favorevoli e migliorando la sua crescente fama internazionale.\nDal 1910 alla prima guerra mondiale.\nLa Soci\u00e9t\u00e9 Nationale de Musique, fondata nel 1871 per promuovere la musica dei nascenti compositori francesi, era stata dominata dalla met\u00e0 del 1880 da una fazione conservatrice guidata da Vincent d'Indy. Ravel, insieme ad alcuni altri ex allievi di Faur\u00e9, fond\u00f2 una nuova organizzazione modernista, la Soci\u00e9t\u00e9 Musicale Ind\u00e9pendente, con Faur\u00e9 come presidente. Il concerto inaugurale della nuova societ\u00e0 ebbe luogo il 20 aprile 1910; i sette brani del programma comprendevano le anteprime del ciclo di canzoni di Faur\u00e9 \"La chanson d'\u00c8ve\", il brano per pianoforte \"D'un cahier d'esquisses\" di Debussy, \"Six Pi\u00e8ces pour piano\" di Zolt\u00e1n Kod\u00e1ly e la versione originale del duo per pianoforte di \"Ma M\u00e8re l'Oye\" di Ravel. Tra gli interpreti c'erano Faur\u00e9, Florent Schmitt, Ernest Bloch, Pierre Monteux e, nel lavoro di Debussy, Ravel. Kelly considera un segno della nuova influenza di Ravel che la societ\u00e0 abbia presentato la musica di Satie in un concerto nel gennaio 1911.\nLa prima delle due opere di Ravel, la commedia in un atto \"L'Heure espagnole\", fu presentata per la prima volta nel 1911. Il lavoro era stato completato nel 1907, ma il direttore dell'Op\u00e9ra-Comique, Albert Carr\u00e9, ne aveva rimandato ripetutamente la presentazione. Temeva che la sua trama, una farsa da \"camera da letto\", sarebbe stata accolta male dalle madri e dalle figlie ultra rispettabili che erano una parte importante del pubblico dell'Op\u00e9ra-Comique. Il pezzo ebbe solo un modesto successo alla sua prima produzione e fu solo negli anni venti che divenne popolare.\nNel 1912 Ravel present\u00f2 tre balletti in anteprima. Il primo, sulla versione orchestrata ed ampliata di \"Ma m\u00e8re l'Oye\", debutt\u00f2 al Th\u00e9\u00e2tre des Arts a gennaio. Le recensioni furono eccellenti: il \"Mercure de France\" defin\u00ec la partitura \"assolutamente incantevole, un capolavoro in miniatura\". La musica entr\u00f2 rapidamente nel repertorio dei concerti; fu dato alla Queen's Hall di Londra, a poche settimane dalla prima di Parigi e fu ripetuto ai Proms pi\u00f9 tardi nello stesso anno. \"The Times\" elogi\u00f2 \"la magia del lavoro... l'effetto di un miraggio, per cui qualcosa di assolutamente reale sembra galleggiare nel nulla\". Il pubblico di New York ascolt\u00f2 il lavoro nello stesso anno. Il secondo balletto di Ravel del 1912 fu \"Ad\u00e9la\u00efde ou le langage des fleurs\", ballato sulla musica di \"Valses nobles et sentimentales\", che esord\u00ec al Ch\u00e2telet in aprile. \"Daphnis et Chlo\u00e9\" debutt\u00f2 nello stesso teatro a giugno. Questo fu il suo lavoro orchestrale pi\u00f9 ampio e dovette affrontare immensi problemi e gli ci vollero diversi anni per completarlo.\n\"Daphnis et Chlo\u00e9\" fu commissionata nel 1909 dall'impresario Sergej Djagilev per la sua compagnia, i Ballets Russes. Ravel inizi\u00f2 a lavorare con il coreografo di Diaghilev, Michel Fokine e lo scenografo L\u00e9on Bakst. Fokine aveva raggiunto la fama per il suo approccio moderno alla danza, con numeri individuali sostituiti da musica continua. Ci\u00f2 attrasse Ravel e, dopo aver discusso in dettaglio dell'azione con Fokine, inizi\u00f2 a comporre la musica. Ci furono frequenti disaccordi tra i due collaboratori e per la prima ci furono poche prove generali a causa del completamento tardivo del lavoro. Ebbe un'accoglienza poco entusiasta e fu rapidamente ritirato, anche se fu ripreso con successo un anno dopo a Monte Carlo e Londra. Lo sforzo di completare il balletto ebbe delle ripercussioni sulla salute di Ravel; un esaurimento nervoso lo obblig\u00f2 a riposare per diversi mesi dopo la prima.\nRavel compose poco durante il 1913. Collabor\u00f2 con Stravinskij per la messa in scena di una versione dell'opera incompiuta \"Khovanshchina\" di Musorgskij e tra i suoi lavori ci furono i \"Trois po\u00e8mes de Mallarm\u00e9\" per soprano e ensemble da camera e due brevi pezzi per pianoforte, \"\u00c0 la mani\u00e8re de Borodine\" e \"\u00c0 la mani\u00e8re de Chabrier\". Nel 1913, insieme a Debussy, Ravel fu tra i musicisti presenti alla prima de \"La sagra della primavera\". Stravinskij in seguito disse che Ravel fu l'unica persona che cap\u00ec immediatamente la musica. Ravel predisse che la prima della \"Sagra\" sarebbe stata vista come un evento di importanza storica pari a quello di \"Pell\u00e9as et M\u00e9lisande\".\nLa guerra.\nQuando la Germania invase la Francia nel 1914, Ravel tent\u00f2 di entrare nell'Aeronautica francese. Considerava la sua piccola statura e il suo peso leggero ideali per un aviatore, ma fu respinto a causa dell'et\u00e0 e di un lieve disturbo cardiaco. In attesa di essere arruolato, Ravel compose \"Trois Chansons\", il suo unico lavoro per coro a cappella, sulla base di propri testi, scritti nella tradizione delle \"chansons\" francesi del XVI secolo. Dedic\u00f2 le tre canzoni a persone che avrebbero potuto aiutarlo a arruolarsi. Dopo diversi tentativi falliti di arruolarsi, Ravel entr\u00f2 infine nel Tredicesimo reggimento di artiglieria come camionista nel marzo del 1915, quando aveva quarant'anni. Stravinskij espresse ammirazione per il coraggio dell'amico: \"alla sua et\u00e0 e con il suo nome avrebbe potuto avere un posto pi\u00f9 facile, o non fare nulla\". Alcuni dei compiti di Ravel lo mettevano in pericolo mortale, trasportando munizioni di notte sotto pesanti bombardamenti tedeschi. Allo stesso tempo la sua serenit\u00e0 era compromessa dalla salute di sua madre che andava peggiorando. Anche la sua salute era peggiorata; soffriva di insonnia e problemi digestivi, sub\u00ec un'operazione intestinale in seguito alla dissenteria amebica nel settembre 1916 e soffr\u00ec di un congelamento ai piedi l'inverno seguente.\nDurante la guerra Saint-Sa\u00ebns, Dubois, d'Indy e altri formarono la Ligue Nationale pour la Defense de la Musique Fran\u00e7aise, facendo una campagna per vietare l'esecuzione della musica tedesca contemporanea. Ravel rifiut\u00f2 di unirsi, dicendo al comitato della lega nel 1916, \"Sarebbe pericoloso per i compositori francesi ignorare sistematicamente le produzioni dei loro colleghi stranieri e costituirsi quindi in una sorta di consorteria nazionale: la nostra arte musicale, che \u00e8 cos\u00ec ricca nel momento attuale, degenererebbe presto, rimanendo isolata in formule banali \". La lega rispose vietando la musica di Ravel dai suoi concerti.\nLa madre di Ravel mor\u00ec nel gennaio del 1917 ed egli cadde in una \"orribile disperazione\", aggravando l'angoscia che provava per la sofferenza subita dalla gente del suo paese durante la guerra. Compose alcune opere negli anni della guerra. Il \"Trio per pianoforte\" era quasi completo quando inizi\u00f2 il conflitto e la pi\u00f9 ragguardevole delle sue opere in guerra fu \"Le tombeau de Couperin\", composta tra il 1914 e il 1917. La suite celebra la tradizione di Fran\u00e7ois Couperin, il compositore francese del XVIII secolo; ogni movimento \u00e8 dedicato a un amico di Ravel morto in guerra.\nAnni '20.\nDopo la guerra le persone vicine a Ravel riconobbero che aveva perso gran parte della sua resistenza fisica e mentale. Come afferma il musicologo Stephen Zank, \"l'equilibrio emotivo di Ravel, cos\u00ec duramente piegato nel decennio precedente, era stato seriamente compromesso\". La sua produzione, mai grande, divenne pi\u00f9 piccola. Nonostante questo dopo la morte di Debussy nel 1918, veniva generalmente considerato, in Francia e all'estero, come il principale compositore francese dell'epoca. Faur\u00e9 gli scrisse: \"Sono pi\u00f9 felice di quanto tu possa immaginare della solida posizione che occupi e che hai acquisito in modo cos\u00ec brillante e cos\u00ec rapido. \u00c8 una fonte di gioia e di orgoglio per il tuo vecchio professore\". A Ravel fu offerta la Legione d'Onore nel 1920 e, sebbene avesse rifiutato la decorazione, fu visto dalla nuova generazione di compositori, rappresentata dai \"prot\u00e9g\u00e9s\" di Satie Les Six come una figura di prestigio. Satie si era rivoltato contro di lui e aveva commentato: \"Ravel rifiuta la Legion d'Onore, ma tutta la sua musica la accetta.\" Nonostante questo attacco Ravel continu\u00f2 ad ammirare le prime musiche di Satie e riconobbe sempre l'influenza dell'uomo pi\u00f9 anziano sul suo stesso sviluppo. Ravel aveva una visione benevola dei Les Six, appoggiando la loro musica e difendendola dagli attacchi giornalistici. Considerava la loro reazione contro i suoi lavori come naturale e preferibile al fatto che copiassero il suo stile. Tramite la Soci\u00e9t\u00e9 Musicale Ind\u00e9pendente riusc\u00ec ad incoraggiare loro e i compositori di altri paesi. La Soci\u00e9t\u00e9 present\u00f2 concerti di opere recenti di compositori americani tra cui Aaron Copland, Virgil Thomson e George Antheil e di Vaughan Williams e dei suoi colleghi inglesi Arnold Bax e Cyril Scott.\nOrenstein e Zank commentano entrambi che, sebbene la produzione postbellica di Ravel fosse scarsa, con una media di una sola composizione all'anno, comprendeva alcune delle sue opere pi\u00f9 belle. Nel 1920 complet\u00f2 \"La Valse\", in risposta a una commissione di Diaghilev. Ci aveva lavorato a intermittenza per alcuni anni, progettando un pezzo da concerto, \"una sorta di apoteosi del valzer viennese, mescolato con, nella mia mente, l'impressione di un fantastico, vortice fatale\". Fu respinto da Diaghilev, che disse: \"\u00c8 un capolavoro, ma non \u00e8 un balletto. \u00c8 il ritratto di un balletto\". Ravel venne a sapere del verdetto di Diaghilev senza protestare o discutere, lasci\u00f2 perdere e non ebbe pi\u00f9 rapporti con lui. Nichols commenta che Ravel ebbe la soddisfazione di vedere il balletto messo in scena due volte da altri dirigenti prima della morte di Diaghilev. Un balletto danzato sulla versione orchestrale di \"Le tombeau de Couperin\" fu tenuto al Th\u00e9\u00e2tre des Champs-\u00c9lys\u00e9es nel novembre 1920 e a dicembre segu\u00ec la prima de \"La Valse\". L'anno seguente \"Daphnis et Chlo\u00e9\" e \"L'heure espagnole\" furono ripresi con successo all'Op\u00e9ra di Parigi.\nNel dopoguerra vi fu una reazione contro le composizioni di vaste dimensioni di compositori come Gustav Mahler e Richard Strauss. Stravinskij, la cui \"La sagra della primavera\" era stata scritta per un'orchestra enorme, inizi\u00f2 a lavorare su scala molto pi\u00f9 piccola. La sua partitura del balletto del 1923 \"Les noces\" \u00e8 scritta per voci e ventuno strumenti. Ravel fu entusiasta del lavoro come scrisse in una sua lettera del 26 giugno 1923, anche se i suoi rapporti di amicizia con Stravinskij si stavano un po' deteriorando negli ultimi tempi; il fatto era comunque in sintonia con la moda del \"d\u00e9pouillement\", lo \"spogliamento\" della stravaganza prebellica per rivelare gli elementi essenziali. Molte delle sue opere degli anni venti hanno una struttura notevolmente pi\u00f9 sobria rispetto ai pezzi precedenti. Altre influenze su di lui in questo periodo furono il jazz e l'atonalit\u00e0. Il jazz era popolare nei caf\u00e9s parigini e compositori francesi come Darius Milhaud ne inserirono elementi nelle loro opere. Ravel comment\u00f2 che preferiva il jazz alla Grand Op\u00e9ra e la sua influenza si pu\u00f2 ascoltare nella sua musica successiva. L'abbandono della tonalit\u00e0 convenzionale da parte di Arnold Sch\u00f6nberg ebbe anche eco in alcune delle musiche di Ravel come le \"Chansons mad\u00e9casses\" (1926), che Ravel dubitava di aver potuto scrivere senza l'esempio di \"Pierrot Lunaire\". Altre sue opere importanti degli anni '20 comprendono l'arrangiamento orchestrale della suite per pianoforte \"Quadri di un'esposizione\" di Mussorgsky (1922), l'opera \"L'Enfant et les sortil\u00e8ges\" su libretto di Colette (1926), \"Tzigane\" (1924) e la \"Sonata per violino\" (1927).\nRitenendo la vita cittadina faticosa, Ravel si trasfer\u00ec in campagna. Nel maggio del 1921 si stabil\u00ec a Le Belv\u00e9d\u00e8re, una piccola casa ai margini di Montfort-l'Amaury, a 50 chilometri ad ovest di Parigi, nel dipartimento di Yvelines. Accudito da una governante devota, la signora Revelot, visse l\u00ec per il resto della sua vita. A Le Belv\u00e9d\u00e8re Ravel componeva e si occupava di giardinaggio, quando non andava a Parigi o all'estero per tenere dei concerti. Il suo programma di tourn\u00e9e aument\u00f2 considerevolmente negli anni 1920, con concerti in Gran Bretagna, Svezia, Danimarca, Stati Uniti, Canada, Spagna, Austria e Italia.\nDopo due mesi di programmazione, Ravel fece una tourn\u00e9e di quattro mesi in Nord America nel 1928, suonando e dirigendo. Il suo onorario era un minimo garantito di $10.000 e una fornitura costante di sigarette Gauloises. Apparve con la maggior parte delle pi\u00f9 importanti orchestre in Canada e negli Stati Uniti e visit\u00f2 venticinque citt\u00e0. Il pubblico era entusiasta e la critica era lusinghiera. Durante un programma tutto-Ravel diretto da Serge Koussevitzky a New York, l'intero pubblico si alz\u00f2 in piedi ed applaud\u00ec mentre il compositore prendeva posto. Ravel fu toccato da questo gesto spontaneo e osserv\u00f2: \"Sapete, questo non mi succede a Parigi\". Orenstein, nel notare che questa tourn\u00e9e segn\u00f2 l'apice della fama internazionale di Ravel, elenca i suoi momenti salienti non musicali come una visita alla casa di Poe a New York ed escursioni alle Cascate del Niagara e al Grand Canyon. Ravel non fu impressionato dalla sua nuova celebrit\u00e0 internazionale. Comment\u00f2 asciutto che il recente entusiasmo dei critici non aveva maggiore importanza dei loro primi giudizi, quando lo avevano definito \"l'esempio pi\u00f9 perfetto di insensibilit\u00e0 e mancanza di emozione\".\nBol\u00e9ro.\nL'ultima composizione che Ravel complet\u00f2 negli anni '20, \"Bol\u00e9ro\", divenne la sua pi\u00f9 famosa. Gli fu commissionato una partitura per la compagnia di balletto di Ida Rubinstein e, non potendo assicurarsi i diritti per orchestrare \"Iberia\" di Alb\u00e9niz, decise di fare \"un esperimento in una direzione molto speciale e limitata... un pezzo della durata di diciassette minuti e composto interamente di tessuto orchestrale senza musica\". Ravel continu\u00f2 dicendo che l'opera era \"un lungo crescendo molto graduale. Non ci sono contrasti e praticamente non c'\u00e8 invenzione se non il progetto e la modalit\u00e0 dell'esecuzione. I temi sono del tutto impersonali\". Fu sorpreso, e non del tutto contento, che il brano diventasse un successo di massa. Quando un'anziana signora del pubblico esclam\u00f2 alla premi\u00e8re: \"Voi siete pazzo!\", egli osserv\u00f2, \"Quella vecchia signora ha capito il messaggio!\" L'opera fu resa popolare dal direttore Arturo Toscanini e fu registrata diverse centinaia di volte.\nNota \u00e8 la polemica sorta fra Ravel e lo stesso Toscanini dopo che il celebre direttore diresse il \"Bol\u00e9ro\" a New York in prima esecuzione il 4 maggio 1930, affrettando esageratamente il tempo e allargando il movimento nel finale. L'autore ricord\u00f2 a Toscanini che la sua opera andava eseguita con un unico tempo dall'inizio alla fine e nessuno poteva prendersi certe libert\u00e0. Quando il direttore gli disse: \"Se non la suono a modo mio, sar\u00e0 senza effetto\", Ravel disse: \"i virtuosi sono incorreggibili, sprofondati nelle loro chimere come se i compositori non esistessero\".\nMoltissimi da allora furono i direttori che vollero cimentarsi con la partitura, non sempre con risultati degni di nota. L'autore aveva dato indicazioni precise sull'esecuzione del suo lavoro: \"Mi auguro vivamente che nei riguardi di quest'opera non ci siano malintesi. Essa rappresenta un esperimento di una direzione particolarissima e limitata... Dopo la prima esecuzione ho fatto preparare un avviso in cui si avvertiva che il brano da me composto durava diciassette minuti.\"\nRavel disse ad Arthur Honegger, uno dei Les Six, \"Ho scritto un solo capolavoro: \"Bol\u00e9ro\". Sfortunatamente non c'\u00e8 musica in esso.\"\nUltimi anni.\nAll'inizio degli anni trenta Ravel stava lavorando a due concerti per pianoforte. Complet\u00f2 prima il concerto per pianoforte in re maggiore per la mano sinistra. Era stato commissionato dal pianista austriaco Paul Wittgenstein, che aveva perso il braccio destro durante la guerra. Ravel fu stimolato dalle sfide tecniche del progetto: \"In un'opera di questo tipo \u00e8 essenziale dare l'impressione di una struttura non pi\u00f9 esile di quella di una parte scritta per entrambe le mani\". Ravel, non abbastanza abile da eseguire il lavoro con la sola mano sinistra, lo dimostr\u00f2 suonandolo con entrambe le mani. Wittgenstein fu inizialmente deluso dal pezzo, ma dopo un lungo studio ne rimase affascinato e lo classific\u00f2 come un grande lavoro. Nel gennaio del 1932 lo present\u00f2 per la prima volta a Vienna con successo immediato, e lo esegu\u00ec a Parigi sotto la direzione di Ravel l'anno successivo. Il critico Henry Pruni\u00e8res scrisse: \"Dalle battute di apertura siamo immersi in un mondo in cui Ravel ci ha introdotto solo raramente\".\nIl Concerto per pianoforte in sol maggiore fu completato un anno dopo. Dopo la prima nel gennaio del 1932 ci furono molti elogi per la solista, Marguerite Long e per la partitura di Ravel, anche se non proprio per la sua direzione. La Long, la dedicataria, suon\u00f2 il concerto in pi\u00f9 di venti citt\u00e0 europee, sotto la direzione del compositore; progettarono di registrarlo insieme, ma durante le sessioni Ravel si limit\u00f2 a supervisionare i procedimenti e fu Pedro de Freitas Branco a dirigere.\nNell'ottobre del 1932 Ravel sub\u00ec un colpo alla testa in un incidente di taxi. La lesione non fu ritenuta grave all'epoca, ma in uno studio condotto per il \"British Medical Journal\" nel 1988 il neurologo R.A. Henson concluse che potrebbe aver esacerbato una condizione cerebrale esistente. Gi\u00e0 nel 1927 gli amici intimi erano preoccupati per la crescente distrazione di Ravel e nel giro di un anno dall'incidente inizi\u00f2 a sperimentare sintomi che suggerivano un'afasia. Prima dell'incidente aveva iniziato a lavorare alla musica per un film, \"Don Chisciotte\" (1933), ma non riusc\u00ec a rispettare il programma di produzione e Jacques Ibert scrisse la maggior parte della partitura. Ravel complet\u00f2 tre canzoni per baritono e orchestra per il film che furono pubblicate come \"Don Quichotte \u00e0 Dulcin\u00e9e\". La partitura orchestrale del manoscritto era scritta a mano da Ravel, ma Lucien Garban e Manuel Rosenthal aiutarono nella trascrizione. Ravel non compose pi\u00f9 nulla dopo questo, riusc\u00ec soltanto a realizzare ancora l'orchestrazione di \"Ronsard \u00e0 son \u00e2me\" nel 1935. L'esatta natura della sua malattia non \u00e8 nota; gli esperti hanno escluso la possibilit\u00e0 di un tumore e hanno suggerito in vario modo demenza frontotemporale, malattia di Alzheimer e malattia di Creutzfeldt-Jakob. Sebbene non fosse pi\u00f9 in grado di scrivere musica o esibirsi, Ravel rimase attivo fisicamente e socialmente fino ai suoi ultimi mesi. Henson nota che Ravel aveva conservato la maggior parte o tutte le sue immagini uditive e poteva ancora sentire la musica nella sua testa.\nNel 1937 Ravel inizi\u00f2 a soffrire di dolori per le sue condizioni e fu esaminato da Clovis Vincent, un noto neurochirurgo parigino. Vincent consigli\u00f2 il trattamento chirurgico. Riteneva improbabile un tumore e si aspettava di trovare una dilatazione ventricolare che la chirurgia poteva impedire di far progredire. Il fratello di Ravel, Edouard, accett\u00f2 questo consiglio; come commenta Henson, il paziente non era in uno stato tale da esprimere una visione ponderata. Dopo l'operazione sembr\u00f2 che ci fosse un miglioramento delle sue condizioni, ma ebbe vita breve e presto cadde in coma. Mor\u00ec il 28 dicembre, all'et\u00e0 di 62 anni.\nIl 30 dicembre 1937 vi furono i funerali solenni a cui parteciparono molti artisti, tra cui Stravinskij, Poulenc, Milhaud e personalit\u00e0 delle istituzioni tra cui il ministro dell'educazione Jean Zay. Ravel fu sepolto accanto ai suoi genitori in una tomba di granito nel cimitero di Levallois-Perret, a nord-ovest di Parigi. Era ateo e non ci furono cerimonie religiose.\nLa musica.\nIl catalogo delle opere complete di Ravel di Marcel Marnat elenca ottantacinque opere, tra cui molte incomplete o abbandonate. Sebbene quel totale sia pi\u00f9 ridotto rispetto alla produzione dei suoi contemporanei pi\u00f9 importanti, \u00e8 comunque un po' gonfiato dalla frequente pratica di Ravel di scrivere opere per pianoforte e in seguito riscriverle come brani a s\u00e9 stanti per orchestra. Il corpo delle opere eseguibili \u00e8 di circa sessanta; poco pi\u00f9 della met\u00e0 sono strumentali. La musica di Ravel comprende brani per pianoforte, musica da camera, due concerti per pianoforte, musica per balletto, opere liriche e cicli di canzoni. Non ha scritto sinfonie o musica sacra.\nRavel attinse a molte generazioni di compositori francesi da Couperin e Rameau a Faur\u00e9 e alle pi\u00f9 recenti innovazioni come quelle di Satie e Debussy. Tra le influenze straniere ci sono Mozart, Schubert, Liszt e Chopin. Si considerava in molti modi un classicista, spesso usando strutture e forme tradizionali, come il ternario, per presentare i suoi nuovi contenuti melodici e ritmici ed armonie innovative. L'influenza del jazz sulla sua musica successiva si pu\u00f2 sentire inserita all'interno delle strutture classiche convenzionali nel Concerto per pianoforte e nella Sonata per violino.\nRavel attribuiva grande importanza alla melodia, dicendo a Vaughan Williams che \"c'\u00e8 una struttura melodica implicita in tutta la musica vitale\". I suoi temi sono spesso modali invece di usare le scale familiari maggiori o minori. Di conseguenza, ci sono poche note principali nella sua produzione. Gli accordi di nona e di undicesima e le appoggiature non risolte, come quelle dei \"Valses nobles et sentimentales\", sono caratteristici del linguaggio armonico di Ravel.\nLe forme di danza attiravano Ravel, in particolare il bolero e la pavane, ma anche il minuetto, la furlana, il rigaudon, il valzer, le cs\u00e1rd\u00e1s, l'habanera e la passacaglia. La consapevolezza nazionale e regionale era importante per lui e sebbene un concerto programmato su temi baschi non si sia mai materializzato, le sue opere comprendono allusioni a temi ebraici, greci, ungheresi e zingari. Scrisse diversi brevi brani in omaggio ai compositori che ammirava: Borodin, Chabrier, Faur\u00e9 e Haydn, interpretandone le caratteristiche in stile Ravelliano. Un'altra influenza importante \u00e8 stata letteraria piuttosto che musicale: Ravel dichiar\u00f2 di aver appreso da Poe che \"la vera arte \u00e8 un perfetto equilibrio tra puro intelletto ed emozione\", con il corollario che un brano musicale dovrebbe essere un'entit\u00e0 perfettamente bilanciata senza che sia consentito inserire materiale irrilevante.\nOpere.\nRavel complet\u00f2 due opere e lavor\u00f2 ad altre tre. Le tre non realizzate sono \"Olympia\", \"La cloche engloutie\" e \"Jeanne d'Arc\". \"Olympia\" avrebbe dovuto basarsi su \"L'uomo della sabbia\" di Hoffmann; ne fece degli abbozzi nel 1898-1899, ma non progred\u00ec molto. \"La cloche engloutie\", basata su \"La campana sommersa\" (\"Die versunkene Glocke\") di Hauptmann, lo occup\u00f2 in modo intermittente dal 1906 al 1912. Ravel distrusse gli appunti per entrambe queste opere, ad eccezione di una \"Symphonie horlog\u00e8re\" che inser\u00ec nell'ouverture di \"L'heure espagnole\". Il terzo progetto non realizzato fu una versione operistica del romanzo di Joseph Delteil del 1925 su Giovanna d'Arco. Doveva essere un lavoro su vasta scala e a tutta lunghezza per l'Op\u00e9ra di Parigi, ma la malattia finale di Ravel gli imped\u00ec di scriverlo.\nLa prima opera completata di Ravel fu \"L'heure espagnole\" (presentata per la prima volta nel 1911), descritta come una \"com\u00e9die musicale\". \u00c8 tra le opere ambientate in Spagna o che la illustrano che Ravel scrisse durante la sua carriera. Nichols commenta che la coloritura spagnola essenziale forn\u00ec a Ravel un motivo per l'uso virtuosistico dell'orchestra moderna, che il compositore riteneva fosse \"perfettamente progettata per sottolineare ed esagerare gli effetti comici\". Edward Burlingame Hill trovava la scrittura vocale di Ravel particolarmente magistrale nell'opera, \"dando ai cantanti qualcosa oltre il recitativo senza ostacolare l'azione\" e \"commentando con l'orchestra le situazioni drammatiche e i sentimenti degli attori senza distogliere l'attenzione dall'azione scenica\". Alcuni trovano i personaggi artificiali e il pezzo privo di umanit\u00e0. Il critico David Murray scrive che la partitura \"brilla con la famosa \"tendresse\" di Ravel\".\nLa seconda opera, anch'essa in un atto, \u00e8 \"L'enfant et les sortil\u00e8ges\" (1926), una \"fantaisie lyrique\" su libretto di Colette. Lei e Ravel avevano pianificato la storia come un balletto, ma su suggerimento del compositore Colette la trasform\u00f2 in un libretto d'opera. \u00c8 pi\u00f9 moderna in modo intransigente, nel suo stile musicale, di \"L'heure espagnole\" e gli elementi jazz e la bitonalit\u00e0 di gran parte del lavoro sconvolsero molti appassionati di opera parigini. Ravel fu nuovamente accusato di artificialit\u00e0 e mancanza di emozioni umane, ma Nichols trova \"un sentimento profondamente serio nel cuore di quest'opera vivida e divertente\". La partitura presenta un'impressione di semplicit\u00e0, mascherando intricati legami tra i temi, con, nella critica di Murray, \"suoni straordinari e ammalianti dappertutto nella fossa dell'orchestra\".\nSebbene le opere in un atto siano generalmente messe in scena meno spesso di quelle a lunghezza intera, quelle di Ravel vengono prodotte regolarmente in Francia e all'estero.\nAltre opere vocali.\nUna parte notevole della produzione di Ravel era vocale. I suoi primi lavori in quella sfera comprendono cantate scritte per i suoi tentativi falliti al Prix de Rome. L'altra sua musica vocale di quel periodo mostra l'influenza di Debussy, in quello che Kelly descrive come \"uno stile vocale statico e come recitativo\", parti di piano di spicco e flessibilit\u00e0 ritmica. Nel 1906 Ravel stava portando anche pi\u00f9 lontano di Debussy la naturale, a volte colloquiale, impostazione della lingua francese in \"Histoires naturelles\". La stessa tecnica \u00e8 evidenziata in \"Trois po\u00e8mes de Mallarm\u00e9\" (1913); Debussy si bas\u00f2 su due delle tre poesie contemporaneamente a Ravel e l'adattamento delle parole della prima \u00e8 notevolmente pi\u00f9 formale della seconda, in cui le sillabe sono spesso elise. Nei cicli \"Sh\u00e9h\u00e9razade\" e \"Chansons Mad\u00e9casses\" Ravel d\u00e0 sfogo al suo gusto per l'esotico, anche per il sensuale, sia nella linea vocale che nell'accompagnamento.\nLe canzoni di Ravel spesso attingono a stili vernacolari, usando elementi di molte tradizioni popolari in opere come \"Cinq m\u00e9lodies populaires grecques\", \"Deux m\u00e9lodies h\u00e9bra\u00efques\" e \"Chants populaires\". Tra i poeti sui cui testi trasse ispirazione c'erano Marot, L\u00e9on-Paul Fargue, Leconte de Lisle e Verlaine. Per tre canzoni risalenti al 1914\u201315, scrisse personalmente i testi.\nSebbene Ravel abbia scritto per cori misti e voci maschili soliste, \u00e8 principalmente interessato, nelle sue canzoni, alle voci di soprano e di mezzosoprano. Anche quando ambienta testi chiaramente narrati da un uomo, spesso predilige una voce femminile, e sembra che abbia preferito che il suo ciclo pi\u00f9 noto, \"Sh\u00e9h\u00e9razade\", fosse cantato da una donna, anche se nella partitura una voce di tenore sarebbe stata un'alternativa consentita.\nOpere orchestrali.\nRavel fu soprattutto famoso per essere un maestro dell'orchestrazione. Aveva studiato minuziosamente le capacit\u00e0 di ogni singolo strumento orchestrale per determinarne il potenziale, sfruttando al massimo il colore e il timbro individuali. Il critico Alexis Roland-Manuel scrisse: \"In realt\u00e0 \u00e8, con Stravinsky, l'unico uomo al mondo che conosce meglio il peso di una nota di trombone, le armoniche di un violoncello o di un tam-tam in pp nelle relazioni tra un gruppo orchestrale e l'altro\".\nNonostante l'abilit\u00e0 orchestrale di Ravel, solo quattro delle sue opere furono concepite come opere da concerto per orchestra sinfonica: \"Rapsodie espagnole\", \"La valse\" e i due concerti. Tutti gli altri lavori orchestrali sono stati scritti o per il palcoscenico, come in \"Daphnis et Chlo\u00e9\", o come rielaborazione di brani per pianoforte, \"Alborada del gracioso\" e \"Une barque sur l'ocean\", (\"Miroirs\"), \"Valses nobles et sentimentales\", \"Ma M\u00e8re l'Oye\", \"Tzigane\" (originariamente per violino e pianoforte) e \"Le tombeau de Couperin\". Nelle versioni orchestrali, la strumentazione in genere chiarisce il linguaggio armonico della partitura e porta nitidezza a ritmi di danza classica. Occasionalmente, come in \"Alborada del gracioso\", i critici hanno trovato la versione orchestrale successiva meno convincente dell'originale per pianoforte \"a spigoli vivi\".\nIn alcune delle sue partiture degli anni '20, tra cui \"Daphnis et Chlo\u00e9\", Ravel suddivide spesso i suoi archi superiori, facendoli suonare in 6-8 parti mentre i legni devono suonare con estrema agilit\u00e0. La sua scrittura per gli ottoni varia da leggermente col sordino ad esplosioni tre volte forte nei punti cruciali. Negli anni '30 tendeva a semplificare le sue trame orchestrali. Il tono pi\u00f9 leggero del Concerto per pianoforte in sol maggiore segue i modelli di Mozart e Saint-Sa\u00ebns, insieme all'uso di temi simili al jazz. I critici Edward Sackville-West e Desmond Shawe-Taylor commentano che nel movimento \"lento\" \"uno dei brani pi\u00f9 belli che Ravel abbia mai inventato\", si pu\u00f2 dire che il compositore \"si unisca davvero con le mani di Mozart\". La pi\u00f9 popolare delle opere orchestrali di Ravel, \"Bol\u00e9ro\" (1928), fu concepita diversi anni prima del suo completamento; nel 1924 disse che stava contemplando \"un poema sinfonico senza un soggetto, dove tutto l'interesse sarebbe stato concentrato sul ritmo\".\nRavel realizz\u00f2 versioni orchestrali di opere per pianoforte di Schumann, Chabrier, Debussy e la suite per pianoforte di Mussorgsky \"Quadri di un'esposizione\". Le versioni orchestrali di quest'ultima di Mikhail Tushmalov, Sir Henry Wood e Leo Funtek sono precedenti alla versione di Ravel del 1922 e molte altre ne sono state realizzate da allora, ma quella di Ravel rimane la pi\u00f9 conosciuta. Kelly commenta la sua \"straordinaria gamma di colori strumentali\" e un critico contemporaneo ha commentato come, nell'avere a che fare con la musica di un altro compositore, Ravel riuscisse a produrre un suono orchestrale completamente diverso dal proprio.\nMusica per pianoforte.\nSebbene Ravel abbia scritto meno di trenta lavori per pianoforte, essi sono un esempio della sua gamma di capacit\u00e0; Orenstein osserva che il compositore mantiene il suo tocco personale \"dalla sorprendente semplicit\u00e0 di \"Ma M\u00e8re l'Oye\" fino al virtuosismo trascendentale di \"Gaspard de la nuit\"\". Il primo grande lavoro di Ravel per pianoforte, \"Jeux d'eau\" (1901), viene spesso citato come prova del fatto che aveva evoluto il suo stile indipendentemente da Debussy, i cui lavori principali per pianoforte vennero dopo. Quando scriveva per pianoforte solista, Ravel raramente mirava all'intimo effetto da camera caratteristico di Debussy, ma cercava un virtuosismo lisztiano. Gli autori di \"The Record Guide\" ritengono che opere come \"Gaspard de la Nuit\" e \"Miroirs\" abbiano una bellezza e un'originalit\u00e0 con un'ispirazione pi\u00f9 profonda \"nel genio armonico e melodico dello stesso Ravel\".\nLa maggior parte della musica per pianoforte di Ravel \u00e8 estremamente difficile da suonare e presenta ai pianisti una pari compensazione di sfide tecniche e artistiche. Scrivendo della sua musica per pianoforte il critico Andrew Clark osserv\u00f2 nel 2013, \"Un'interpretazione di successo di Ravel \u00e8 una cosa finemente bilanciata. Comprende una sottile musicalit\u00e0, un senso per il colore pianistico e quel tipo di consumato virtuosismo che maschera le sfide tecniche avanzate che Ravel inserisce in \"Alborada del gracioso\" ... e i due movimenti esterni di \"Gaspard de la nuit\". Troppo temperamento, e la musica perde la sua forma classica; troppo piccola e suoner\u00e0 scialba\". Questo equilibrio caus\u00f2 una frattura tra il compositore e Vi\u00f1es, che afferm\u00f2 che se avesse osservato le sfumature e le velocit\u00e0 stabilite da Ravel per \"Gaspard de la Nuit\", \"Le gibet\" avrebbe \"annoiato il pubblico a morte\". Alcuni pianisti continuano ad attirare critiche per l'interpretazione eccessiva della scrittura per pianoforte di Ravel.\nIl rispetto di Ravel per i suoi predecessori si sente in molti dei suoi lavori per pianoforte. \"Menuet sur le nom de Haydn\" (1909), \"\u00c0 la mani\u00e8re de Borodine\" (1912), \"\u00c0 la mani\u00e8re de Chabrier\" (1913) e \"Le tombeau de Couperin\" incorporano tutti elementi dei compositori citati interpretati in maniera tipicamente ravelliana. Clark commenta che quelle opere per pianoforte che Ravel in seguito orchestr\u00f2 sono adombrate dalle versioni riviste: \"Ascolta \"Le tombeau de Couperin\" e la musica di balletto completa di \"Ma M\u00e8re L'Oye\" nelle incisioni classiche dirette da Andr\u00e9 Cluytens e le versioni per pianoforte non risuoneranno mai pi\u00f9 del tutto allo stesso modo\".\nMusica da camera.\nA parte una sonata in un movimento per violino e pianoforte risalente al 1899, non pubblicata durante la vita del compositore, Ravel scrisse sette lavori da camera. Il primo \u00e8 il Quartetto per archi (1902\u20131903), dedicato a Faur\u00e9, che mostra l'influenza del quartetto di Debussy di dieci anni prima. Come quello di Debussy, differisce dai quartetti pi\u00f9 monumentali dell'affermata scuola francese di Franck e dei suoi seguaci, per melodie pi\u00f9 succinte, fluentemente interscambiate, per i tempi flessibili e la variet\u00e0 del colore strumentale. L\"'Introduzione e Allegro per arpa, flauto, clarinetto e quartetto d'archi\" (1905) fu composto molto rapidamente rispetto ai tempi standard di Ravel. \u00c8 un pezzo etereo nella vena della \"Pavane pour une infante d\u00e9funte\". Ravel lavor\u00f2 anche a una velocit\u00e0 insolita al \"Trio per pianoforte\" (1914) per completarlo prima di arruolarsi nell'esercito francese. Contiene influenze basche, barocche ed estremo-orientali e mostra la crescente abilit\u00e0 tecnica di Ravel, nell'affrontare la difficolt\u00e0 di bilanciare l'impatto del pianoforte con il suono sostenuto del violino e del violoncello, nelle parole del commentatore Keith Anderson: \"fondendo due elementi cos\u00ec differenti in un linguaggio musicale che \u00e8 inconfondibilmente suo proprio\".\nI quattro lavori da camera di Ravel composti dopo la prima guerra mondiale sono la \"Sonata per violino e violoncello\" (1920\u201322), la \"Berceuse sur le nom de Gabriel Faur\u00e9\" per violino e pianoforte (1922), l'originale da camera \"Tzigane\" per violino e pianoforte (1924) e infine la \"Sonata per violino n. 2\" (1923\u201327). Le due opere centrali sono rispettivamente un tributo affettuoso all'insegnante di Ravel e un pezzo virtuosistico per la violinista Jelly d'Ar\u00e1nyi. La \"Sonata per violino e violoncello\" \u00e8 un distacco dalle ricche trame e armonie del \"Trio per pianoforte\" prebellico: il compositore afferm\u00f2 che aveva segnato una svolta nella sua carriera, con la semplicit\u00e0 della struttura spinta all'estremo e la rinuncia al fascino dell'armonia a favore della melodia pura. La sua ultima opera da camera, la \"Sonata per violino\" (a volte chiamata la \"Seconda\" dopo la pubblicazione postuma della sua sonata studentesca), \u00e8 spesso un'opera dissonante. Ravel afferm\u00f2 che il violino e il piano sono strumenti \"essenzialmente incompatibili\" e che la sua Sonata rivela la loro incompatibilit\u00e0. Sackville-West e Shawe-Taylor considerano le sonate del dopoguerra \"piuttosto laboriose e insoddisfacenti\" e nessuno dei due lavori ha eguagliato la popolarit\u00e0 delle opere da camera prebelliche di Ravel.\nIncisioni.\nLe interpretazioni di Ravel di alcune sue opere per pianoforte furono immortalate su un piano roll tra il 1914 e il 1928, anche se alcuni rulli che si suppone suonati da lui possano essere stati realizzati sotto la sua supervisione da Robert Casadesus, un pianista migliore. I trasferimenti dei rulli sono stati pubblicati su compact disc. Nel 1913 vi fu una registrazione su grammofono di \"Jeux d'eau\" suonata da Mark Hambourg e all'inizio degli anni 1920 c'erano dischi con \"Pavane pour une infante d\u00e9funte\" e \"Ondine\" e movimenti del Quartetto per archi, \"Le tombeau de Couperin\" e \"Ma M\u00e8re l'Oye\". Ravel fu tra i primi compositori che riconobbero il potenziale delle incisioni per portare la loro musica a un pubblico pi\u00f9 vasto e nel corso degli anni venti vi fu un flusso costante di registrazioni delle sue opere, alcune delle quali presentavano il compositore come pianista o direttore. Una registrazione del Concerto per pianoforte in sol maggiore del 1932 fu pubblicizzata come \"Diretto dal compositore\", anche se in effetti aveva supervisionato le sessioni mentre un direttore pi\u00f9 esperto aveva impugnato la bacchetta. Le registrazioni per le quali Ravel era veramente il direttore d'orchestra erano un \"Bol\u00e9ro\" del 1930 e un film sonoro di una esecuzione del Concerto in re maggiore del 1933 con Wittgenstein come solista.\nOnorificenze ed eredit\u00e0.\nRavel declin\u00f2 non solo la Legione d'Onore, ma tutte le onorificenze di stato dalla Francia, rifiutando di permettere che il suo nome procedesse per l'elezione all'Institut de France. Accett\u00f2 premi stranieri, tra cui l'adesione onoraria alla Royal Philharmonic Society nel 1921, l'Ordine di Leopoldo belga nel 1926 e un dottorato onorario presso l'Universit\u00e0 di Oxford nel 1928.\nDopo la morte di Ravel, suo fratello e legatario, Edouard, trasform\u00f2 la casa del compositore a Montfort-l'Amaury in un museo, lasciandola sostanzialmente come la conosceva Ravel. Dal 2018 la \"maison-mus\u00e9e de Maurice Ravel\" rimane aperta per le visite guidate.\nNegli ultimi anni Edouard Ravel dichiar\u00f2 la sua intenzione di lasciare la maggior parte del patrimonio del compositore alla citt\u00e0 di Parigi per l'assegnazione di un premio Nobel per la musica, ma evidentemente cambi\u00f2 idea. Dopo la sua morte nel 1960, la tenuta pass\u00f2 attraverso diverse mani. Nonostante le consistenti royalties pagate per l'esecuzione della musica di Ravel, nel 2000 la rivista \"Le Point\" rifer\u00ec che non era chiaro chi fossero i beneficiari. Il quotidiano britannico \"The Guardian\" rifer\u00ec nel 2001 che non erano stati raccolti soldi per i diritti d'autore per la manutenzione del museo Ravel di Montfort-l'Amaury, che era in cattivo stato di conservazione."}
{"id": "112847", "revid": "2226591", "url": "https://it.wikipedia.org/wiki?curid=112847", "title": "Stefano d'Inghilterra", "text": "Nipote di Guglielmo il Conquistatore, \u00e8 considerato l'ultimo re normanno d'Inghilterra. Tutte le fonti lo presentano come persona mite e generosa, che per\u00f2 lasci\u00f2 che i diritti della corona (soprattutto la riscossione delle tasse) venissero frequentemente ignorati. \nIn Inghilterra, per ragioni storiche e anche geografiche, esisteva lo stato unitario fin dai tempi di Alfredo il Grande, a differenza che nel resto dell\u2019Europa dove vigeva il feudalesimo e l\u2019autorit\u00e0 dello stato era pressoch\u00e9 nulla. Ci fu soltanto un breve periodo della storia inglese dove i nobili riuscirono a prendere il sopravvento sulla corona, \u00abquesto avvenne nell\u2019 interregno di Stephen\u00bb quando essi \u00absi abbandonarono alla costruzione di castelli fortificati\u00bb, cosa proibita in quanto il re esercitava il proprio potere direttamente in loco tramite lo sceriffo. Il successore Enrico II ristabil\u00ec infatti l'autorit\u00e0 statale radendo al suolo i castelli costruiti. \nOrigine.\nSecondo il monaco e cronista inglese, Orderico Vitale, era il figlio maschio terzogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", sia secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, e ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Stefano II di Blois, che era stato battezzato Enrico, poi per\u00f2 venne rinominato Stefano sia secondo la \"Genealogica ex Stirpe Sancti Arnulfi descendentium Mettensis\", sia secondo l'\"Hugonis Floriacensis, Liber qui Modernorum Regum Francorum continet Actus\" era il figlio primogenito del conte di Blois, di Chartres, di Ch\u00e2teaudun, di Tours, di Provins, di Sancerre e Reims, poi conte di conte di Champagne (conte di Troyes e conte di Meaux), Tebaldo e, come riportano gli \"Actus pontificum Cenomannis\", di Gersenda o Gondrada, figlia femmina secondogenita del conte del Maine, Eriberto I (come risulta dall\"'Actus pontificum Cenomannis, cap. XXXII, Gesta Domini Arnaldi Episcopi\" in cui, viene detto che il marito di Gersenda, definita figlia di Eriberto (\"filia Herberti\") non govern\u00f2 il Maine, ma lo pass\u00f2 al figlio, Ugo sotto la tutela di Goffredo di Mayenne) e della moglie, di cui non si conosce n\u00e9 il nome n\u00e9 la casata.Suo fratello secondogenito, Tebaldo IV il Grande riunific\u00f2 la contea di Blois con la contea di Champagne, mentre il fratello minore, il quartogenito Enrico di Blois fu vescovo di Winchester dal 1129 e legato papale per l'Inghilterra dal 1138.\nBiografia.\nGli anni giovanili.\nRimasto presto orfano di padre, morto in Terra Santa, nel 1102 (secondo il cronachista della Prima Crociata, Alberto di Aquisgrana, il padre, Stefano II, fu catturato e decapitato nella seconda Battaglia di Ramla del 1102), siccome il figlio maggiore, il primogenito, Guglielmo, era di capacit\u00e0 intellettiva ritardata e balbuziente, fu diseredato dalla madre, Adele, il secondogenito, Teobaldo, ancora minorenne, eredit\u00f2 i possedimenti del padre, mentre il figlio pi\u00f9 giovane, Enrico (1100-1171), fu inviato nel convento di Cluny. Stefano, invece, fu inviato, nel 1111, alla corte d'Inghilterra, dove fu educato presso lo zio, fratello della madre Adele, il re, Enrico I, che gli concesse molti privilegi, sia in Inghilterra sia in Normandia, dove ottenne la contea di Mortain, verso il 1115, e nel 1122, poteva considerarsi uno dei pi\u00f9 ricchi e potenti feudatari del regno e del ducato.\nNel 1125, Stefano spos\u00f2 Matilde, che, secondo la \"Genealogica comitum Buloniensium\", era la figlia e unica erede del conte Eustachio III di Boulogne e della moglie, Maria di Scozia(1082\u20131116), che, secondo Orderico Vitale, era figlia del re di Scozia, Malcolm III e della sua seconda moglie, Margherita del Wessex, che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.Matilde di Boulogne era nipote del re d'Inghilterra, Enrico I, in quanto sua madre, Maria era sorella della moglie di Enrico I, Edith o Matilde di Scozia.Il matrimonio si rivel\u00f2 molto felice e il supporto della moglie fu molto importante per Stefano.Dopo il matrimonio, il padre di Matilde, Eustachio, abdic\u00f2 a favore della figlia e si fece monaco a Rumilly; Matilde di Boulogne divenne contessa e Stefano fu il reggente della contea di Boulogne.\nNel 1127 il re Enrico I d'Inghilterra convoc\u00f2 un concilio al quale parteciparono tutti i nobili laici ed ecclesiastici pi\u00f9 importanti, tra cui suo cognato, Davide I di Scozia, suo nipote, Stefano di Blois (Matteo di Parigi afferma che Stefano fu il primo a giurare) e il suo primogenito illegittimo, Roberto di Gloucester; a tutti fece giurare che avrebbero accettato sua figlia, Matilde come regina. La maggior parte accondiscese ma non grad\u00ec la soluzione e avrebbe gradito ancor meno se avesse saputo che Enrico stava trattando il matrimonio della figlia col figlio del nemico storico dei Normanni, il conte d'Angi\u00f2. Nel giugno del 1128, a Le Mans fu celebrato il matrimonio tra Matilda e il figlio del conte Folco V, Goffredo il Bello o Plantageneto, di dieci anni pi\u00f9 giovane. Tale matrimonio fece s\u00ec che la maggior parte dei baroni non riconoscesse il proprio giuramento dell'anno prima. Enrico allora lo fece ripetere nel 1131; il cronista, priore dell'abbazia di Bec e sedicesimo abate di Mont-Saint-Michel, Robert di Torigny, scrive che nell'estate del 1131, Enrico condusse con s\u00e9 la propria figlia, Matilde, in Inghilterra e radunati tutti i maggiorenti del regno (e del ducato di Normandia) fu deliberato che avrebbero accettato come erede sua figlia e suo marito, il nuovo conte d'Angi\u00f2, Goffredo V il Bello.\nRe d'Inghilterra.\nAlla morte del re Enrico I nel 1135, i baroni si ritenevano svincolati dal primo dei giuramenti fatti, nel quale era stata posta come condizione, non rispettata dal re, l'approvazione preventiva di tutta la nobilt\u00e0 su un eventuale matrimonio di Matilde. Tra i baroni nacque in quella circostanza una discussione se era il caso di eleggere re suo fratello, Tebaldo, conte di Blois e conte di Champagne. Stefano si trovava a Boulogne, signoria di sua moglie, e tutti i cronisti sostengono che si imbarc\u00f2 immediatamente per l'Inghilterra per imporre la propria candidatura, in quanto aveva quasi sempre vissuto in Inghilterra, mentre il fratello si era creato un grande prestigio solo in Francia. Arrivato a Londra, secondo il \"The Historical Works of Gervase of Canterbury, Vol. I\", Stefano fu accolto entusiasticamente e fu invitato a recarsi a Winchester, per assicurarsi il tesoro reale. Di fronte alle difficolt\u00e0 che venivano poste dai baroni dello scacchiere, intervenne in suo favore il fratello minore Enrico, vescovo di Winchester dal 1129, che riusc\u00ec a convincere i baroni ad appoggiarlo, come ci narra Guglielmo di Malmesbury.\nA questo punto la maggior parte dei notabili, anche tra coloro che avevano proposto Teobaldo, furono a favore di Stefano, che il giorno di Natale del 1135, fu incoronato nell'abbazia di Westminster; il \"The Historical Works of Gervase of Canterbury, Vol. I\" dice che fu incoronato il 20 dicembre, mentre a Natale ci fu la solenne celebrazione, come il \"Florentii Wigornensis Monachi Chronicon\", che per\u00f2 dice che l'incoronazione avvenne il 22 dicembre; Matteo di Parigi, dice che fu incoronato 22 giorni dopo la morte di Enrico I dall'arcivescovo di Canterbury, William de Corbeil, che aveva giurato di sostenere la causa della figlia di Enrico I, Matilde.Sembra che il debole carattere di Stefano avesse fatto s\u00ec che molti nobili preferissero lui all'energica Matilde, descritta spesso di carattere astioso e difficile. Anche Teobaldo accett\u00f2 la nomina del fratello a re d'Inghilterra e a nome suo concord\u00f2 una tregua col marito di Matilde, Goffredo il Bello.La moglie di Stefano, Matilde di Boulogne, fu incoronata il 22 marzo.\nLa cugina Matilde, in quel momento in Normandia e incinta del terzo figlio, non pot\u00e9 recarsi subito in Inghilterra, ma si oppose alla sua incoronazione, adducendo il giuramento fatto prestare dal padre. Tent\u00f2 di fare ricorso al papa Innocenzo II per il giuramento violato, inviando un suo vescovo a Roma; ma dopo circa due anni il papa, influenzato dal potente Enrico, arcivescovo di Winchester, ritenne il giuramento nullo perch\u00e9 viziato dalla clausola del matrimonio celebrato senza il consenso della nobilt\u00e0 inglese.\nSi apr\u00ec dunque in Inghilterra un periodo di guerre e contese, conosciuto come l'\u201cAnarchia (o guerra civile) inglese\u201d. Inizialmente Stefano ebbe la meglio, perch\u00e9 Matilde e il marito, secondo Orderico Vitale, si limitarono a occupare alcuni castelli in Normandia e solo lo zio di Matilde, Davide I di Scozia, invase il nord dell'Inghilterra, ma Stefano nel corso del 1136 si rec\u00f2 in Northumberland, dove si incontr\u00f2 con Davide e trovarono un accordo: Davide riconobbe Stefano come re e Stefano riconobbe a Davide il Cumberland e Huntingdon, come conferma anche Guglielmo di Malmesbury. E anche il fratellastro di Matilde, Roberto di Gloucester, che non aveva voluto riconoscere Stefano, qualche mese dopo trov\u00f2 un accordo in tal senso.\nNel marzo del 1137, Stefano finalmente pot\u00e9 occuparsi della Normandia, arrivando in Normandia, secondo il \"Florentii Wigornensis Monachi Chronicon\", prima di Pasqua; Stefano voleva contrastare Goffredo conte d'Angi\u00f2, marito di Matilde, ma commise l'errore di affidare il comando del suo esercito anglo-normanno al suo amico fiammingo, Guglielmo d'Ypres, scontentando tutti i baroni normanni che cominciarono ad abbandonarlo e soprattutto suo cugino, Roberto di Gloucester, che abbandon\u00f2 l'impresa. Stefano lasci\u00f2 la Normandia, dopo nove mesi (in dicembre), durante l'Avvento, senza essersene assicurato il completo controllo (aveva assediato Lillebonne, che era stata espugnata) e lasci\u00f2 Roberto di Gloucester libero di riavvicinarsi a Matilde, allearsi militarmente al di lei marito Goffredo e denunciare Stefano come usurpatore; Guglielmo di Malmesbury narra che Roberto cominci\u00f2 ad appoggiare la sorellastra nel corso del 1138, mentre Robert de Torigny sostiene che raccolse intorno a s\u00e9 altri sostenitori di Matilde.\nSempre nel 1138, dopo che, secondo il \"Florentii Wigornensis Monachi Chronicon\", Stefano aveva assediato e conquistato il castello di Bedford, secondo Gervasio di Canterbury, Davide I di Scozia invase nuovamente l'Inghilterra, ma, dopo essersi trincerato fu duramente sconfitto nella battaglia dello Stendardo e costretto a fuggire, per salvarsi la vita e a sottomettersi, coi superstiti (Orderico Vitale racconta che fu fatta strage di scozzesi e che molti perirono nelle acque del fiume Zedam e che dopo la carneficina i due re si incontrarono e si accordarono). Robert de Torigny invece racconta che il comportamento di re Davide era talmente brutale e feroce che costrinse il re Stefano, per fermare tali soprusi, a intervenire, bruciando e distruggendo la parte meridionale della Scozia, allora Davide che era poco coraggioso, chiese la pace.\nAnarchia (o guerra civile) inglese.\nNella primavera del 1139, Stefano controllava ancora il tesoro, aveva l'appoggio di buona parte dei baroni inglesi e normanni e, soprattutto aveva l'appoggio del clero, per la forte influenza esercitata dal fratello, il vescovo Enrico, ora anche legato papale; infine Matilde non aveva ancora attraversato la Manica. Ma quando Stefano, all'inizio dell'estate, fece imprigionare il vescovo Roger di Salisbury, perch\u00e9 non aveva riconsegnato al re il suo castello, perse l'appoggio della chiesa; la situazione di Stefano peggior\u00f2 quando alla morte di Ruggero, in quello stesso anno, si appropri\u00f2 di tutti i beni del vescovo e fu condannato proprio da suo fratello.\nFu proprio allora che, mentre il marito Goffredo d'Angi\u00f2 si incaric\u00f2 di continuare la conquista (incominciata con l'assedio di Falaise, nell'ottobre del 1138) della Normandia, dove ottenne il soprannome di \"the Fair Count\" (\"il Conte Leale\"), Matilde, nell'estate 1139, sbarc\u00f2 in Inghilterra con Roberto di Gloucester, come ci viene confermato da tutti i cronisti e 140 cavalieri, dando il segnale per una sollevazione di alcuni baroni scontenti della debolezza di Stefano e l'appoggio del re di Scozia Davide I; Guglielmo di Malmesbury sostiene che dopo l'arrivo di Matilde e Roberto, accompagnati da alcuni nobili, in Inghilterra ebbe inizio la rivolta contro Stefano, mentre, come quasi tutti i cronisti, Gervasio di Canterbury sostiene che Matilde sbarc\u00f2 nei pressi di Arundel, dove ottenne ospitalit\u00e0 dalla matrigna, l'ex regina, Adeliza di Lovanio, e che la guerra civile ebbe inizio dopo che si erano trasferiti a Gloucester.\nAll'inizio del 1140, sua moglie, Matilde di Boulogne riusc\u00ec a combinare il matrimonio tra il proprio figlio, erede di Stefano, Eustachio e la sorella del re di Francia, Luigi VII, Costanza, figlia di Luigi VI di Francia, stabilendo cos\u00ec un'alleanza col regno di Francia, come ci conferma Matteo di Parigi. Al matrimonio, a Parigi, in febbraio, fu presente anche Matilde di Boulogne.\nL'esercito di Matilde ottenne inizialmente parziali successi (Roberto conquist\u00f2 Notthingam e la diede alle fiamme), soprattutto nell'Inghilterra occidentale dove i baroni spesso cambiarono bandiera per ottenere maggiori benefici, intanto Goffredo in Normandia continuava nella conquista del ducato, e, nell'ottobre del 1140, cattur\u00f2 e distrusse il castello di Fontenay-le-Marmion, nel Calvados.Secondo Guglielmo di Malmesbury, verso la fine del 1140, vi fu un tentativo infruttuoso, del legato papale, Enrico di Blois, di giungere alla pace.Dopo 16 mesi di guerra, la situazione non era mutata molto.\nAll'inizio del 1141, Stefano assedi\u00f2 Lincoln, che si era ribellata, e, il 2 febbraio, nel corso della battaglia, l'esercito di Stefano fu sconfitto e il re stesso, circondato dagli uomini di Roberto, venne catturato, mentre Guglielmo d'Ypres riusc\u00ec a fuggire; Stefano fu condotto dalla cugina Matilde, a Gloucester e poi, il 9 febbraio, fu condotto al castello di Bristol, dove fu tenuto prigioniero nella torre del castello, dove, secondo Guglielmo di Malmesbury, fu detenuto, dapprima, con un trattamento da re e poi sempre peggio, secondo alcune voci, di notte era messo ai ceppi e dove gli fu prospettato che se avesse riconosciuto la cugina come regina sarebbe stato libero di andare in esilio nei propri possedimenti francesi; anche Orderico Vitale ricorda che re Stefano era detenuto, con durezza (\"Stephanus rex Anglorum in carcere gemens detinetur\").\nMatilde allora si avvi\u00f2 verso Winchester, per assicurassi il tesoro e la corona reale e dove il vescovo Enrico, fratello del re deposto, secondo Guglielmo di Malmesbury, le and\u00f2 incontro e la riconobbe come \"Lady of the English\" (o \"Signora degli Inglesi\"), in cambio della completa libert\u00e0 negli affari di religione. Winchester si arrese e Matilde fu riconosciuta regina di Inghilterra da un concilio tenutosi nella cattedrale della stessa citt\u00e0. A Winchester, Matilde fu raggiunta dall'arcivescovo di Canterbury, Teobaldo di Bec e ricevette l'omaggio di Oxford.Ormai tutta l'Inghilterra la riconosce regina, con l'eccezione del sud-est, dove la regina, Matilde di Boulogne, e Guglielmo d'Ypres (da quell'anno considerato conte di Kent, terza creazione), avevano raccolto le truppe fedeli a re Stefano.\nFinalmente Matilde pot\u00e9 entrare a Londra per l'incoronazione nell'abbazia di Westminster; ma prima dell'incoronazione sembra che Matilde, dopo aver rifiutato di concedere la libert\u00e0 a Stefano, respingesse le richieste di una delegazione del Comune di Londra per la conferma dei privilegi della citt\u00e0 e il ripristino delle leggi del re Edoardo il Confessore, trattando in modo sprezzante i suoi rappresentanti. Il popolo di Londra di fronte alla nuova tassazione entr\u00f2 in subbuglio e fece scoppiare una furiosa rivolta e Matilde, assieme a Roberto di Caen, Enrico di Blois e Davide I di Scozia dovette fuggire da Londra, arrivando a Gloucester passando da Oxford.\nNon molto tempo dopo i rapporti tra Matilde ed Enrico di Blois si guastarono e quest'ultimo riconobbe come re suo fratello ritirando l'appoggio dato a Matilde che, in agosto, attacc\u00f2 Winchester, assediandola; Enrico di Blois diede fuoco alla citt\u00e0. Matilde allora lasci\u00f2 la citt\u00e0 accompagnata dal fratellastro, Reginaldo, mentre l'esercito della regina Matilde di Boulogne e i fiamminghi di Guglielmo d'Ypres arrivavano in soccorso della citt\u00e0 e poco dopo, nel mese di settembre, Roberto di Gloucester fu preso prigioniero dai fiamminghi di Guglielmo d'Ypres. Allora da parte della regina, Matilde di Boulogne, vi fu una proposta di pace che Matilde rifiut\u00f2, ma accett\u00f2 di liberare Stefano (liberato il 1\u00ba novembre) in cambio della liberazione del fratellastro, Roberto di Caen, conte di Gloucester.Nel corso di quell'anno intanto procedeva la conquista della Normandia da parte del marito di Matilde, Goffredo che conquist\u00f2 il castello di Montfort e Falaise.\nStefano torn\u00f2 a Londra e il giorno di Natale 1141, fu nuovamente incoronato re nella cattedrale di Canterbury; secondo il \"Gesta Stephani regis Anglorum et ducis Normannorum\" ci fu una cerimonia di ringraziamento per la liberazione del re. L'anno seguente Matilde, che aveva posto la sua residenza a Oxford, aveva subito l'attacco di re Stefano che era riuscito a entrare in citt\u00e0 e, durante l'Avvento, era sotto assedio nel castello di Oxford, da dove si dice che riusc\u00ec a calarsi dai bastioni con una fune e scappare, durante una tormenta di neve, grazie a un mantello bianco: Gervase di Canterbury racconta che il freddo era intenso e il Tamigi era ghiacciato e Matilde, fatta passare da una porta posteriore accompagnata da cinque militi, riusc\u00ec a fuggire a piedi camminando per cinque miglia. Robert di Torigny ricorda che era vestita di bianco, per cui era mimetizzata agli occhi degli assedianti, di notte riusc\u00ec a scappare sul Tamigi ghiacciato, come Matteo di Parigi, che aggiunge che il castello di Oxford torn\u00f2 a Stefano, infine Guglielmo di Malmesbury, dopo aver ricordato che Stefano aveva incendiato la citt\u00e0, racconta che Matilde usc\u00ec da una porticina secondaria, accompagnata da quattro soldati, attravers\u00f2 il Tamigi e, a piedi raggiunse Abingdon e da l\u00ec prosegu\u00ec a dorso di cavallo sino a Wallingford.\nNel 1143, Roberto di Gloucester, che nell'estate dell'anno precedente era andato in Normandia per trovare alleati pronti a combattere in Inghilterra, torn\u00f2 dalla Normandia, sbarcando vicino a Southampton, con 360 cavalieri (Guglielmo di Malmesbury scrive che erano pi\u00f9 di trecento, ma meno di quattrocento e attraversarono la Manica con 52 navi), che non poterono cambiare le sorti della guerra, e con il figlio di Matilde, Enrico, di dieci anni, che fu condotto a Bristol, per essere educato.Nel corso di quell'anno, in Normandia, Goffredo il Bello aveva continuato a combattere per la conquista della Normandia e verso la fine di quell'anno, o, nel gennaio del 1144, era riuscito a conquistare la citt\u00e0 di Rouen, dove era stato acclamato duca di Normandia (lo storico francese, Louis Alphen, la conquista di Rouen la fa risalire al 23 aprile 1144). Stefano, all'inizio del 1144, aveva perso definitivamente la Normandia, conquistata dal marito di Matilde Goffredo Plantageneto, conte d'Angi\u00f2, ora riconosciuto anche duca di Normandia, dallo stesso Stefano.\nLa guerra civile, tra Stefano e Matilde, prosegu\u00ec in Inghilterra senza risultati apprezzabili, per altri quattro anni: nel 1144, Roberto costru\u00ec un castello a Faringdon, ma Stefano attacc\u00f2 e riusc\u00ec a sconfiggere i sostenitori di Matilde e conquistare Faringdon; nel 1145, re Stefano, dopo aver posto l'assedio a Wallingford, riusc\u00ec a catturare il conte di Chester, Ranulph de Gernon, col quale riusc\u00ec ad accordarsi, riottenendo cos\u00ec il castello di Lincoln; nel 1146, Goffredo il Bello, preoccupato per l'andamento della guerra civile in Inghilterra, organizz\u00f2 una spedizione per poter fare tornare in Normandia il figlio primogenito, suo e dell'imperatrice, Enrico, dopo che da quattro anni era a Bristol e arrivato in Normandia, fu accolto e festeggiato nell'abbazia di Bec, il giorno dell'Ascensione; nel 1147, mor\u00ec Roberto conte di Gloucester, dopo essere stato soggetto a una febbre maligna, come confermano anche le \"Gesta Stephani Regis II\" che scrivono che mor\u00ec a Bristol e nella contea di Gloucester gli successe il figlio Guglielmo e, in quello stesso anno Stefano fu ancora una volta incoronato a Lincoln.\nL'anno successivo alla morte di Roberto di Gloucester, nel 1148, Matilde cedette i propri diritti al primogenito Enrico Plantageneto (il futuro Enrico II d'Inghilterra) e, prima della Quaresima, fece ritorno in Normandia, perch\u00e9 senza il fratellastro non sarebbe stata in grado di condurre le sue truppe.\nNel 1149, Enrico Plantageneto fece un'incursione in Inghilterra, per cercare di sollevare le sorti della sua causa che languivano, trovando l'appoggio del conte di Chester; in quel periodo fu nominato cavaliere, il giorno di Pentecoste dal re di Scozia Davide I.Enrico e Matilde rientrarono in Normandia, nel gennaio del 1150 lasciando l'Inghilterra in subbuglio.Durante la guerra civile la condizione degli Ebrei in Inghilterra fu abbastanza tranquilla e non fu particolarmente gravida di pericoli (l'Inghilterra costituiva per loro un buon rifugio, se confrontata con i pericoli del continente europeo), eccezion fatta per le forti tassazioni a cui li sottoposero sia Stefano sia Matilde.\nRiconciliazione e morte.\nNel 1151, Stefano chiese all'arcivescovo di Canterbury e successivamente al papa di poter incoronare Eustachio, suo figlio primogenito, ma l'incoronazione fu rifiutata da entrambi.\nNel 1152, Stefano, dopo aver inutilmente (l'arcivescovo Teobaldo, piuttosto che obbedire a Stefano lasci\u00f2 l'Inghilterra) tentato di far incoronare re suo figlio Eustachio, mise l'assedio a Wallingford; prima della caduta di Wallingford, una nuova invasione, nel gennaio del 1153, fu condotta da Enrico Plantageneto, figlio di Matilde, e la citt\u00e0 fu liberata e subito dopo fu conclusa una tregua, non molto apprezzata dal figlio ed erede di Stefano, Eustachio, che, dal 1140, era il marito di Costanza, sorella del re Luigi VII di Francia.Enrico pot\u00e9 cos\u00ec visitare Bristol e poi l'Inghilterra centrale dove non sempre fu accolto con favore.\nL'anno dopo, Eustachio mor\u00ec all'improvviso ed Enrico, in quello stesso anno, con 36 navi, attravers\u00f2 la Manica e sbarc\u00f2 in Inghilterra, dove si apprest\u00f2 a riprendere nuovamente la guerra.Stefano, che circa un anno prima aveva perso la moglie Matilde di Boulogne, si sent\u00ec vecchio e stanco, senza pi\u00f9 voglia di continuare la lotta per conto del secondo figlio, Guglielmo, per cui concord\u00f2 un trattato con Enrico. Stefano incontr\u00f2 Enrico a Wallingford e lo riconobbe come proprio successore, mentre Enrico Plantageneto accettava che Stefano continuasse a regnare pacificamente in Inghilterra (la pace era stata negoziata tra il fratello di Stefano, Enrico di Blois, vescovo di Winchester e l'arcivescovo di Canterbury, Teobaldo di Bec). Nella successiva ratifica solenne del trattato, tenuta a Winchester, Enrico rese omaggio a Stefano e si riconobbero al figlio minore di Stefano, Guglielmo, la contea del Surrey e l'eredit\u00e0 sui possedimenti del padre in Francia e in particolare la contea di Boulogne. Con soddisfazione generale la guerra civile era finita.\nStefano mor\u00ec il 25 ottobre del 1154, a Dover (secondo la storica britannica Alison Weir per un attacco cardiaco), e, come concordato, gli successe al trono di Inghilterra Enrico II (incoronato re d'Inghilterra il 18 dicembre 1154), iniziatore della dinastia dei Plantageneti, deciso a ristabilire il sistema di governo del nonno, Enrico I.Stefano fu sepolto nell'abbazia cluniacense di Faversham, fatta costruire dalla moglie Matilde alcuni anni prima, accanto alla moglie, Matilde di Boulogne e al figlio Eustachio (distrutta nel 1538).\nDiscendenza.\nDalla moglie, Matilde di Boulogne, ebbe cinque figli:\nStefano ebbe altri tre figli illegittimi da Dameta di Normandia, che secondo Orderico Vitale era figlia di un certo Roberto e della sua seconda moglie, Felicia:\nStefano, infine, ebbe altri due figli illegittimi da un'amante di cui non si conoscono n\u00e9 il nome n\u00e9 gli ascendenti:\nStefano nella letteratura.\nLa figura di Stefano d'Inghilterra \u00e8 presente nel romanzo storico di Ken Follett, I pilastri della Terra. In questo libro l'autore presenta questa figura nella cornice della guerra civile inglese.\nUn altro autore che nei suoi racconti evoca quei tempi \u00e8 la scrittrice Ellis Peters (pseudonimo di Edith Pargeter 1913-1995). Una collana di 21 romanzi sotto il titolo di \"Le indagini del fratello Cadfael\" presenta i gialli risolti da un monaco di una abbazia, conquistandosi un clamoroso successo internazionale e il titolo di \"signora del giallo medievale\". Nei romanzi, appaiono un gran numero di personaggi storici realmente esistiti e descrizione delle vicende della guerra civile tra re Stefano e la principessa Matilde (nei romanzi principessa Maud)."}
{"id": "112850", "revid": "1316803", "url": "https://it.wikipedia.org/wiki?curid=112850", "title": "Dislocamento", "text": "Il dislocamento di una nave \u00e8 la massa dell'acqua da essa spostata la quale, per il principio di Archimede, \u00e8 uguale alla massa totale della nave stessa e, conseguentemente, i pesi dell'acqua e della nave si equivalgono (peso proprio e peso dei carichi solo in situazione di equilibrio idrostatico).\nLa relazione che lega il dislocamento con il volume di acqua spostata, quantit\u00e0 calcolabile con procedimenti geometrici, \u00e8 proporzionale:\ndove \"\u0394\" \u00e8 il dislocamento misurato in\n\"\u03c1\" \u00e8 la densit\u00e0 del liquido in tonnellate per metro cubo (circa 1,026 t/metro cubo per l'acqua di mare) \ne \"V\" \u00e8 il volume spostato in metri cubi.\nQuesta unit\u00e0 di massa non va confusa con la tonnellata di stazza, una misura di volume.\nTipologia.\nSi possono indicare diversi tipi di utilizzo per il termine."}
{"id": "112853", "revid": "80598", "url": "https://it.wikipedia.org/wiki?curid=112853", "title": "Cantagiro 1966", "text": "La manifestazione \u00e8 presentata da Nuccio Costa e da Mario Carotenuto.\nLa manifestazione ha avuto inizio da Biella il 22 giugno, ha toccato le seguenti localit\u00e0 (sedi di tappa): Torino, Alessandria, Sestri Levante, Massa, Viareggio, Genova, Vigevano, Busto Arsizio, Brescia, Verona, Bologna, Cesena, Ancona, Pescara, Macerata, Perugia per concludersi nei due giorni finali a Fiuggi (8 e 9 luglio)."}
{"id": "112854", "revid": "610351", "url": "https://it.wikipedia.org/wiki?curid=112854", "title": "Roger Pinkham", "text": "Professore presso la Rutgers University di New Brunswick (New Jersey), dimostr\u00f2 la invarianza di scala della legge di Benford, utilizzando misure geografiche come la lunghezza dei fiumi, espressa in diverse unit\u00e0 di misura, tra le quali la fittizia unit\u00e0 di superficie del pianeta Zob.\nConsegue nel 1955 il Ph.D. presso la Harvard University con la tesi \"Inversion of the Laplace and Stieltjes Transforms Utilizing Difference Operators\".\nSuccessivamente insegna presso lo \"Stevens Institute of Technology\".\nNel 1997 la \"Mathematical Association of America\" gli conferisce il \"Distinguished Teaching Award\"."}
{"id": "112858", "revid": "919135", "url": "https://it.wikipedia.org/wiki?curid=112858", "title": "Algebra su campo", "text": "In matematica, per algebra su campo si intende uno spazio vettoriale definito su un campo e munito di un'operazione binaria \"compatibile\" con le altre leggi di composizione (o moltiplicazione) degli elementi dello spazio.\nUna generalizzazione diretta riguarda la possibilit\u00e0 di servirsi, invece che di un campo di base, di un qualsiasi anello commutativo.\nDefinizioni.\nConsideriamo un campo formula_1, uno spazio vettoriale formula_2 su formula_1 e un'operazione binaria su tale spazio \nSupponiamo inoltre che l'operazione formula_5 sia bilineare, cio\u00e8 tale che:\ncon formula_10 e formula_11 scalari arbitrari in formula_1 e con formula_13, formula_14 e formula_15 vettori arbitrari in formula_2.\nLo spazio formula_2 arricchito con questa operazione si dice \"algebra\" sul campo formula_1 e formula_1 si chiama \"campo di base\" dell'algebra formula_2. In genere l'operazione binaria viene chiamata \"moltiplicazione\" dell'algebra e l'oggetto fornito da un'espressione come formula_21 viene chiamato \"prodotto\" di formula_13 e formula_14. Tuttavia l'operazione binaria in molte specie particolari di algebre su campo viene indicata con nomi e notazioni specifiche.\nStrutture simili alle algebre su campo, ma un po' pi\u00f9 generali si possono definire ricorrendo, invece che ad un campo, ad un anello commutativo \"K\": abbiamo bisogno di un modulo formula_2 su formula_1 e un'operazione di moltiplicazione bilineare che soddisfa le stesse identit\u00e0 sopra riportate; allora formula_2 \u00e8 una \"K\"-algebra, e \"K\" \u00e8 \"anello base\" di formula_2.\nDue algebre formula_2 e formula_29, sullo stesso campo formula_1, si dicono isomorfe se e solo se esiste un'applicazione biiettiva lineare rispetto a formula_1, formula_32 tale che formula_33 per formula_13 e formula_14 elementi arbitrari di formula_2. Per molte considerazioni generali due algebre su campo isomorfe sono essenzialmente la stessa entit\u00e0; esse differiscono nei modi usati per chiamare e per denotare i loro elementi.\nPropriet\u00e0.\nPer le algebre su un campo, la moltiplicazione bilineare da formula_37 ad formula_2 \u00e8 completamente determinata dalla moltiplicazione degli elementi della base di formula_2. Viceversa, una volta che la base per formula_2 \u00e8 stata scelta, il prodotto degli elementi della base pu\u00f2 essere scelto arbitrariamente, e quindi esteso in un unico modo a un operatore bilineare su formula_2, cio\u00e8 tale che la moltiplicazione risultante soddisfi le leggi dell'algebra.\nQuindi, dato il campo formula_1, ogni algebra pu\u00f2 essere specificata a meno di isomorfismi assegnando la sua dimensione (per esempio formula_43), e specificando formula_44coefficienti o costanti di struttura formula_45 che sono scalari.\nQuesti coefficienti di struttura determinano la moltiplicazione in formula_2 tramite la seguente regola:\ndove formula_48 formano una base di formula_2. L'unico requisito per i coefficienti di struttura \u00e8 che, se la dimensione formula_43 \u00e8 infinita, allora questa somma deve sempre convergere (nel senso pi\u00f9 appropriato per la situazione).\nSi noti comunque che molti differenti insiemi di coefficienti di struttura possono dare origine ad algebre isomorfe.\nQuando l'algebra pu\u00f2 essere dotata di una metrica, allora i coefficienti di struttura sono scritti con indici superiori e inferiori, cos\u00ec da distinguere le loro propriet\u00e0 nelle trasformazioni di coordinate. Cos\u00ec, in fisica matematica, i coefficienti di struttura sono spesso indicati con formula_51 e la loro regola di definizione \u00e8 scritta usando la notazione di Einstein come:\nSe si applica questo ai vettori scritti nella normale notazione a indici, la formula diventa:\nSe formula_1 \u00e8 solo un anello commutativo e non un campo, allora lo stesso procedimento funziona se formula_2 \u00e8 un modulo libero su formula_1. Se non lo \u00e8, allora la moltiplicazione \u00e8 ancora completamente determinata dalla sua azione su un insieme generatore di formula_2; comunque, le costanti di struttura non possono essere specificate arbitrariamente in questo caso, e conoscere solo le costanti di struttura non individua l'algebra a meno di isomorfismi.\nSpecie di algebre ed esempi.\nSi dice algebra commutativa un'algebra la cui moltiplicazione \u00e8 commutativa. Si dice algebra associativa un'algebra la cui moltiplicazione \u00e8 associativa. La maggior parte delle specie di algebra su campo pi\u00f9 familiari godono delle due suddette propriet\u00e0.\nTutte queste algebre sono dotate anche di una topologia; molte di esse sono definite sopra uno spazio di Banach e queste strutture sono dette algebre di Banach. Se inoltre \u00e8 data anche un'involuzione, otteniamo le C*-algebre. Queste algebre sono studiate nell'analisi funzionale.\nI generi pi\u00f9 noti di algebre non associative sono quelle che si avvicinano alle associative, cio\u00e8 quelle nelle quali le differenze tra i diversi modi di comporre mediante la moltiplicazione dati elementi sono vincolate da semplici espressioni. Passiamoli in rassegna."}
{"id": "112859", "revid": "599", "url": "https://it.wikipedia.org/wiki?curid=112859", "title": "Algebra dei sedenioni", "text": ""}
{"id": "112861", "revid": "486946", "url": "https://it.wikipedia.org/wiki?curid=112861", "title": "'Umar ibn al-Khatt\u0101b", "text": ""}
{"id": "112863", "revid": "599", "url": "https://it.wikipedia.org/wiki?curid=112863", "title": "Algebra dei quaternioni", "text": ""}
{"id": "112864", "revid": "486946", "url": "https://it.wikipedia.org/wiki?curid=112864", "title": "\u2018Omar ibn al-Khatt\u0101b", "text": ""}
{"id": "112865", "revid": "1107727", "url": "https://it.wikipedia.org/wiki?curid=112865", "title": "Domenico Gagini", "text": "Sposa Soprana de' Savignone dalla quale ha il primo figlio maschio Giovanni Gagini, in seconde nozze Caterina con la quale genera Antonello Gagini. Stabilitosi definitivamente a Palermo nel 1463 ove rimarr\u00e0 fino alla morte, dar\u00e0 vita alla nota dinastia artistica siciliana dei Gagini e all'omonima bottega.\n\u00c8 sepolto nella cappella della corporazione dei marmorai o scultori sotto il titolo dei \u00abSanti Quattro Coronati\u00bb della chiesa di San Francesco d'Assisi di Palermo.\nGli esordi.\nDella sua formazione non si hanno notizie documentate, anche se la sua opera rivela influssi gotico-lombardi dovuti quindi alla sua formazione giovanile.\nSecondo Vasari sarebbe stato allievo di Filippo Brunelleschi a Firenze, e anche il Filarete nel suo \"Trattato di architettura\" parla di un \u00abDomenico proveniente dal lago di Lugano, discepolo di Pippo di Ser Brunelleschi\u00bb. La sua permanenza a Firenze ebbe luogo probabilmente dal 1444 al 1446; in tale periodo avr\u00e0 avuto modo di ammirare l'opera di Donatello, ma soprattutto le formelle di Lorenzo Ghiberti il cui stile era pi\u00f9 congeniale alla sua formazione tardogotica.\nCappella di San Giovanni Battista - cattedrale di San Lorenzo.\nNel 1448 gli viene commissionata la \"Cappella di San Giovanni Battista\" nella cattedrale di San Lorenzo a Genova. Il progetto che Domenico doveva realizzare si rifaceva alla tradizione dei cappelloni trecenteschi di matrice tardogotica. Il documento stesso ci riferisce sia del modello sia del luogo dove sarebbe stara eretta: un cappellone addossato alla parte sinistra della tribuna della chiesa dove gi\u00e0 si conservavano le spoglie del Precursore. Domenico progetta una struttura che ricorda molto il monumento funebre Brancacci realizzato a Napoli da Michelozzo di Bartolomeo, modello che l'artista bissonese conosceva dal diretto contatto con Michelozzo, attivo nella cerchia brunelleschiana. \nLa chiesa del Santo Sepolcro rinominata in \u00abSan Giovanni in Pr\u00e8\u00bb, Commenda dell'Ordine Gerosolimitano, custod\u00ec le reliquie fino al loro trasferimento nel battistero della cattedrale di San Lorenzo, ambiente oggi noto come \"San Giovanni il Vecchio\". Nel 1323 i fratelli Nicol\u00f2 e Oberto Campanaro patrocinarono il nuovo ambiente documentato in prossimit\u00e0 del presbiterio. Cronisti in epoche successive attestano lo smantellamento dell'altare di San Lorenzo (verosimilmente posto sotto la cupola al centro del transetto) e la traslazione del medesimo nell'area adiacente al coro collocato nell'abside, pertanto la cappella si affaccia sulle ultime campate della navata sinistra prossima al braccio settentrionale della crociera.\nConscio che il culto del Precursore stava espandendosi a dismisura, si rese necessario la costruzione di una nuova cappella pi\u00f9 grande e pi\u00f9 maestosa. Domenico presenta un progetto che ricorda da vicino la facciata della Cappella de' Pazzi di Firenze ma anche la cornice della \"Presentazione dei Magi\" di Gentile da Fabriano. I pezzi del vecchio cappellone furono smontati e rimontati nella nuova facciata. Un rilievo della facciata elaborato da Fabio Cosentino ha permesso di ricostruire il primo progetto in tutti i suoi componenti architettonici e iconografici rivelando chiari influssi rosselliniani e michelozziani che fanno supporre una continuit\u00e0 lavorativa di Domenico nei cantieri di Santo Spirito e di San Lorenzo in Firenze proprio negli anni che vanno dal 1446 al 1448. \nCol progetto varato nel 1448, i cantieri attivi dal 1451 al 1465, con la collaborazione di Elia Gagini (1451 - 1456), il sacro recinto fu ulteriormente ingrandito, perfezionato e arricchito, quest'ultimo assicur\u00f2 il proseguimento, completamento e la consegna dell'imponente manufatto dal 1456 al 1465. \nLe sculture dell'arco trionfale di Alfonso V d'Aragona.\nIntorno al 1457 \u00e8 a Napoli, dove la sua personalit\u00e0 si arricchisce delle innovazioni diffuse da Francesco Laurana. Partecipa infatti a una delle realizzazioni che aprono la fase rinascimentale nel Mezzogiorno d'Italia, cio\u00e8 l'apparato delle \"sculture\" in Castel Nuovo a Napoli dell\"Arco di Alfonso V d'Aragona\" (1457-1458) inserito nella cerchia di artisti organizzata da Laurana. Frutto del suo scalpello \u00e8 la \"statua della Temperanza\". Sempre in Castel Nuovo gli vengono attribuite la \"porta bifronte\", varco d'accesso alla \"Sala dei Baroni\" e la \"Madonna\" della \"Cappella di Santa Barbara\".\nLavori eseguiti in Sicilia.\nSull'onda della diffusione dell'arte rinascimentale avviata dall'arco trionfale del Castel Nuovo, l'artista arriva a Palermo nel 1459 dove apre una bottega che alla sua morte sar\u00e0 ripresa da suo figlio Antonello. Contribuir\u00e0 fortemente alla diffusione del linguaggio rinascimentale in Sicilia guadagnandosi l'appellativo dialettale confidenziale di \"Mastru Duminicu marmuraru\". \nLe cronache delle iniziali commissioni riportano le generalit\u00e0 distorte in \"Domenico Cangemi\" \u00ablu marmuraru\u00bb d'origine lombarda e si ha traccia delle prime attivit\u00e0 lavorative dal 1460 al 1463, con opere consistenti nel recupero, ripristino e manutenzione di \"mosaici\", \"arabeschi\" e \"intarsi\", dei manufatti marmorei preesistenti, lavori sollecitati dal ciantro della Cappella di San Pietro o Cappella Palatina di Palazzo Reale a Palermo.\nQuesti primi interventi si identificano con chiari riferimenti alla grandezza di Filippo Brunelleschi, specie nella \"Risurrezione di Tabita\" ove realizza come sfondo panoramico dettagli architettonici che richiamano alla memoria la cupola della cattedrale di Santa Maria del Fiore di Firenze. Con la particolare personalizzazione l'artista omaggia riconoscente il maestro, testimonia concretamente i trascorsi fiorentini, suggella ulteriormente la cronaca fornita dallo storico Giorgio Vasari.\nL'arte non fu solo l'unica fonte di sostentamento economico ma, anche il commercio e il traffico di prodotti isolani: contratti stipulati dal 1468 attestano Domenico Gagini fare incetta di zucchero e suoi derivati in quantit\u00e0 dai magazzini di taluni committenti e nell'ambito dell'ampia cerchia di conoscenze, attivit\u00e0 in seguito intrapresa dalla maggiore parte degli artisti forestieri al punto da favorire lo sviluppo di una fitta rete commerciale che prevedeva ingenti flussi di grano, formaggi e altri generi di Sicilia per essere rivenduti a Carrara, nella riviera di Genova o in Lombardia, per converso da questi luoghi provenivano i marmi per importarli nell'isola e trarne nuovo guadagno. Nasce cos\u00ec una sorta di interscambio commerciale che permetteva ingenti fonti di guadagno e non mancando le commissioni e sempre nuove occasioni di lavoro, amministravano il patrimonio acquistando e investendo in case e poderi, formando famiglie, crescendo ed educando all'arte i figli e i discepoli, prosperando e benedicendo la nuova patria che li aveva benignamente accolti. Difatti l'iscrizione sul bordo della conca del Genio di Palermo di Palazzo Pretorio recita:\nOpere.\nIn Sicilia.\nTrapani e provincia.\nSalemi.\nMuseo Civico di Salemi:"}
{"id": "112867", "revid": "486946", "url": "https://it.wikipedia.org/wiki?curid=112867", "title": "Omar ibn al-Khatt\u0101b", "text": ""}
{"id": "112868", "revid": "838137", "url": "https://it.wikipedia.org/wiki?curid=112868", "title": "Obbligo di fedelt\u00e0 del lavoratore", "text": ""}
{"id": "112869", "revid": "1272592", "url": "https://it.wikipedia.org/wiki?curid=112869", "title": "Vini del Veneto", "text": ""}
{"id": "112871", "revid": "2225", "url": "https://it.wikipedia.org/wiki?curid=112871", "title": "Carlo Alberto Salustri", "text": ""}
{"id": "112872", "revid": "2166849", "url": "https://it.wikipedia.org/wiki?curid=112872", "title": "Yoda", "text": "Yoda \u00e8 un personaggio immaginario della serie fantascientifica di \"Guerre stellari\". Nella trilogia originale, allena Luke Skywalker per la lotta contro l'Impero Galattico. Nella trilogia prequel, ricopre il ruolo di Gran Maestro dell'Ordine Jedi e alto generale dell'armata dei cloni nelle guerre dei cloni. Era uno dei pochi Jedi scampati alla morte durante la Guerra Civile Galattica e alla Grande Purga Jedi.\n\u00c8 doppiato da Frank Oz nei film della saga e nella serie \"Star Wars Rebels\", mentre da Tom Kane in \"\".\nIl personaggio.\nRuolo nella saga.\nYoda \u00e8 il Gran Maestro del Consiglio Jedi e probabilmente il pi\u00f9 potente Cavaliere della storia dell'Ordine. Grazie alla sua profonda saggezza ed enorme conoscenza della Forza, aveva, in pi\u00f9 di 800 anni di storia dell'Ordine, addestrato tutti i giovani Iniziati Jedi del Tempio, prima che essi venissero affidati ad un Cavaliere o a un Maestro. L'unico Jedi che non segu\u00ec questo percorso sotto la sua tutela \u00e8 stato Anakin Skywalker (che \u00e8 stato direttamente preso come padawan da Obi-Wan Kenobi). Oltre agli iniziati, Yoda ha avuto due padawan: il conte Dooku (che pass\u00f2 al lato oscuro divenendo l'apprendista di Darth Sidious) e Luke Skywalker, figlio di Anakin, che funse da collegamento tra il vecchio e il nuovo Ordine dei Jedi.\nPersonalit\u00e0 e tratti caratteristici.\nYoda si era preso il compito di addestrare gli Iniziati Jedi, ovvero i Jedi bambini che imparavano le basi della Forza e del combattimento con la spada laser. Con loro era molto dolce e particolarmente comprensivo. In certi momenti, ai suoi studenti, Yoda poteva apparire come una figura severa, che li metteva alla prova sia mentalmente che fisicamente, mentre in altri casi si mostrava pi\u00f9 amichevole. Gli studenti all'inizio non capivano bene i suoi metodi ma con il tempo si abituavano a capire la sua mentalit\u00e0. Ai suoi pari del Consiglio Jedi, Yoda offriva una guida illuminata, e per questo era conosciuto come un saggio istruttore.\nNonostante Yoda fosse a pieno titolo un'autorit\u00e0 nell'Ordine Jedi, era anche molto umile: infatti, quando l'Ordine fu sterminato, cap\u00ec i suoi errori e cap\u00ec di aver sbagliato, riconoscendo invece quanto fossero grandi Qui-Gon Jinn e la sua filosofia della Forza; Yoda, dal defunto Jedi, apprese non solo la via dell'immortalit\u00e0, ma anche a dare importanza al presente e non preoccuparsi solo del futuro.\nYoda parlava una strana versione del Basic Galattico; usava infatti i verbi dopo l'oggetto e il soggetto, come nella frase: \u00abQuando 900 anni di et\u00e0 avrai, bello non sembrerai\u00bb. Particolare \u00e8 il fatto che questo ordine dei costituenti nelle frasi (OSV) \u00e8, in linguistica comparata, il pi\u00f9 raro in assoluto fra tutte le lingue del mondo. Yoda in tarda et\u00e0 era solito camminare con l'aiuto di un bastone: una delle canne in suo possesso era un dono dei Wookiee. Generalmente masticava un bastoncino di gimer, ricco di nutrienti. Su Dagobah, Yoda portava al collo uno strumento simile a un flauto di Pan donatogli dagli Wookiee del pianeta Kashyyyk di cui era stato grande amico in passato. Durante il suo esilio, Yoda visse da eremita e trascorse le giornate in meditazione, acquisendo una profonda conoscenza della Forza.\nInterpreti e doppiatori.\nNella trilogia originale, viene interpretato da un pupazzo simile ai famosi Muppet: a muoverlo e a prestargli la voce viene chiamato il doppiatore e caratterista Frank Oz, che proprio al \"Muppet Show\" aveva collaborato per anni. La faccia di Yoda era stata realizzata dall'artista britannico Stuart Freeborn, che si era basato in parte sulla propria faccia e in parte su quella di Albert Einstein. Per alcune scene in cui cammina in \"L'Impero colpisce ancora\", \u00e8 stato interpretato dagli attori nani Deep Roy e Warwick Davis (anche se nessuno di essi \u00e8 stato accreditato).\nNella trilogia prequel, con l'eccezione di ', il personaggio viene realizzato con la grafica computerizzata, anche se a doppiarlo sar\u00e0 chiamato sempre Oz: la scelta della CGI fu fatta anche perch\u00e9 in ' e \"\" era previsto che Yoda dovesse apparire in pose non sempre possibili usando un normale pupazzo, specie durante le scene di combattimento. In seguito, anche nella versione Blu-Ray in 3D di \"La minaccia fantasma\", il personaggio \u00e8 stato realizzato in CGI.\nApparizioni.\nFilm.\n\"La minaccia fantasma\".\nNel 32 BBY, il maestro Qui-Gon Jinn porta il giovane Anakin Skywalker davanti al Consiglio Jedi, chiedendo di prenderlo come Padawan una volta che il suo attuale allievo Obi-Wan Kenobi fosse stato promosso a Cavaliere Jedi. Yoda, cos\u00ec come Mace Windu e gli altri maestri, nega il consenso, credendo che il ragazzo sia ormai troppo grande e troppo legato a sua madre Shmi per essere addestrato con sicurezza: pertanto, il suo futuro rimane molto incerto. Dopo la morte di Qui-Gon per mano di Darth Maul, il Consiglio ritratta la sua decisione e concede a Obi-Wan la possibilit\u00e0 di prendere Anakin come apprendista (come lui stesso aveva giurato di fare al suo maestro morente). Su tale decisione, Yoda continua ad avere delle perplessit\u00e0, ma ritiene che forse sarebbe un peccato sprecare l'enorme potenziale nella Forza presente nel giovane.\n\"L'attacco dei cloni\".\nDieci anni dopo, durante un'investigazione, Obi-Wan Kenobi scopre una fabbrica di cloni sul pianeta Kamino. Sebbene si fosse dimostrato preoccupato per il fatto che l'Ordine non si fosse accorto della creazione di quell'esercito (ufficialmente, proprio per conto dei Jedi) e con grandi dubbi su chi avesse potuto manomettere gli archivi del Tempio Jedi per nascondere l'ubicazione del mondo dei clonatori, Yoda si reca su quel pianeta per vedere di persona i cloni, decidendo di usarli a beneficio della Repubblica, dopo il voto del Senato galattico favorevole alla creazione di un esercito. La battaglia di Geonosis fa capire a Yoda che l'armata dei droidi separatisti era controllata dal suo vecchio allievo Dooku, che aveva abbandonato l'Ordine Jedi per diventare un Signore Oscuro dei Sith, creando la Confederazione dei Sistemi Indipendenti. Dopo uno scontro tra lo stesso Dooku e Obi-Wan e Anakin, che vede il Sith prevalere sui due Jedi, Yoda, si vede costretto a intervenire e affrontare l'ex-Padawan: di fronte all'evidente superiorit\u00e0 del suo vecchio maestro, Dooku fa crollare sui feriti Obi-Wan e Anakin una colonna, obbligando Yoda a interrompere il duello e a salvare i due. Anche se la Repubblica vince la battaglia di Geonosis sotto le direttive di Yoda e Mace Windu, il maestro capisce che le guerre dei cloni erano soltanto cominciate e che il potere del Lato Oscuro si fa sempre pi\u00f9 forte.\n\"La vendetta dei Sith\".\nNel 19 BBY, il Cancelliere Palpatine propone Anakin come proprio rappresentante presso il Consiglio Jedi: ci\u00f2 vorrebbe dire accettare la sua promozione a Maestro; tuttavia, il Consiglio si dimostra ancora incerto sull'effettiva maturit\u00e0 del ragazzo a un ruolo cos\u00ec importante e, pur facendo entrare Anakin nel Consiglio, gli negano il rango di Maestro. In quel periodo, essendo in ottimi rapporti con gli Wookiee Yoda si reca con una legione di cloni sul pianeta Kashyyyk, per contrastare l'attacco dei droidi. Durante la ricerca del Signore Oscuro dei Sith, Palpatine (ormai rivelatosi come il misterioso Darth Sidious), il capo supremo dell'Ordine Sith, impartisce l'Ordine 66 ai Clone Trooper, iniziando cos\u00ec lo sterminio dei Jedi. Yoda riesce a fermare due cloni (tra cui il comandante Gree) che gli facevano da scorta con un solo colpo di spada laser e riesce a fuggire anche grazie all'aiuto dei due Wookiee Tarfful e Chewbecca. Successivamente fu contattato dal senatore Bail Organa che lo soccorre. Ritrovatisi a bordo del vascello di Organa, Yoda e Obi-Wan scoprono di essere gli unici membri del Consiglio scampati al massacro. Il senatore di Alderaan li informa quindi che dal Tempio Jedi proviene un segnale rivolto a tutti i Cavalieri Jedi che li avvisava della fine della guerra e impartisce l'ordine di tornare a Coruscant. Comprendendo che si trattava di una trappola, i due maestri decidono di tornare sul pianeta capitale per disattivare il segnale e scoprire qualche informazione in pi\u00f9 sui fatti accaduti durante la loro assenza. Osservando le registrazioni interne del Tempio scoprono la conversione di Anakin al Lato Oscuro e che era diventato il nuovo apprendista di Sidious con il nome Dart Fener: in conseguenza di ci\u00f2, i due Jedi comprendono di non avere altra scelta se non affrontare i due Sith. Mentre Obi-Wan si reca ad affrontare Fener sul pianeta vulcanico di Mustafar, Yoda d\u00e0 inizio con Palpatine (nel frattempo, autoproclamatosi Imperatore) al duello che avrebbe deciso il destino della Galassia. Yoda non riesce a sconfiggere il Signore Oscuro, . A causa di un'esplosione causata dalla difesa di Yoda contro i fulmini di Sidious, i due combattenti vengono divisi. Yoda cade per molti metri verso il fondo della sala, permettendo a Sidious di chiamare le sue guardie. Fuggito dal campo di battaglia, il vecchio Jedi viene nuovamente salvato poi da Bail Organa, che lo porta nella base alderaaniana di Polis Massa. Una volta che Obi-Wan, sconfitto Fener, giunge anch'egli su Polis Massa portando con s\u00e9 la giovane moglie incinta di Anakin, Padm\u00e9 Amidala, Yoda capisce che i figli di Fener devono essere nascosti all'Imperatore, dopo che la loro madre muore in seguito al parto: raccomanda pertanto a Kenobi che il piccolo Luke sarebbe dovuto andare dalla sua famiglia, a Tatooine, e la piccola Leila viene adottata da Bail Organa. Prima di recarsi in esilio sul pianeta Dagobah, Yoda viene in contatto con lo spirito di Qui-Gon Jinn, tornato dall'aldil\u00e0 per poter insegnare al vecchio Jedi un segreto importantissimo: l'immortalit\u00e0 tramite la Forza, che permette a un defunto di mantenere la propria identit\u00e0 anche dopo la morte. In seguito insegna a Obi-Wan a mettersi in contatto con Qui-Gon affinch\u00e9 anche lui possa apprendere il medesimo segreto.\n\"L'Impero colpisce ancora\".\nNon riuscendo a fermare Darth Sidious durante la Grande Purga Jedi, Yoda fugge in esilio verso Dagobah e vi si nasconde per tutto il periodo della Guerra Civile Galattica. Dopo la morte di Obi-Wan, Luke Skywalker (figlio di Anakin) viene consigliato dallo spirito di quest'ultimo di recarsi a Dagobah affinch\u00e9 venga istruito da Yoda nelle vie della Forza. Quando Luke giunge a Dagobah, Yoda, dopo alcune esitazioni (a causa del fatto che Luke somigliava molto al padre ed aveva ormai 19 anni), decide di addestrarlo nelle vie della Forza. Il maestro d\u00e0 prova ancora una volta di essere un grande insegnante, riuscendo ad infondere in Luke la maggior parte delle sue conoscenze nel poco tempo utile, facendogli anche visitare la grotta del Lato Oscuro, in modo che potesse affrontare e superare le sue paure interiori. Tuttavia, prima di finire l'istruzione, Luke decide di lasciare Yoda per confrontarsi con Dart Fener presso Bespin, al fine di salvare i suoi amici Leila (in realt\u00e0 sua sorella gemella) e Ian Solo. Yoda e lo spirito di Obi-Wan tentano di convincere Luke a non partire, per paura che potesse cedere alla tentazione del Lato Oscuro e di scoprire troppo presto la verit\u00e0 su suo padre. Partendo, il giovane promette di tornare a completare il suo addestramento.\n\"Il ritorno dello Jedi\".\nLuke torna dopo circa un anno e trova Yoda in cattiva salute, certamente non in grado di continuare il suo addestramento. Malgrado ci\u00f2, Yoda riesce comunque a dare delle utili istruzioni a Luke, come la raccomandazione di non sottovalutare i poteri dell'Imperatore, l'inevitabile scontro che avr\u00e0 con suo padre Fener e infine l'esistenza di un altro figlio di Anakin, sua sorella Leila. Dopodich\u00e9, il grande maestro spira sotto lo sguardo commosso del giovane allievo. Malgrado la sua morte, Yoda riesce comunque a mantenere la propria identit\u00e0 nella Forza, apparendo a Luke (insieme a Obi-Wan e al redento Anakin) come spirito sulla luna boscosa di Endor dopo la morte di Palpatine e la sconfitta dell'Impero.\n\"Il risveglio della Forza\".\nIn \"\", ambientato 30 anni dopo \"Il ritorno dello Jedi\", la giovane mercante di rottami Rey sente la voce di Yoda in una visione dopo aver toccato la spada laser di Anakin e Luke Skywalker.\n\"Gli ultimi Jedi\".\nTrent'anni dopo la sua morte, Yoda ritorna apparendo come una visione della Forza a Luke dicendogli di non giudicare negativamente la giovane Rey e mostrandogli l'importanza del fallimento per divenire un buon guerriero.\n\"L'ascesa di Skywalker\".\nLa voce di Yoda \u00e8 presente nel momento in cui Rey chiede aiuto a tutti i jedi del passato per sconfiggere definitivamente l'Imperatore Palpatine.\nTelevisione.\n\"The Clone Wars\".\nDurante le guerre dei cloni, Yoda svolge diverse missioni: si reca in missione diplomatica su Rugosa, luna di Toydaria, nel tentativo di convincere il re Katuunko ad allearsi con la Repubblica offrendo la protezione dei Jedi in cambio del suo appoggio. Tuttavia, incontra Asajj Ventress (apprendista Sith del Conte Dooku) e la sua flotta separatista sulla sua strada intenta ad impedire l'incontro con ogni mezzo. L'obiettivo dei separatisti era quello di minare la fiducia di Katuunko nella Repubblica, dimostrandosi interessati al pianeta. Nonostante l'attacco delle forze separatiste, il maestro Yoda e tre cloni riescono a salvarsi tramite un guscio di salvataggio atterrato su Rugosa. Qui una divisione di droidi comandati da Ventress, \u00e8 pronta ad impedire a Yoda di incontrare Katuunko: il maestro Jedi, riesce a distruggere un gran numero di unit\u00e0 droide, anche grazie all'aiuto dei tre cloni, da lui rassicurati. Arriva appena in tempo per salvare il re Katuunko da Asajj Ventress, che aveva ricevuto da Dooku l'ordine di ucciderlo. Yoda riesce immediatamente a privarla delle spade laser, tuttavia la giovane Sith, riesce a sfuggire, coprendo la sua fuga facendo crollare delle rocce sugli avversari. Grato per il salvataggio, re Katuunko offre la sua fedelt\u00e0 alla Repubblica. Nel 20 BBY, quando Plo Koon trov\u00f2 su una luna desolata di Oba Diah i resti dello shuttle 775519 appartenuto al maestro Sifo-Dyas e la sua spada laser, Yoda and\u00f2 a chiedere spiegazioni al Cancelliere Palpatine circa la missione assegnata a Sifo-Dyas un decennio prima e questi gli consigli\u00f2 di recarsi dal suo predecessore, Finis Valorum: questi rifer\u00ec a Yoda che Sifo-Dyas era stato inviato su Oba Diah per trattare col sindacato Pyke e, poich\u00e9 il senato volle tenere segreta questa trattativa tra la Repubblica e il mondo criminale, Sifo-Dyas non inform\u00f2 il Consiglio Jedi. Yoda chiese ulteriori spiegazioni ma Valorum aveva ricordi confusi al riguardo, riferendogli unicamente che con Sifo-Dyas aveva mandato anche il suo assistente Silman. Yoda compie poi un viaggio spirituale su Moraband, dove affronta prima in visione Darth Bane e, successivamente, anche Darth Sidious: Yoda ebbe appunto una visione in cui, insieme ad Anakin e ad un gruppo di cloni, si recava presso la sede segreta di Sidious e Dooku. I quattro duellano e Skywalker uccide Dooku (in modo analogo a come effettivamente lo uccider\u00e0 nel ), mentre Sidious e Yoda duellano su un'impalcatura in procinto di crollare; sopraggiunto Skywalker, Yoda riesce a salvarlo dai Fulmini di Forza di Sidious, cadendo per\u00f2 nel baratro e risvegliandosi poco dopo, rendendosi conto che tutto ci\u00f2 che aveva visto era stata solo una visione, nonostante tutto ci\u00f2 fosse stato un tentativo dello stesso Sidious di far cedere il vecchio Maestro Jedi tramite un antico rituale Sith.\n\"Rebels\".\nDurante il suo esilio su Dagobah, Yoda aiuta (sotto forma di voce di Forza pur non essendo morto) Ezra Bridger a trovare il cristallo kyber per la sua spada laser mentre si trovava sul tempio perduto di Lothal assieme al suo maestro, Kanan Jarrus (che era stato allievo dello stesso Yoda). Successivamente apparir\u00e0 tramite visione di Forza ad Ezra, nuovamente giunto al Tempio di Lothal con Kanan e Ahsoka Tano, in cui gli dice di recarsi sul pianeta Malachor.\nPoteri e abilit\u00e0.\nYoda raggiunse una maestria leggendaria nell'uso di tutte le forme di combattimento con spada laser, anche se la forma IV, Ataru, era la sua preferita per superare le sue limitazioni in altezza. Era uno spadaccino eccezionale, dotato di grande velocit\u00e0 e destrezza. A causa delle sue dimensioni si era costruito una spada laser di colore verde dalle dimensioni molto ridotte, simile a quelle che venivano impiegate per addestrare gli iniziati Jedi.\nEra un abilissimo diplomatico, preferendo sempre la parola prima di iniziare un eventuale combattimento.\nImpiegava molte tecniche del lato chiaro: poteva confondere le persone usando il trucco mentale, riusciva a dissipare l'energia e a deflettere i fulmini di Forza (con la cinetite, la sfera azzurra), era capace di usare la telecinesi per sollevare grandi oggetti, poteva scagliare contro gli avversari potenti onde di Forza che li scaraventavano a grandi distanze, poteva anche stordire pi\u00f9 avversari o far perdere loro conoscenza (come contro le guardie dell'Imperatore, poco prima di affrontare Darth Sidious), usando un campo di stasi.\nAveva anche un talento nel percepire gli eventi del futuro ed era diventato insensibile alla presenza del lato oscuro.\nYoda era capace di usare la \"Meditazione da Battaglia\" per sollevare il morale dei propri alleati e per diminuire la forza di volont\u00e0 del nemico. Poteva eliminare le manifestazioni del Lato Oscuro usando la tecnica della \"Luce di Forza\" e poteva percepire la morte di singole persone ed identificarle. Queste abilit\u00e0, in particolare, dimostravano una sua maggiore conoscenza della Forza rispetto a qualsiasi altro Maestro Jedi o Signore dei Sith."}
{"id": "112875", "revid": "712828", "url": "https://it.wikipedia.org/wiki?curid=112875", "title": "Padawan", "text": ""}
{"id": "112878", "revid": "1543377", "url": "https://it.wikipedia.org/wiki?curid=112878", "title": "Phex", "text": "Phex \u00e8 un client open source, per il network Gnutella, poco conosciuto dall'utenza italiana.\nInvece la volpe (simbolo di Phex) riserva molte piacevoli sorprese.\nLa societ\u00e0.\nLo sviluppo \u00e8 interamente a carico di Phex Development Group.\nPhex abbraccia la filosofia open source, rendendo disponibile il suo codice sorgente.\nLa Storia.\nPhex \u00e8 uno dei pochi client che gira su Windows, Linux, Mac OS X e Solaris (i quattro principali sistemi operativi).\nReincarnazione.\nPhex nasce dalle ceneri del client \"Furi\" scritto in Java.\nIl linguaggio java, per funzionare, necessita della Java Virtual Machine installata sul proprio pc.\nPhex supporta la versione 1.4 e superiore.\nDalla versione 3.2.4, Phex \u00e8 pienamente compatibile con Java 1.5.\nCaratteristiche tecniche.\nAnche Phex supporta il multi-source downloading che offre la possibilit\u00e0 di scaricare lo stesso file da pi\u00f9 fonti contemporaneamente.\nUtilizza anche la tecnologia ultrapeer che consente un risparmio della banda di collegamento.\nUn'altra interessante caratteristica tecnica \u00e8 il \"passive search\" che offre la possibilit\u00e0 di continuare a ricercare materiale costantemente nel network (anche dopo molto tempo dalla nostra richiesta di ricerca).\nAnonymous Phex.\nI2Phex \u00e8 uno dei pochi client anonimi che gira su Windows, Linux, Mac OS X e Solaris (i quattro principali sistemi operativi).\nSfrutta la rete I2P come il P2P IMule.\nIl futuro: Phex + I2Phex.\nLa rete Gnutella sta perdendo a poco a poco utenti che stanno migrando verso network pi\u00f9 moderni e performanti (eDonkey o BitTorrent).\nPhex pu\u00f2 solo crescere a livello di visibilit\u00e0 ma si deve scontrare con l'utilizzo del Java (non sempre ben visto dagli utenti) e con il supportare una rete che sembra aver fatto il suo tempo."}
{"id": "112882", "revid": "1001457", "url": "https://it.wikipedia.org/wiki?curid=112882", "title": "Appiglio", "text": "L'appiglio \u00e8 una sporgenza o un incavo della parete che l' arrampicatore o l'alpinista pu\u00f2 usare per la progressione, in particolare si definisce appiglio una asperit\u00e0 che permette l'uso degli arti superiori per \"trazione\" o \"spinta\".\nDescrizione.\nSi parla di trazione quando si esercita una presa sulla roccia usando la mano o una parte di essa (uno o pi\u00f9 dita) e di spinta quando si esercita una pressione perpendicolare (o quasi) alla superficie rocciosa sfruttando l'attrito mano-roccia.\nEsistono una variet\u00e0 di appigli che possono essere classificati nel seguente modo:\nPossono essere considerati assieme agli appigli anche gli \"incastri\" ovvero quando in una fessura nella roccia si inserisce una mano, una parte di essa (una o pi\u00f9 dita), il pugno chiuso o il braccio allo scopo di creare un punto di trazione o spinta.\nLo stesso appiglio pu\u00f2 essere usato con il piede, e in tal caso diventa appoggio."}
{"id": "112885", "revid": "287204", "url": "https://it.wikipedia.org/wiki?curid=112885", "title": "Appoggio (arrampicata)", "text": "L'appoggio \u00e8 una sporgenza o un incavo della parete che l'arrampicatore o l'alpinista pu\u00f2 usare per la progressione, in particolare si definisce appoggio una asperit\u00e0 che permette l'uso degli arti inferiori, appoggiandoci sopra il piede o una parte di esso (la punta o la parte esterna).\nDescrizione.\nGli appoggi possono essere sfruttati essenzialmente in due modi a seconda della situazione e del tipo di asperit\u00e0:\nI piedi possono inoltre essere incastrati nelle fessure, utilizzandoli di taglio.\nIl tipo di calzatura influenza anche la precisione e la sicurezza con cui sfruttare gli appoggi. Pi\u00f9 la calzatura \u00e8 rigida (scarpone) minore \u00e8 la sensibilit\u00e0 dell'arrampicatore riguardo alla presa sull'appoggio che si sta utilizzando, con il rischio di un improvviso scivolamento. Viceversa con scarpette da arrampicata l'appoggio risulta pi\u00f9 preciso (tipicamente le scarpette sono appuntite) e anche l'aderenza \u00e8 indubbiamente superiore.\nL'appoggio pu\u00f2 essere usato anche con la mano, e in tal caso diventa appiglio."}
{"id": "112886", "revid": "11959", "url": "https://it.wikipedia.org/wiki?curid=112886", "title": "B\u00e0nu Qur\u00e0ysh", "text": ""}
{"id": "112887", "revid": "124701581", "url": "https://it.wikipedia.org/wiki?curid=112887", "title": "Ava Gardner", "text": "L'American Film Institute ha inserito la Gardner al venticinquesimo posto tra le pi\u00f9 grandi star della storia del cinema.\nBiografia.\nDi origini inglesi, Ava Gardner era l'ultima dei sette figli di Mary Elizabeth Baker (1883-1943) e Jonas Bailey Gardner (1878-1938), poveri agricoltori di Grabtown, un piccolo centro della Carolina del Nord. Ebbe un'infanzia particolarmente disagiata e fu costretta a diversi traslochi. La sua fortuna ebbe inizio nel 1941 quando, in occasione di una visita alla sorella che si era gi\u00e0 sposata e viveva a New York, pos\u00f2 per il cognato e una delle sue fotografie, collocata nella vetrina di un negozio, venne notata da un talent scout della MGM. Poco dopo riusc\u00ec a fare un provino, ma muto a causa del suo marcato accento del sud, ed ottenne un primo contratto in seguito al quale decise di trasferirsi a Hollywood.\nNel 1942 spos\u00f2 l'attore Mickey Rooney, da cui divorzi\u00f2 l'anno successivo. Dopo avere seguito corsi di dizione e di recitazione, soprattutto su spinta dei produttori, ed essere apparsa in alcuni brevi ruoli non accreditati, attir\u00f2 l'attenzione del pubblico e, per la prima volta, della critica con il film \"I gangsters\" (1946) di Robert Siodmak, ove recitava accanto all'esordiente Burt Lancaster. La buona prova in questa pellicola le diede la possibilit\u00e0 di apparire accanto ad alcuni dei maggiori divi dell'epoca, come Clark Gable in \"I trafficanti\" (1947) di Jack Conway, Fred MacMurray in \"Singapore\" (1947) di John Brahm, Robert Taylor in \"Corruzione\" (1949) di Robert Z. Leonard, Gregory Peck in \"Il grande peccatore\" (1949) di Robert Siodmak, James Mason in \"I marciapiedi di New York\" (1949) di Mervyn LeRoy. \nDivorziata nel 1946 dal suo secondo marito, il clarinettista Artie Shaw, nel 1951 spos\u00f2 il cantante e attore Frank Sinatra, che aveva conosciuto nel 1948 mentre stava girando il film \"Il bacio di Venere\" di William A. Seiter. Fu un'unione burrascosa, che termin\u00f2 ufficialmente nel 1956 con il divorzio, ma che provoc\u00f2 molto scalpore e con strascichi anche negli anni successivi. \"Nonostante il suo carattere giovanile e morigerato la Gardner aveva una notevole ammirazione di Frank sotto il profilo squisitamente artistico, considerandolo uno dei migliori cantanti del secolo. Per Ava quel timbro di voce aveva qualcosa che ella aveva avvertito solo in due altre persone: Judy Garland e Maria Callas. Un qualcosa che le stuzzicava il pianto per la gioia, sublime come un bellissimo tramonto o un coro di voci bianche che intonano le canzoni natalizie.\"\nAttrice di straordinaria bellezza e dalla spiccata personalit\u00e0, seppe in genere dosare il fascino e il talento di interprete, anche se forse, come pubblicamente dichiarato da lei stessa, non venne sempre valorizzata dai registi e soprattutto dalla casa produttrice MGM, con cui rimase a lungo sotto contratto. Negli anni cinquanta interpret\u00f2 soprattutto ruoli da \"femme fatale\", come nei film \"Voglio essere tua\" (1951) di Robert Stevenson, con Robert Mitchum, \"Pandora\" (1951) di Albert Lewin ancora insieme a James Mason, e \"Show Boat\" (1951) di George Sidney, ove, sia pure doppiata, ebbe anche l'occasione di cantare. Nel 1952 venne apprezzata la sua partecipazione al film \"Le nevi del Chilimangiaro\" (1952) di Henry King, tratto dal racconto omonimo di Ernest Hemingway e nel quale ritrov\u00f2 Gregory Peck. Recit\u00f2 ancora con Clark Gable e la giovane Grace Kelly nel film \"Mogambo\" (1953) di John Ford, per il quale la Gardner ottenne la sua unica candidatura all'Oscar alla miglior attrice. \nNel 1953 si trasfer\u00ec in Italia, subentrando a Rita Hayworth nel ruolo di Maria Vargas nel film \"La contessa scalza\" di Joseph L. Mankiewicz, in cui offr\u00ec forse la sua migliore interpretazione, accanto a Humphrey Bogart, Rossano Brazzi e Valentina Cortese. Dopo un'ottima prova anche in \"Sangue misto\" (1956) di George Cukor, accanto a Stewart Granger, l'attrice prese parte alla commedia \"La capannina\" (1957) di Mark Robson, che ebbe poco successo ma che le fece ritrovare il collega italiano Walter Chiari, conosciuto gi\u00e0 a Roma qualche anno prima e con il quale ebbe una relazione seguita con particolare accanimento dalla stampa rosa dell'epoca. Sempre nel 1957 apparve in \"Il sole sorger\u00e0 ancora\" di Henry King, tratto anche questo da un romanzo di Ernest Hemingway, ove recit\u00f2 accanto a Tyrone Power.\nVerso la fine degli anni cinquanta la bellezza della Gardner inizi\u00f2 a sfiorire prematuramente, anche a causa di una vita piuttosto sregolata e dell'alcolismo. Invitata dal noto torero Luis Miguel Domingu\u00edn, con il quale ebbe una breve relazione, partecip\u00f2 a una corrida a Madrid, ove si era trasferita sin dal 1955, e fu colpita con un calcio da un toro. L'episodio, che suscit\u00f2 molto clamore, la costrinse a lunghe cure ospedaliere e le lasci\u00f2 un segno permanente sulla guancia, sia pure ben camuffato dai fotografi e truccatori di Hollywood. Di questo periodo sono \"La maja desnuda\" (1958) di Henry Koster, \"L'ultima spiaggia\" (1959) di Stanley Kramer, ove per l'ultima volta recit\u00f2 accanto a Gregory Peck, e \"La sposa bella\" (1960) di Nunnally Johnson. Negli anni seguenti soltanto John Huston seppe valorizzarla al meglio ed anche in ruoli sorprendenti: \"La notte dell'iguana\" (1964), tratto dall'omonimo dramma di Tennessee Williams e girato in buon parte in Messico, \u00e8 considerato dalla critica l'ultimo vero film da grande protagonista della Gardner, che grazie al ruolo di Maxine Faulk ottenne una candidatura al Golden Globe; in \"La Bibbia\" (1966) interpret\u00f2 il ruolo della biblica Sara e sul set conobbe l'attore George C. Scott, con il quale ebbe una breve ma turbolenta relazione. L'attrice diede prova del suo talento anche nel kolossal \"55 giorni a Pechino\" (1963) di Nicholas Ray, ove recit\u00f2 accanto a Charlton Heston e David Niven, e in \"Sette giorni a maggio\" (1964) di John Frankenheimer, di nuovo al fianco di Lancaster. \nNel 1968 lasci\u00f2 Madrid per trasferirsi definitivamente a Londra, ove inizi\u00f2 a condurre una vita molto pi\u00f9 ritirata, lontana da una Hollywood che peraltro stava rapidamente rinnovandosi. Pare che nel 1967 l'attrice avesse mostrato molto interesse per l'amb\u00ecto e 'scabroso' ruolo di Mrs. Robinson nel film \"Il laureato\" e che, in occasione di un incontro con il giovane regista Mike Nichols, avesse dichiarato che avrebbe fatto qualsiasi cosa tranne che spogliarsi; questi per\u00f2, in accordo con la produzione e dopo avere ricevuto il netto rifiuto anche di Doris Day, scelse Anne Bancroft. Nel 1968 affianc\u00f2 Omar Sharif, Catherine Deneuve e James Mason nel film in costume \"Mayerling\" di Terence Young. \nNei primi anni settanta prese parte ad alcuni film di successo: venne diretta ancora da John Huston nel western nostalgico \"L'uomo dai 7 capestri\" (1972) accanto a Paul Newman e Jacqueline Bisset, ove apparve solo verso il finale nel ruolo della leggendaria cantante Lillie Langtry; recit\u00f2 poi in due film catastrofici, genere in voga in quegli anni, ossia \"Terremoto\" (1974) di Mark Robson, accanto a Charlton Heston, e \"Cassandra Crossing\" (1976) di George Pan Cosmatos, con un cast internazionale comprendente Sophia Loren e Richard Harris; fu poi diretta nuovamente da George Cukor in \"Il giardino della felicit\u00e0\" (1976), ove affianc\u00f2 Elizabeth Taylor e Jane Fonda. Dopo una breve apparizione nell'horror \"Sentinel\" (1977) di Michael Winner, recit\u00f2 ancora in un film di genere catastrofico, \"Citt\u00e0 in fiamme\" (1979) di Alvin Rakoff, al fianco di Henry Fonda e Shelley Winters. \nTra la fine degli anni settanta e la prima met\u00e0 del decennio seguente la Gardner limit\u00f2 sensibilmente le sue apparizioni in pubblico e partecip\u00f2 in maniera sporadica a produzioni cinematografiche e televisive minori - tra cui la miniserie \"A.D. - Anno Domini\" (1985) di Stuart Cooper - ma nelle quali, sia pure in et\u00e0 matura e in ruoli secondari, ebbe la possibilit\u00e0 di mostrare ancora il suo leggendario fascino. Apparve per l'ultima volta al cinema nel 1982, e in un film per la televisione nel 1986.\nAva Gardner mor\u00ec a Londra nel 1990, all'et\u00e0 di 67 anni, per le conseguenze di una polmonite, poco dopo aver ultimato il suo libro autobiografico dal titolo \"Ava Gardner: The Secret Conversations\" (pubblicato per\u00f2 negli Stati Uniti solo nel luglio 2013), ricco di aneddoti e rivelazioni sulla sua esistenza irrequieta, i tanti amanti e il rapporto non sempre facile con Hollywood. Nel 1992 la cittadina spagnola di Tossa de Mar in Catalogna, dove nel 1951 fu in parte girato il film \"Pandora\", dedic\u00f2 alla Gardner una statua in bronzo a grandezza naturale.\nDoppiatrici italiane.\nNelle versioni in italiano dei suoi film, Ava Gardner \u00e8 stata doppiata da:"}
{"id": "112888", "revid": "125775268", "url": "https://it.wikipedia.org/wiki?curid=112888", "title": "Serie A 2004-2005", "text": "La Serie A 2004-2005 \u00e8 stata la 103\u00aa edizione della massima serie del campionato italiano di calcio (il 73\u00ba a girone unico), disputato tra l'11 settembre 2004 e il 29 maggio 2005 e concluso con la vittoria della : a causa delle successive sentenze di Calciopoli, il titolo fu tuttavia revocato senza intercorrere in ulteriore assegnazione.\nCapocannoniere del torneo \u00e8 stato l'italiano Cristiano Lucarelli () con 24 reti.\nStagione.\nNovit\u00e0.\nLa riforma dei campionati varata dalla FIGC nel settembre 2003 in conseguenza del caso Catania decret\u00f2 l'ampliamento della massima serie a 20 squadre, fissando in 3 formazioni il ricambio con un torneo cadetto da par suo stabilizzatosi a 22 club: l'ipotesi di play-out volti a determinare le retrocessioni fu invece scartata. Sotto il profilo statistico, un lotto di 20 partecipanti non si registrava dall'edizione 1951-1952.\nL'organico vide il ritorno in massima serie di , , , , e , quest'ultima dopo uno spareggio interdivisionale con il .\nSul piano regolamentare fu introdotto il divieto di fumare all'interno dell'area tecnica per i tesserati, mentre divenne tassativa l'ammonizione per il calciatore che si fosse tolto la maglia in campo. Le divise da gioco poterono inoltre riportare un secondo logo commerciale, novit\u00e0 adottata da Messina, Palermo e . Infine, a partire da quest'anno, i campioni d'Italia vengono premiati direttamente in campo all'ultima giornata oppure \u2014 in caso di vittoria anticipata \u2014 nell'ultimo incontro casalingo.\nAggiornamenti.\nNell'agosto 2004 ebbe luogo un processo relativo a presunte \"combine\" verificatesi nel precedente campionato, col giudizio rimesso alla Commissione Disciplinare: e furono multate rispettivamente per e euro, in ragione dei lievi addebiti emersi. I tesserati bianconeri Roberto D'Aversa e Generoso Rossi subirono inoltre sei mesi e un anno di squalifica, col doriano Stefano Bettarini inibito invece per cinque mesi. Le sentenze vennero poi confermate dalla Commissione d'Appello nel settembre successivo.\nNessun provvedimento riguard\u00f2 invece il , definitivamente prosciolto dalla Commissione Disciplinare nel febbraio 2005.\nCalciomercato.\nIl campione in carica puntell\u00f2 la difesa con l'ex laziale Stam, oltre a riportare in Italia il centravanti Crespo dopo una stagione al . \nSul fronte delle panchine, Fabio Capello e Roberto Mancini lasciarono la capitale per accasarsi rispettivamente a Torino e Milano: la prelev\u00f2 dalla anche il difensore Zebina e il centrocampista Emerson, completando il proprio mercato grazie agli ingaggi di Fabio Cannavaro dall' (cui fu dirottato in cambio il portiere Carini) e dell'astro nascente Zlatan Ibrahimovi\u0107 dall'. L'ex tecnico biancoceleste fu invece seguito alla Pinetina da Favalli e Mihajlovi\u0107, con l'organico nerazzurro rimpolpato anche da Cambiasso, Ver\u00f3n e Davids: tra gli altri nuovi nomi da segnalare Burdisso e Z\u00e9 Maria.\nI giallorossi chiamarono in panchina Cesare Prandelli, rimpiazzato da Rudi V\u00f6ller prima dell'inizio del campionato: il neoacquisto Philippe Mex\u00e8s (proveniente dall') ricevette inoltre una squalifica in quanto la societ\u00e0 francese sporse denuncia alla FIFA ritenendo irregolare il trasferimento. A Trigoria giunsero poi Simone Perrotta e Mido, con una situazione diametralmente opposta ad animare Formello: ceduti numerosi \u00abbig\u00bb per ricavarne liquidit\u00e0 in ragione delle precarie finanze, la Lazio \u2014 che perse tra gli altri anche Fiore e Corradi \u2014 richiam\u00f2 Di Canio affidando quindi a Caso la conduzione tecnica e a Lotito l'incarico presidenziale.\nVicissitudini similari riguardarono il , scampato al fallimento con l'amministrazione straordinaria di Enrico Bondi: scelto Silvio Baldini quale allenatore, i ducali si limitarono ad operazioni di piccolo calibro.\nMovimenti di spicco anche in provincia e tra le neopromosse, con l' a scommettere su Antonio Di Natale e la che tesser\u00f2 Chiellini e Miccoli. Degno di nota, infine, l'ingaggio da parte di e di giocatori ellenici laureatisi campioni d'Europa nella recente rassegna: il portiere Katergiannakis approd\u00f2 in Sardegna, col centrocampista Zagorakis a rinforzare la mediana felsinea.\nTra gli allenatori esordienti in massima categoria Walter Mazzarri assunse il comando della , con Andrea Mandorlini a mantenere le redini di un' gi\u00e0 condotta alla promozione e Daniele Arrigoni alla guida dei sardi.\nAvvenimenti.\nGirone di andata.\nCoi pronostici della vigilia densi d'incertezza in ragione del nuovo formato, fu la Juventus a tentare un'immediata corsa solitaria. Le altre \"big\" opposero in avvio una scarsa resistenza, con la Roma distratta da tensioni societarie e problemi d'amalgama in spogliatoio: San Siro conobbe i primi trionfi casalinghi solamente in ottobre, con l'Inter distintasi suo malgrado per la spiccata \"pareggite\". Eguali stenti vennero conosciuti da Lazio e Parma, con Cagliari e Lecce ertesi all'opposto dallo \"status\" di provinciali normalmente attribuito loro. \nNel vivo dell'autunno, dopo la sconfitta rimediata dai torinesi a Reggio Calabria, il Milan si propose quale unica controparte degli uomini di Capello: uno scontro diretto andato in scena proprio a ridosso della pausa natalizia quantific\u00f2 in 4 punti il \"gap\" tra le rivali, coi restanti piazzamenti in chiave-Champions divenuti bersaglio dell'Udinese e degli ancora imbattuti nerazzurri. Livorno e Messina \u2014 uscite peraltro indenni dalle trasferte al Meazza rossonero che il calendario aveva proposto loro in settembre \u2014 accumularono un sufficiente margine sui bassifondi, \u00abpalude\u00bb abitata invece dalle pur blasonate Fiorentina e Bologna: con esiguo scarto a dividere Siena e Reggina dall'Atalanta fanalino di coda, critico apparve inoltre il quadro di Brescia e Chievo.\nA fronte dei confini di una \"zona Uefa\" delimitati dalle vivaci Palermo e Sampdoria, il duello al vertice premi\u00f2 una Juventus che svoltava al giro di boa lasciandosi i meneghini a \u22122.\nGirone di ritorno.\nRepentine scosse alla classifica contraddistinsero l'inverno, segnalando il 30 gennaio 2005 un divario pari a 8 lunghezze per i knock-out rimediati dai rossoneri contro labronici e felsinei: la formazione sabauda inciamp\u00f2 tuttavia con blucerchiati e rosanero, fornendo ai campioni uscenti un'immediata \u00e0ncora di recupero. Dopo un aggancio verificatosi il 19 febbraio, le contendenti diedero vita ad una rincorsa \"ex aequo\" per l'intero marzo; mentre un'Inter notevolmente distanziata dalla vetta prese a consolidare l'ultimo gradino del podio, il crollo verticale della Fiorentina agevol\u00f2 il tentativo dei bolognesi di trarsi d'impaccio.\nBrevemente scioltasi in occasione del 31\u00ba turno \u2014 quando la sconfitta del Milan in campo senese frutt\u00f2 ai bianconeri l'allungo, vanificato dal passo falso coi nerazzurri nella giornata successiva \u2014 la coppia di testa si riun\u00ec procedendo a braccetto fino al confronto diretto dell'8 maggio: una rete di Trezeguet parve certificare il passaggio di consegne nell'albo d'oro, col vantaggio ammontato addirittura a 5 punti dopo che la squadra di Ancelotti ebbe impattato a Lecce. La Juventus pot\u00e9 fregiarsi del tricolore ancor prima di scendere in campo, stante il rocambolesco 3-3 colto dai milanesi nell'anticipo della penultima giornata contro un Palermo assicuratosi nell'occasione uno \"slot\" europeo.\nAl traguardo continentale era pervenuta, seppur con vie traverse, anche una Roma che colse la permanenza sconfiggendo fatalmente l'Atalanta: i neocampioni d'Italia contribuirono a propria volta alla salvezza labronica, pareggiando 2-2 nella trasferta del 22 maggio. In una vibrante domenica conclusiva, il ruolo primario fu ricoperto dagli incroci valevoli per scampare alla retrocessione: pur con le isolane gi\u00e0 chiamatesi fuori, la probabilit\u00e0 aritmetica poneva ancora a rischio ben 9 compagini.\nUna secca sconfitta a Firenze condann\u00f2 il Brescia ad accompagnare in cadetteria gli orobici, i quali si arresero anche ad un Siena che archivi\u00f2 in tal modo l'obiettivo: contestuale traguardo venne tagliato da Lecce e Chievo, sia pur segnalatesi in negativo per la vulnerabilit\u00e0 difensiva e la sterilit\u00e0 dell'attacco. Mentre la classifica avulsa determin\u00f2 uno spareggio tra Bologna e Parma, Inter e Udinese completarono il quartetto di testa: per i friulani si tratt\u00f2 di uno storico approdo in Champions League, coi lombardi a far registrare un record di 18 pareggi in 38 gare. Degna di nota anche la stagione laziale, con i biancocelesti che sottrattisi \"in extremis\" alla B parteciparono addirittura all'Intertoto giovando delle mancate iscrizioni di peloritani e labronici.\nIl primo atto del derby emiliano \u2014 l'ultimo spareggio nella storia della Serie A \u2014 si risolse in favore dei petroniani, con i ducali capaci tuttavia di ribaltare le sorti nel \"retour match\": traditi da un calo nella fase cruciale dell'annata, i felsinei riassaporarono la B dopo quasi un decennio.\nNell'estate 2006, a seguito dello scandalo noto come \"Calciopoli\" \u2014 le cui indagini riguardarono 19 partite della suddetta stagione \u2014 lo Scudetto vinto dalla Juventus fu revocato non incorrendo in ulteriore assegnazione.\nClassifica finale.\n\"Fonte:\"\nLegenda:\nRegolamento:\nNote:\nRisultati.\nCalendario.\nIl calendario fu sorteggiato il 12 agosto 2004, con l'inizio del torneo previsto l'11 settembre successivo. Furono inserite 3 soste (10 ottobre, 21 novembre e 27 marzo) per gli impegni della Nazionale, sebbene la seconda di esse fu poi dedicata alla Coppa Italia. Il maggior numero di squadre in campionato obblig\u00f2 poi alla disputa di turni infrasettimanali, programmati al 22 settembre, 27 ottobre, 6 gennaio e 2 febbraio. La giornata del 2 e 3 aprile 2005 fu rinviata per la morte di Papa Giovanni Paolo II, facendo slittare il calendario e portando all'aggiunta di un altro infrasettimanale (20 aprile).\nLa stagione termin\u00f2 il 29 maggio 2005, mentre lo spareggio tra Bologna e Parma si tenne il 14 e 18 giugno.\nSpareggi.\nSpareggio salvezza.\nIl Parma batte il Bologna con il risultato complessivo di 2-1, mantenendo la Serie A. Il Bologna retrocede in Serie B.\nStatistiche.\nIndividuali.\nClassifica marcatori.\nNella partita Parma-Livorno, finita 6 a 4 per gli emiliani, furono messe a segno ben due quadriplette: Alberto Gilardino per il Parma e Cristiano Lucarelli per il Livorno.\nMedia spettatori.\nMedia spettatori della Serie A 2004-05: 26.098"}
{"id": "112890", "revid": "33689", "url": "https://it.wikipedia.org/wiki?curid=112890", "title": "DBase", "text": "dBase, scritto anche dBASE \u00e8 un software per la gestione di database (DBMS), archivi dati, tabelle, report in ambiente MS-DOS e Windows. \u00c8 costituito da un ambiente operativo e di sviluppo che utilizza una serie di comandi e istruzioni che agiscono sugli archivi. Sia l'ambiente operativo sia i comandi hanno seguito un'evoluzione nel corso degli anni, differenziandosi a seconda della versione del software messa in commercio. Gli archivi, formati da record e da campi, devono essere definiti sia per il nome sia per la tipologia dei dati inseriti, ossia dai tipi di campi costituenti la tabella. \u00c8 prevista l'indicizzazione degli archivi grazie all'utilizzo di chiavi primarie e secondarie. \nOrigini.\nQuesto software deriva da Vulcan un programma per computer scritto da Wayne Ratliff in linguaggio assembly per il sistema operativo CP/M.\nIl nome Vulcan deriva dal pianeta di origine di Spock un personaggio della famosa serie televisiva \"Star Trek\".\nNel 1979 Vulcan fu pubblicizzato sulla rivista informatica \"Byte\" e venduto per 7.000 dollari.\nCommercialmente non fu un grande successo.\ndBase II.\nVulcan fu venduto a George Tate, della Ashton-Tate, e dopo poco tempo anche l'autore Wayne fu assunto dalla neonata societ\u00e0. Nel 1983 la nuova azienda ebbe un successo tale da essere quotata in borsa.\nVulcan venne rinominato in dBase II e per motivi di marketing la Ashton-Tate pens\u00f2 che fosse da evitare la versione 1, quindi dBase I non fu mai distribuita.\nCon un grosso investimento in pubblicit\u00e0, dBase II divenne un grande successo, uno dei pi\u00f9 grandi degli anni ottanta. Nel 1984 la Ashton-Tate aveva un fatturato annuo di 35 milioni di dollari, contro i 55 milioni della Microsoft.\nBench\u00e9 limitato nel numero di record e nel numero dei campi, nonostante il programma fosse progettato inizialmente per funzionare su un'architettura hardware a 8 bit dotata di un sistema operativo CP/M, in breve tempo dBase venne utilizzato in un grandissimo numero di progetti software, divenendo lo standard nella gestione dei dati, grazie alla presenza di un linguaggio di interrogazione e di programmazione.\ndBase III e Plus.\nLa versione originale fu scritta interamente in linguaggio assembly, mentre le versioni successive, a partire da dBase III, furono riscritte interamente in linguaggio C. Per via della nuova architettura e delle nuove opzioni, il nuovo dBase III funzionava bene soltanto sui nuovi PC, mentre sui vecchi era troppo lento. Nel giro di poco tempo il dBase III divenne uno dei prodotti pi\u00f9 diffusi nell'ambiente DOS, nonostante fossero presenti ancora alcune limitazioni relative al numero di record complessivi e al numero di campi gestibili per ogni archivio, al numero di archivi apribili contemporaneamente, al numero di caratteri registrabili.\nLa versione Plus si distinse soprattutto per la sua apertura alla multiutenza ed al funzionamento in rete, inglobando la logica dell'interfaccia MS.NET, PC NETWORK, GOUPIL.NET e Novell.\ndBase IV e V.\nNell'ottobre 1988, fu messa in commercio la nuova release dBase IV, che non funzionava bene, il software era ancora pi\u00f9 lento della versione precedente, e pieno di bug. Le vendite anche per via dei nuovi prodotti di altre societ\u00e0 (Clipper e FoxBase) crollarono e i clienti si rivolsero ad altri prodotti.\nCome risposta la Ashton-Tate fece causa alla FoxBase, ma la perse, in quanto ci si rese conto che il querelante non aveva i diritti di propriet\u00e0 su dBase, rimasti al Jet Propulsion Laboratory presso il quale lavorava Wayne.\nIl dBase V fu progettato per girare nell'ambiente Windows e quindi totalmente improntato alla logica a finestre. Il programma si mise in evidenza per lo sviluppo del linguaggio di programmazione e per l'ambiente operativo sempre pi\u00f9 funzionale e potente.\nVisual dBASE.\nLa Ashton-Tate fall\u00ec in breve tempo, e fu acquistata dalla Borland nel 1991. I bug di dBase IV furono corretti, ed il software fu trasportato su altri sistemi operativi come SPARC, AIX ed OpenVMS.\nMolte societ\u00e0 nella seconda met\u00e0 degli anni '80 misero in commercio prodotti chiamati xBase compatibili, cio\u00e8 software con aggiunte al linguaggio di programmazione o alla struttura del file.\nIl formato file di dBase (DBF) \u00e8 diventato sinonimo di un ambiente di programmazione. La struttura \u00e8 semplice se comparata alle strutture dati dei sistemi SQL, ma comunque efficiente per le applicazioni personali monoutente.\nIstruzioni e comandi.\nEcco alcuni esempi di istruzioni e comandi:\nCREATE nome tabella; utilizzato per creare una tabella dati\nUSE nome tabella; utilizzato per selezionare ed aprire una tabelle dati\nAPPEND / APPEND FROM nome tabella; utilizzato per aggiungere record alla tabella gi\u00e0 definita\nSKIP numero; consente l'avanzamento del puntatore del record di un archivio\nDISPLAY [OFF], [intervallo], [campi], [FOR], [TO PRINT] ; descrive/visualizza il record ed i campi\nJOIN WITH nome tabella1 TO nome tabella2 FOR nome tabella1-&gt;campo1 = nome tabella3-&gt;campo1; consente un collegamento/unione di un gruppo di record fra due o pi\u00f9 tabelle legate o tenute insieme da un campo in comune.\nFormato file.\nUna caratteristica importante di dBase \u00e8 il suo formato di file codice_1, che \u00e8 stato adottato in un certo numero di altre applicazioni. Ad esempio, il formato shapefile, sviluppato da Esri per i dati spaziali nel proprio PC ArcInfo sistema di informazione geografica per PC ArcInfo, utilizza file .dbf file per memorizzare i dati degli attributi funzione.\nMicrosoft consiglia di salvare un file di database Microsoft Works nel formato di file dBase in modo che possa essere letto da Microsoft Excel.\nUn pacchetto \u00e8 disponibile per Emacs per leggere i file xbase.\nLibreOffice e OpenOffice Calc sono in grado di leggere e scrivere tutti i file DBF generici."}
{"id": "112892", "revid": "547992", "url": "https://it.wikipedia.org/wiki?curid=112892", "title": "Ferdinando Fuga", "text": "Biografia.\nNacque a Firenze dal muranese Giovanni Fuga e Antonia Serravalli, i cui ascendenti avevano rivestito cariche primarie nell'amministrazione civica fiorentina, l'11 novembre 1699. Il giorno seguente fu battezzato col nome di Ferdinando in onore di Ferdinando de' Medici, Gran Principe di Toscana, il quale gli fece da padrino in quanto protettore del padre Giovanni suo aiutante di camera che port\u00f2 con s\u00e9, insieme al fratello Francesco che divenne commerciante, da Murano quando lui si ammal\u00f2 durante il Carnevale di Venezia del 1696.\nAllievo di Giovan Battista Foggini, uno dei protagonisti del barocco fiorentino, il giovane Ferdinando si stabil\u00ec a Roma nel 1718; l'Urbe serbava tracce di un grandissimo fervore artistico che vi accentr\u00f2 personaggi del calibro di Nicola Salvi e Alessandro Specchi. Nel terzo decennio del secolo l'architetto si mise in luce con tre progetti che, se non ottennero un successo immediato, ne misero in mostra l'abilit\u00e0 e la maestria: una proposta per la fontana di Trevi (1723) e due disegni per facciate di chiese (San Giovanni in Laterano, 1723, e Santa Maria sopra Minerva, 1725). La facciata della Basilica di Santa Cecilia in Trastevere preannuncer\u00e0 quella di Santa Maria Maggiore.\nA Roma spos\u00f2 nel novembre 1727 Angela Ponetti dalla quale ebbe cinque figli due delle quali Maria Vittoria e Maria Antonia rispettivamente sposarono Giacomo Pannini, figlio di prime nozze dell'architetto, pittore e scenografo Giovanni Paolo Pannini e Ferdinando Hamerani incisore di monete.\nNel 1730, dopo un breve soggiorno a Palermo, Fuga si guadagna la fiducia del papa conterraneo Clemente XII, che gli affida il progetto del suo palazzo di famiglia (Palazzo Corsini) e la carica di architetto del Quirinale, grazie alla quale avr\u00e0 l'incarico di costruire la \"Coffee House del Quirinale\", nei giardini e la cosiddetta \"Palazzina\", odierna dimora del Presidente della Repubblica. Nel 1737 completa la scenografia di Piazza del Quirinale con la festosa facciata del Palazzo della Consulta; nello stesso anno termina anche la costruzione della chiesa di Santa Maria dell'Orazione e Morte, nei pressi di Palazzo Farnese, una delle sue opere migliori.\nA Roma Fuga mantiene la carica di Architetto dei Sacri Palazzi anche con Benedetto XIV, che gli commissiona la facciata della Basilica di Santa Maria Maggiore, una felice e scenografica creazione, composta di un portico e una loggia immaginata per proteggere i mosaici trecenteschi di Filippo Rusuti.\nRisale al 1748 il progetto per la basilica di Sant'Apollinare, per un collegio di gesuiti tedeschi.\nNel 1751 Fuga venne chiamato a Napoli, nell'ambito del programma di rinnovamento edilizio del nuovo re Carlo di Borbone, con l'incarico di progettare il gigantesco \"Real Albergo dei Poveri\", un edificio tipicamente illuminista, dalla facciata lunga ben 600\u00a0m, che per\u00f2 non verr\u00e0 completato e rester\u00e0 di lunghezza pari a 360 metri, e dalla grandiosa chiesa esagonale che ne avrebbe movimentato l'immensa mole.\nSempre a Napoli Fuga ottenne numerosi incarichi importanti, come il palazzo dei Granili (non pi\u00f9 esistente), la facciata della chiesa dei Girolamini, i palazzi Caramanico e Giordano. Alcuni disegni testimoniano anche la sua partecipazione all'allestimento del nuovo museo archeologico nel palazzo un tempo occupato dall'Universit\u00e0. Opera sua, tipicamente illuminista, fu il Cimitero delle 366 Fosse a Poggioreale, per l'Ospedale degli Incurabili. Si trattava di un'opera innovativa di edilizia cimiteriale, in cui aveva previsto una fossa comune per ciascun giorno dell'anno.\nNel 1764 rimodern\u00f2 da gotico a barocco il Casino del nobili, in Piazza del Campo a Siena.\nNel 1768 realizz\u00f2 lungo il cosiddetto Miglio d'Oro a Resina, la Villa Favorita che divenne poco dopo residenza reale e fu cos\u00ec chiamata dalla regina Maria Carolina d'Asburgo in quanto le ricordava la prediletta dimora di Sch\u00f6nbrunn a Vienna.\nIn questi anni lo stile dei suoi edifici si libera progressivamente dei dettagli decorativi tipici del barocco e si fa monumentale e severo, forse pi\u00f9 per esigenze illuministiche di funzionalit\u00e0 che per un reale accostamento al nascente neoclassico.\nFu eletto \"principe\" dell'Accademia di San Luca per gli anni 1753-1754.\nRisale agli ultimi anni della sua vita il progetto per il restauro della Cattedrale di Palermo, attuato interamente dopo la sua morte e in forme molto pi\u00f9 radicali di quelle da lui pensate.\nMor\u00ec a Napoli il 7 febbraio 1782."}
{"id": "112893", "revid": "1522738", "url": "https://it.wikipedia.org/wiki?curid=112893", "title": "Star Comics", "text": "La Edizioni Star Comics S.r.l. \u00e8 una casa editrice di fumetti italiana con sede a Bosco, frazione di Perugia. Fondata nel 1987, si \u00e8 specializzata inizialmente nella distribuzione in Italia di fumetti prodotti negli Stati Uniti dalla Marvel Comics e da altri editori americani, e di manga, i fumetti di origine giapponese, oltre a serie a fumetti da Paesi occidentali.\nStoria.\nAntefatto.\nA met\u00e0 degli anni ottanta la fortuna editoriale dei supereroi della Marvel Comics in Italia era in netto declino. Dopo quasi quindici anni di pubblicazione da parte della Editoriale Corno e dopo uno strepitoso successo nel decennio precedente, era rimasta una sola testata di storie inedite (\"L'Uomo Ragno seconda serie\"), che avrebbe chiuso con il n. 58 nel gennaio del 1984 con il fallimento della Editoriale Corno. Segu\u00ec un vuoto assoluto di circa quindici mesi. Nell'autunno 1985 un piccolo editore di Todi, la Labor Comics, acquis\u00ec i diritti per pubblicare due collane con fumetti Marvel: \"Alien\" (con materiale del sottomarchio \"Epic\") e \"Collana Labor\", con le storie tratte dalla serie \"Marvel Graphic Novel (vol.1)\". Fu proprio in quest'ultima rivista che Marco Marcello Lupoi esord\u00ec come redattore nel dicembre 1985. Nel 1986 la Labor lanci\u00f2 un'altra rivista (intitolata \"Marvel\") per presentare le serie regolari dei supereroi di Stan Lee. Inizi\u00f2 con la ormai classica \"Saga di Proteus\", realizzata dal duo Chris Claremont/John Byrne e tratta dai numeri 123-126 della testata statunitense \"Uncanny X-Men\". Il mensile per\u00f2 chiuse dopo due soli numeri, insieme alla casa editrice.\nNascita e sviluppo.\nDalle ceneri della Labor, per opera di Sergio Cavallerin e Marco Marcello Lupoi, nacque nel 1987 la Star Comics. Il duo propose a Giovanni Bovini (proprietario di una tipografia a Bosco, frazione di Perugia) la pubblicazione a basso costo dell'Uomo Ragno. La proposta piacque e il progetto part\u00ec il 6 marzo 1987, con Cavallerin come direttore responsabile e Lupoi come coordinatore editoriale. Le vendite inizialmente stentarono ma poi iniziarono a salire, fino a portare la Star in attivo e a permettere il lancio di altre testate famose come \"Fantastici Quattro\", \"Gli incredibili X-Men\", \"Capitan America e i Vendicatori\", \"Il Punitore\", oltre a serie minori e numeri speciali aperiodici.\nL'avvento della Marvel Italia, che rilev\u00f2 nel 1994 tutti i diritti delle testate Marvel, convinse la casa editrice a ripensare completamente il settore supereroico. La Star dovette fare a meno di quel Lupoi che ne aveva favorito la nascita e che subito era passato alla nascente Marvel Italia, ma riusc\u00ec a reggere il confronto grazie al lavoro di una nuova redazione, reclutata da Ade Capone e guidata da Paolo A. Livorati, con le traduzioni di Andrea Cotta Ramusino e Valerio Lanari. In questo \"nuovo corso\", durato dal 1994 a tutto il 1998, la Star port\u00f2 in Italia i fumetti della Image (tra cui \"Spawn\" e \"Gen 13\") e fece conoscere anche diverse serie della Dark Horse, divenendo il tramite italiano per le due principali etichette indipendenti del panorama fumettistico statunitense. Dalla met\u00e0 del 1995, vista l'eccessiva frammentazione creativa del consorzio Image, si specializz\u00f2 nella sotto-etichetta Wildstorm, con i personaggi ideati da Jim Lee.\nPoco prima, la Star aveva deciso (sotto la guida dei Kappa boys) di affiancare alla produzione statunitense alcune nuove testate contenenti manga, ossia fumetti giapponesi. La scelta si rivel\u00f2 fortunatissima perch\u00e9 coincise (e in parte la provoc\u00f2) con un'esplosione di interesse per il fumetto giapponese in Italia. Da notare che con \"Dragon Ball\" la Star fu la prima a pubblicare in Italia un albo di manga nello stile originale di lettura, cio\u00e8 con le tavole da destra a sinistra. Inoltre vennero riprese alcune famose serie rimaste incomplete a causa del fallimento della casa editrice Granata Press, quali \"Ranma \u00bd\" e \"Maison Ikkoku\". Dal 1999 quello giapponese \u00e8 il settore trainante della casa editrice di Perugia, che pubblica diversi titoli di questo genere fra i quali i pi\u00f9 famosi sono \"Saint Seiya\", \"One Piece\", \"Shaman King\", \"Lupin III\", \"Detective Conan\", \"Ken il guerriero\", \"Le bizzarre avventure di JoJo\" e i gi\u00e0 citati \"Dragon Ball\" e \"Ranma \u00bd\".\nLa Star ha pubblicato e pubblica anche fumetti italiani, tra questi vi \u00e8 \"Lazarus Ledd\", ideato da Ade Capone e da lui scritto per la quasi totalit\u00e0 delle circa duecento storie, di varia lunghezza, che vedono protagonista il personaggio. La serie regolare di \"Lazarus Ledd\", iniziata come mensile nel 1993 e passata a bimestrale nel 2004, si \u00e8 conclusa nel novembre 2006 con il numero 151, intitolato \"L'ultima battaglia\". Sono tuttavia previsti due o tre volumi speciali all'anno. Dall'agosto 2004 la Star ha anche rilevato e rilanciato la serie \"Jonathan Steele\", ideata e scritta da Federico Memola, che era stata interrotta nel luglio dello stesso anno dalla Sergio Bonelli Editore che la pubblicava originariamente.\nIl settore USA chiuse nel dicembre del 1998 per vari motivi concomitanti, fra cui la cessione dei personaggi Wildstorm alla DC Comics da parte di Jim Lee, una minore quantit\u00e0 di produzioni da parte della stessa Wildstorm e dissidi interni sulla linea editoriale.\nNel 2004 la Star Comics \u00e8 comunque tornata nel settore dei fumetti statunitensi con il lancio delle riviste antologiche \"Star Magazine New\" e \"Star Book\", sotto la supervisione di Dario Gulli. La scelta di pubblicare le due riviste nelle sole fumetterie non ha dato i risultati sperati, con la conseguente chiusura per scarse vendite nell'arco di due anni. Anche il magazine \"Star Fantasy\" supervisionato da Ade Capone ha chiuso dopo pochi numeri.\nDopo un tentativo di espandere il suo mercato con la pubblicazione di una rivista sui telefilm, la casa editrice perugina ha deciso di concentrarsi sulla pubblicazione di manga e fumetti italiani, lanciando anche nel 2007 le miniserie autoprodotte \"Nemrod\" e \"Khor\".\nNel 2009 esce, sempre in tema di fumetti italiani, \"Rourke\" di Federico Memola.\nGrazie al successo di queste serie a fumetti italiane, la Star Comics investe sempre di pi\u00f9 su progetti italiani dal 2010 in poi, tra i quali possiamo citare \"Factor V\", \"Valter Buio\" e \"Pinkerton S.A.\", \"The Secret\", \"Dr. Morgue\", \"Kepher\" e \"\" tra quelle pubblicate a partire dal 2010.\nDal lato manga, il 2009 \u00e8 un anno chiave per l'editore: nei primi mesi dello stesso anno termina infatti il rapporto di collaborazione con il gruppo dei Kappa boys, consulenti e scouter di lunga data. Sebbene questa separazione sia stata motivata dall'editore citando una \"divergenza di obiettivi\", i Kappa boys non si sono mai pronunciati direttamente ma hanno lasciato intendere, senza scendere nei dettagli, che vi siano state probabilmente inadempienze contrattuali di qualche tipo.\nIl 2013 \u00e8 l'anno di esordio di \"Suore Ninja\" fumetto umoristico sceneggiato da Davide La Rosa e disegnato da Vanessa Cardinale prodotto in seguito al successo ottenuto dal precedente lavoro della coppia, il volume auto-prodotto intitolato\" Zombie Gay in Vaticano\".\nNel febbraio 2021 la casa editrice annuncia un nuovo logo e la nascita di due etichette: Star (per i manga) e Astra (per i fumetti occidentali)."}
{"id": "112899", "revid": "1718925", "url": "https://it.wikipedia.org/wiki?curid=112899", "title": "Ka\u02bfba", "text": "La Ka\u02bfba (o al-Ka\u02bfba; , derivante dal sostantivo \"ka\u02bfb\", 'dado' o 'cubo'), nell'adattamento italiano Caaba o Kaaba (), \u00e8 un'antica costruzione situata all'interno della Sacra Moschea, al centro della Mecca (in Arabia Saudita); rappresenta l'edificio pi\u00f9 sacro dell'islam.\nStoria.\nIn et\u00e0 preislamica il termine \"ka\u02bfba\" era attribuito a varie costruzioni simili. \nBasti pensare che pi\u00f9 avanti, nel XIV secolo, a un edificio cubico di fattura araba, sito a Naq\u0161-e Rostam (vicino a Persepoli), sar\u00e0 dato il nome di \"Ka\u02bfba-ye Zardo\u0161t\" ('La Ka\u02bfba di Zoroastro'): costruzione del tutto paragonabile alla Zend\u0101n-e Solaym\u0101n (parimenti araba), situata a Pasargadae. \nLa ka'ba preislamica della Mecca (nel VII secolo, un edificio pi\u00f9 piccolo dell'attuale) era dedicata al culto della divinit\u00e0 maschile di Hubal; solo in seguito verr\u00e0 identificata dall'Islam come il primo tempio dedicato al culto monoteistico fatto discendere da Dio direttamente dal Paradiso.\nLa tradizione islamica ricorda come l'edificio originario fosse stato distrutto dal diluvio universale, non prima che se ne fosse messo in salvo un pezzo, la Pietra Nera: nascosta nelle viscere di una montagna presso La Mecca ed estratta per la sua opera di riedificazione da Ibr\u0101h\u012bm (l'Abramo biblico), aiutato dal figlio Ism\u0101\u02bf\u012bl (l'Ismaele biblico); la collocheranno all'altezza di circa 1 metro e mezzo dal suolo, nell'angolo di sud-est dell'edificio, dove rimarr\u00e0 fin dopo la sua ricostruzione (necessaria per riparare i profondi danni subiti in un incendio successivo).\nSecondo le medesime tradizioni (le uniche a non parlare dell'edificio solo di sfuggita), in realt\u00e0 i Ban\u016b Quraysh della Mecca avrebbero aperto le porte del santuario a un gran numero di altre divinit\u00e0 venerate in tutta l'Arabia, cos\u00ec da promuovere la sosta dei mercanti e richiamare altri pellegrini, traendone i relativi guadagni.\nMaometto (in arabo \"Mu\u1e25ammad\"), che avrebbe partecipato da giovane a uno dei restauri della Ka\u02bfba, conquistata la Mecca distrusse ogni idolo presente in quella, salvando le sole immagini di Cristo e di sua madre Maria; nel 630, poi, sancir\u00e0 con un pellegrinaggio il rituale da seguire in futuro per l'\"hajj\" (avente proprio alla Mecca uno dei punti di preghiera collettiva pi\u00f9 imponenti, e qualificati).\nDanneggiamenti e ricostruzioni dopo Maometto.\nLa Ka\u02bfba aveva subito diversi danneggiamenti e restauri gi\u00e0 nel corso dei secoli preislamici, in cui la povert\u00e0 dei materiali e delle malte portava sovente al diroccamento della struttura in occasione degli improvvisi per quanto rari rovesci di pioggia: questi gonfiavano i letti dei torrenti (\"uadi\"), scaricando poi le loro acque impetuose nell'avvallamento in cui sorgeva il santuario.\nDopo la morte di Maometto, la struttura \u00e8 stata danneggiata da incendi per tre volte: la prima volta, il 31 ottobre 683, l'incendio fu responsabilit\u00e0 delle truppe dell'anti-califfo \u02bfAbd All\u0101h b. al-Zubayr che erano assediate alla Mecca nel corso della Seconda Fitna che si opponevano al califfo omayyade \u02bfAbd al-Malik b. Marw\u0101n.\nIbn al-Zubayr provvide alla riparazione, che non fu meramente conservativa ma ne modific\u00f2 l'assetto, s\u00ec da includere il \"hat\u012bm\". Ag\u00ec in tal modo sulla base di tradizioni secondo cui il \"hat\u012bm\" era un residuo della fondazione della Ka\u02bfba abramitica e che Maometto stesso aveva desiderato restaurare il tempio cos\u00ec da includerlo.\nLa Ka'ba fu bombardata con pietre nel secondo assedio della Mecca del 692, quando l'esercito califfale omayyade era comandato da al-\u1e24ajj\u0101j b. Y\u016bsuf, governatore di Kufa. La caduta della citt\u00e0 e la morte di Ibn al-Zubayr permisero finalmente agli Omayyadi di riunificare il califfato al termine di un lungo confronto civile in cui era entrato anche al-Mukht\u0101r. Nel 693, \u02bfAbd al-Malik b. Marw\u0101n rase al suolo ci\u00f2 che rimaneva della Ka'ba di \u02bfAbd All\u0101h b. al-Zubayr, e la riedific\u00f2 sulle fondamenta tracciate dai Quraysh. La Ka\u02bfba torn\u00f2 alla sua dimensione cubica che aveva al tempo di Maometto, anche se non tutti gli studiosi concordano su ci\u00f2.\nDurante il \"\u1e24ajj\" del 930, i Carmati attaccarono Mecca, riempirono il pozzo di Zemzem coi cadaveri dei pellegrini uccisi da loro e rubarono la Pietra Nera, portandola nella regione arabica orientale di al-A\u1e25s\u0101\u02be, in cui essa rimase finch\u00e9 gli Abbasidi non la riscattarono nel 952. La struttura della Ka\u02bfba non \u00e8 cambiata da allora.\nDopo forti precipitazioni e inondazioni del 1629, le mura della Ka\u02bfba crollarono e il Masjid fu danneggiato. Lo stesso anno, durante il regno del Sultano ottomano Murad IV, la Ka\u02bfba fu ricostruita con massi di granito grigio-verde della regione stessa della Mecca e il Masjid fu restaurato. L'aspetto e i massi costruttivi della Ka\u02bfba, da allora, non sono pi\u00f9 mutati.\nCaratteristiche.\nDimensioni.\nMisura 11,30 \u00d7 12,86 metri di lato, per un'altezza di 13,10 metri. Prima dell'avvento dell'Islam era di misure assai pi\u00f9 contenute, con un ingresso sopraelevato e senza tetto.\nEsterno.\nDetta anche sommariamente \"scatola nera\", a causa del colore della \"kiswa\" che normalmente la ricopre, sul lato nord-est vi \u00e8 la porta di accesso, difesa da inservienti e dalla speciale polizia incaricata di sovrintendere alla tranquillit\u00e0 dei riti religiosi impedendo l'ingresso ai fedeli pi\u00f9 eccitati. A breve distanza dal lato nord-occidentale corre un basso muretto (\"hat\u012bm\") che delimita un'area interdetta al calpest\u00eco e che si crede sia stato il luogo di sepoltura di Ismaele e della madre H\u0101gar. Tutta l'area circostante l'edificio (\"mat\u0101f\") sarebbe stato il luogo d'inumazione di un altissimo numero di profeti che avrebbero preceduto Maometto.\nNell'angolo est della Ka\u02bfba \u00e8 incastonata a circa un metro e mezzo d'altezza la Pietra Nera, un blocco minerale nero grande quasi come un pallone, di probabile origine meteoritica.\nIl \"miz\u0101b\" della Ka\u02bfba \u00e8 il canaletto di gronda dorato presente a circa met\u00e0 del lato nord-occidentale, che sporge perpendicolarmente al muro. Permette alle acque piovane di defluire dal tetto ed \u00e8 dotato di un gocciolatoio chiamato \"barba del miz\u0101b\".\nLa \"kiswa\".\nL'edificio \u00e8 coperto da una \"kiswa\", un preziosissimo velario serico di colore nero, riccamente intessuto di lamine d'oro e d'argento che ripropongono scritte coraniche. Tale rivestimento viene rinnovato ogni anno. La vecchia \"kiswa\" ogni anno \u00e8 tagliata in pezzi che sono distribuiti ai pellegrini, che lo conservano come preziosa reliquia.\nInterno.\nAll'interno, normalmente accessibile solo agli inservienti e alle personalit\u00e0 pi\u00f9 illustri che ne hanno la custodia (attualmente la famiglia reale saudita), la Ka\u02bfba ospita un pozzo, ormai essiccato, che in antico era chiamato al-Akhsaf o al-Akhshaf, un tempo (prima dell'arrivo dell'Islam) destinato a raccogliere il sangue delle vittime sacrificali e a conservare il tesoro della divinit\u00e0, mentre 3 colonne interne, equidistanti tra loro, allineate in direzione della maggior lunghezza, sorreggono il peso del tetto.\nDirezione della Ka\u02bfba.\nCol termine \"qibla\" si indica la direzione in cui si trova il santuario della Ka\u02bfba a cui deve rivolgere il proprio viso il devoto musulmano quando sia impegnato nella \"\u1e62al\u0101t\" (preghiera). Il punto esatto, detto \"Qibla assoluta\", verso cui andrebbe diretto il viso, \u00e8 quello mediano tra la \"miz\u0101b\" e l'angolo nord.&lt;br&gt;\nQuesto \u00e8 importante pregando idealmente, o da distanza ravvicinata."}
{"id": "112900", "revid": "125960495", "url": "https://it.wikipedia.org/wiki?curid=112900", "title": "Ciro Ferrara", "text": "Annoverato tra i migliori difensori degli anni 1980 e 1990, nel corso della sua carriera ha vestito le maglie di e , conquistando 7 scudetti (1986-87, 1989-90, 1994-95, 1996-97, 1997-98, 2001-02 e 2002-03), 2 Coppe Italia (1986-87 e 1994-95), una Coppa UEFA (1988-89), 5 Supercoppe italiane (1990, 1995, 1997, 2002 e 2003), 1 UEFA Champions League (1995-96), 1 Supercoppa UEFA (1996), 1 Coppa Intercontinentale (1996) e 1 Coppa Intertoto (1999).\nTra il 1987 e il 2000 ha totalizzato 49 presenze in nazionale, partecipando al e al , chiusi entrambi al terzo posto, e al , concluso in seconda posizione. In giovane et\u00e0 ha fatto parte anche dell'Under-21 e della selezione olimpica, con la quale ha disputato i Giochi di .\nI 7 campionati vinti lo collocano tra i giocatori pi\u00f9 decorati nella storia della Serie A. Nel 1997 \u00e8 stato incluso nella squadra dell'anno ESM e candidato al Pallone d'oro, classificandosi 33\u00ba.\nBiografia.\n\u00c8 nato a Napoli l'11 febbraio 1967, nel quartiere di Posillipo. Esiste un altro calciatore nato nella stessa citt\u00e0, nello stesso anno e con lo stesso nome, che ha fatto parte della rosa del nella stagione 1985-1986; essendo all'epoca entrambi nella stessa squadra, per differenziarli venivano chiamati per soprannome: al pi\u00f9 anziano dei due tocc\u00f2 il nomignolo \"Stielike\", con riferimento all'ex difensore della noto per il suo energico stile di gioco.\nInsieme alla famiglia, nel 2004 \u00e8 comparso in una serie di spot televisivi della marca di yogurt \"Danette\" della Danone, mentre nel 2021 ha recitato negli spot TIMvision insieme a Lino Banfi e agli ex colleghi Christian Vieri e Filippo Inzaghi. In precedenza, nel 2002 era comparso, insieme ad altri due giocatori suoi conterranei, Fabio Cannavaro e Vincenzo Montella, nel film \"Volesse il cielo!\" di Vincenzo Salemme. Dalla stagione televisiva 2015-2016 \u00e8 stato commentatore e opinionista tecnico per Premium Calcio, mentre nel 2021 diventa opinionista per DAZN. Nel 2019 ha partecipato al \"celebrity talent show\" di Canale 5, \"Amici Celebrities\", mentre nel 2021 partecipa al reality \"Pechino Express\" in coppia col figlio Giovanbattista.\nA maggio 2005, sempre insieme a Cannavaro, ha creato la \"Fondazione Cannavaro-Ferrara\", associazione di volontariato che si occupa dei bambini disagiati dei quartieri napoletani.\nAl termine dell'attivit\u00e0 agonistica si \u00e8 stabilito con la famiglia a Torino, dove ha aperto una pizzeria che porta il suo nome. \nNel 2020 pubblica il libro \"Ho visto Diego e dico 'o vero\" con prefazione dell'amico ed ex compagno di squadra Diego Armando Maradona.\nCaratteristiche tecniche.\nGiocatore.\nAffermatosi in giovane et\u00e0, Ferrara era un difensore grintoso ma corretto, molto dotato atleticamente nonch\u00e9 valido sul piano tecnico. Abile in acrobazia e nel gioco aereo, spiccava per carisma e personalit\u00e0, ed era in grado di adattarsi a diversi ruoli e moduli tattici: poteva infatti agire da stopper, libero e terzino; inoltre, pur essendo uno specialista della marcatura a uomo, nella quale non lesinava interventi decisi \u2014 per questo motivo, avversari come Zbigniew Boniek e Ryan Giggs lo annoverarono tra i difensori pi\u00f9 difficili da affrontare \u2014, dimostr\u00f2 di potersi disimpegnare con profitto anche negli schieramenti a zona, a dispetto di qualche scetticismo. Il suo repertorio comprendeva altres\u00ec una buona propensione agli sganciamenti offensivi.\nCarriera.\nGiocatore.\nClub.\nGli inizi, Napoli.\nA quattordici anni fece il suo primo provino per il Salvator Rosa, squadra del quartiere napoletano del Vomero, grazie all'accordo che il presidente strapp\u00f2 ai suoi genitori: un giorno di allenamento in meno rispetto agli altri per avere pi\u00f9 tempo da dedicare allo studio. La stagione successiva fu ceduto alla che tuttavia lasci\u00f2 dopo un solo allenamento per la troppa lontananza da casa.\nQuindi, dopo un provino con il , entr\u00f2 negli Allievi B e successivamente negli Allievi A del club azzurro. Per la vittoria dello scudetto di categoria, la squadra di Ferrara verr\u00e0 premiata dal \"numero dieci\" della prima squadra, Diego Armando Maradona, nel corso della sua presentazione allo stadio San Paolo il 5 luglio 1984; come premio, a sorpresa Ferrara verr\u00e0 poi convocato, insieme ad alcuni compagni degli Allievi, per il ritiro precampionato della prima squadra a Castel del Piano. Costretto momentaneamente in carrozzella dalla sindrome di Osgood-Schlatter, una volta ripresosi pot\u00e9 esordire in Serie A con la maglia azzurra il 5 maggio 1985, al San Paolo contro la , partita del campionato 1984-1985.\nNella stagione 1986-1987 vinse i suoi primi trofei: lo scudetto e la Coppa Italia. Nella 1989 il Napoli vinse il suo primo trofeo europeo, la Coppa UEFA, battendo in finale lo : nella finale di ritorno Ferrara segn\u00f2 il gol momentaneo del 2-1. Dopo due secondi posti consecutivi in campionato, Ferrara vinse da protagonista un altro scudetto nel 1989-1990, segu\u00ecto dalla Supercoppa italiana conquistata contro la Juventus. Nel 1991, dopo la cessione di Diego Armando Maradona, divenne capitano del Napoli, suffragando il suo status di \"bandiera\" del club, molto apprezzata dalla tifoseria.\nIn dieci stagioni vest\u00ec la maglia azzurra 323 volte: 247 presenze in Serie A e 12 gol, 47 in Coppa Italia con due segnature e una in Supercoppa italiana, 28 presenze nelle coppe europee e un gol.\nJuventus.\nNell'estate del 1994 viene ceduto alla Juventus, dove ritrova Marcello Lippi il quale gi\u00e0 lo aveva allenato a Napoli. Pagato 9,4 miliardi di lire, contribuisce con un rendimento eccellente alla vittoria dello scudetto, il terzo della sua carriera, e della Coppa Italia, la seconda per lui. L'anno successivo vinse ai rigori la Champions League, allo Stadio Olimpico di Roma contro l' di van Gaal, realizzando il primo \"penalty\" per la Juventus. Nella stagione successiva gli venne affiancato Paolo Montero, con il quale comporr\u00e0 per anni una coppia difensiva di alto livello.\nA Torino vinse sei campionati (ridotti a cinque dopo la revoca dello scudetto del 2004-2005), una Coppa Italia, quattro Supercoppe italiane, una Champions League, una Supercoppa UEFA, una Coppa Intertoto dell'UEFA e una Coppa Intercontinentale. Oltre a quella vinta nel 1996, ha disputato altre tre finali di Champions League: nel 1997 contro il , nel 1998 contro il e nel 2003 contro il .\nIl 15 maggio 2005, a trentotto anni, gioca la sua ultima partita ufficiale, contro il allo Stadio delle Alpi. Si ritira al termine di quella stagione, vantando in tutto 500 partite in Serie A, nel corso di ventuno stagioni consecutive.\nCon la maglia bianconera ha giocato in totale 358 incontri: 253 partite in Serie A (pi\u00f9 uno spareggio per l'accesso alle coppe europee) segnando 15 gol; 26 in Coppa Italia; e 3 finali di Supercoppa, con 2 segnature; 74 incontri europei con 3 centri e una presenza nella Coppa Intercontinentale.\nAl 2019 \u00e8 quattordicesimo nella classifica di presenze in nella massima serie. \nNazionale.\nDopo aver totalizzato 6 presenze in Under-21, esord\u00ec nella nazionale maggiore il 10 giugno 1987, a 20 anni, in Italia- (3-1), amichevole disputata a Zurigo. Venne convocato dal commissario tecnico Azeglio Vicini per il e il , che videro l'Italia giungere al terzo posto. Le due competizioni furono inframmezzate dalla partecipazione con la nazionale olimpica ai Giochi di , chiusi dagli italiani al quarto posto.\nDurante le qualificazioni per il , Ferrara inizi\u00f2 a essere impiegato con maggiore frequenza, insidiando la titolarit\u00e0 di Giuseppe Bergomi nel ruolo di terzino destro, ma, sul finire del 1991, l'approdo di Arrigo Sacchi sulla panchina dell'Italia determin\u00f2 una brusca interruzione della sua carriera azzurra: dopo aver ricevuto tre convocazioni tra il novembre 1991 e il marzo 1992 (senza scendere in campo), il difensore partenopeo fu escluso per tre anni dal giro della nazionale, poich\u00e9 ritenuto scarsamente adattabile alla marcatura a zona. Reintegrato nelle file azzurre a partire dal giugno 1995, Ferrara si afferm\u00f2 come titolare durante le qualificazioni al , ma si infortun\u00f2 prima dell'inizio della competizione, venendo sostituito dall'esordiente Alessandro Nesta.\nSotto la guida di Cesare Maldini, successore di Sacchi, prese parte alle qualificazioni per il , ma dovette saltare anche quest'ultima manifestazione per via di un altro infortunio; al suo posto fu convocato il rientrante Bergomi.\nIl 23 febbraio 2000 scese in campo con la fascia da capitano degli azzurri nell'amichevole vinta 1-0 contro la . A trentatr\u00e9 anni venne convocato dal CT Dino Zoff per il chiuso dall'Italia al secondo posto, e dove nella sfida della fase a gironi contro la Svezia gioc\u00f2 l'ultima delle sue 49 gare in nazionale.\nAllenatore.\nInizi e giovanili.\nNel 2005, subito dopo il suo ritiro, \u00e8 entrato nello staff della nazionale italiana da collaboratore tecnico del CT Marcello Lippi, partecipando alla vittoria del . Successivamente torna alla Juventus da responsabile del settore giovanile ed \u00e8 commentatore televisivo per Sky Sport. Il 26 giugno 2008, col ritorno di Lippi sulla panchina azzurra, torna a ricoprire il ruolo di collaboratore tecnico, senza lasciare le responsabilit\u00e0 del settore giovanile bianconero. Il 18 maggio 2009, in seguito alla sua nomina di allenatore della Juventus, lascia l'incarico in nazionale.\nJuventus.\nIl 18 maggio 2009 assume la carica di allenatore della Juventus dopo l'esonero di Claudio Ranieri.\nEsordisce sulla panchina bianconera il 24 maggio con vittoria per 0-3 a , interrompendo la striscia negativa che non vedeva vincere la Juventus da 64 giorni e conquistando la qualificazione diretta alla fase a gironi della successiva Champions League. La settimana seguente, con la vittoria per 2-0 in casa sulla Lazio, la squadra raggiunge il secondo posto finale. Il 5 giugno 2009, dopo aver lasciato l'incarico in nazionale, \u00e8 confermato allenatore della Juventus.\nLa stagione seguente inizia con quattro vittorie consecutive in campionato, ma la squadra accusa presto segni di cedimento, e scivola in una fase negativa che culmina con l'eliminazione dalla Champions League e conseguente retrocessione in Europa League. Nonostante la vittoria 2-1 nel derby d'Italia di dicembre, la crisi di risultati prosegue anche nelle settimane seguenti; il 29 gennaio 2010, all'indomani dell'eliminazione in Coppa Italia per mano dell', Ferrara \u00e8 esonerato e sostituito da Alberto Zaccheroni.\nNazionale Under-21.\nIl 22 ottobre 2010 diventa allenatore dell', sostituendo Pierluigi Casiraghi. Il 17 novembre seguente esordisce battendo in amichevole la 2-1 allo stadio comunale di Fermo. Siede per l'ultima volta sulla panchina dell'Under-21 il 4 giugno 2012 in -Italia 2-2. In totale colleziona 19 gare (12 vinte, 6 pareggiate, 1 persa).\nSampdoria.\nIl 1\u00ba luglio 2012 firma con la . Esordisce il 27 agosto nel campionato di Serie A, vincendo col a San Siro ed eliminando il punto di penalit\u00e0 inflitto dal giudice sportivo alla squadra.\nDopo altre due vittorie e due pareggi, a partire dalla sesta giornata, la squadra inizia una serie di sconfitte consecutive: quella col alla dodicesima giornata \u00e8 la settima consecutiva e la prima con due gol di scarto (le sei precedenti erano sconfitte di misura), determinando il record negativo per la squadra per quanto riguarda la massima serie. Lo stesso Ferrara dichiara, al termine della gara, di avere la totale colpa ma di non volersi dimettere. La serie negativa finisce con la vittoria 3-1 sul Genoa nel derby, il primo in carriera.\nIl 17 dicembre, dopo la nona sconfitta subita (sette consecutive) col 3-1 e con la squadra classificata al 15\u00ba posto, \u00e8 esonerato e sostituito da Delio Rossi. Nella sua permanenza nella panchina blucerchiata, ha ottenuto in totale 18 punti (-1 a causa della penalizzazione) frutto di 5 vittorie, 3 pareggi e 9 sconfitte.\nWuhan Zall.\nIl 5 luglio 2016 torna ad allenare firmando per il , club della seconda divisione cinese. Subentra con la squadra al tredicesimo posto nella classifica, portandola alla sesta piazza finale. La stagione seguente, causa un avvio stentato (un punto nelle prime due giornate), viene esonerato.\nStatistiche.\nStatistiche da allenatore.\nClub.\n\"Statistiche aggiornate al 21 marzo 2017\"."}
{"id": "112903", "revid": "701660", "url": "https://it.wikipedia.org/wiki?curid=112903", "title": "Trasformazione di Lorentz", "text": "In fisica le trasformazioni di Lorentz, formulate dal fisico Hendrik Antoon Lorentz, sono trasformazioni lineari di coordinate che permettono di descrivere come varia la misura del tempo e dello spazio tra due sistemi di riferimento inerziali, cio\u00e8 sistemi in cui l'oggetto della misura \u00e8 in moto rettilineo uniforme rispetto all'osservatore. \nAlbert Einstein ricav\u00f2 a sua volta le trasformazioni di Lorentz nell'articolo sulla relativit\u00e0 ristretta del 1905 postulando la costanza della velocit\u00e0 della luce in ogni sistema di riferimento e la validit\u00e0 della relativit\u00e0 galileiana. Il fatto che l'equazione delle onde si conservi sotto trasformazione di Lorentz permette di scrivere le equazioni di Maxwell dell'elettromagnetismo in una forma invariante nel passaggio tra due sistemi di riferimento in moto relativo tra loro. Questo ha rimosso le contraddizioni esistenti tra elettromagnetismo e meccanica classica e spiegato i risultati nulli dell'esperimento di Michelson-Morley.\nIl gruppo delle trasformazioni di Lorentz, pur comprendendo anche le classiche rotazioni degli assi spaziali, \u00e8 caratterizzato dalla presenza dei boost (letteralmente in italiano \"spinta\"), cio\u00e8 le trasformazioni fra due sistemi inerziali in moto relativo fra loro. Tali trasformazioni consistono essenzialmente in \"rotazioni\" che coinvolgono anche l'orientamento dell'asse temporale.\nStoria.\nLe trasformazioni di Lorentz furono scoperte e pubblicate per la prima volta da Joseph Larmor nel 1897. Gi\u00e0 dieci anni prima (1887), per\u00f2, Woldemar Voigt aveva pubblicato delle trasformazioni che differivano solo per un fattore di Lorentz, ma che esibivano tutte le principali caratteristiche della relativit\u00e0 ristretta, con l'unico difetto di non formare un gruppo. Nel 1905, Henri Poincar\u00e9, il famoso matematico francese, battezz\u00f2 queste trasformazioni in onore del fisico e matematico olandese Hendrik Antoon Lorentz, il quale aveva pubblicato la propria versione finale nel 1904. Fu lo stesso Poincar\u00e8 che revision\u00f2 il formalismo delle trasformazioni per convertirle nella forma coerente e del tutto solida che conosciamo oggi.\nLorentz credeva nell'ipotesi dell'etere luminifero; solo Albert Einstein, sviluppando la teoria della relativit\u00e0 ristretta, diede un appropriato fondamento alla sua applicazione.\nTrasformazioni tra sistemi in configurazione standard.\nUna trasformazione di Lorentz \u00e8 una trasformazione lineare tale per cui, a partire dalle coordinate di un evento nello spaziotempo nel sistema di riferimento cartesiano inerziale formula_1, si ricavano le coordinate rispetto ad un analogo sistema di riferimento formula_2 che si muove di moto uniforme rispetto al primo. \nL'insieme di tutte le trasformazioni di Lorentz forma un gruppo, il gruppo di Lorentz, anche detto \"gruppo di Lorentz omogeneo\". Si tratta di un sottogruppo del gruppo di Poincar\u00e9. Dalle leggi di trasformazione di Lorentz \u00e8 possibile dimostrare che l'intervallo:\nrimane invariato in seguito ad una trasformazione di Lorentz. Una grandezza che si conserva in tal modo \u00e8 detta \"invariante di Lorentz\", e l'insieme di trasformazioni che lasciano invariato formula_4 \u00e8 il gruppo di Lorentz.\nIl gruppo di Poincar\u00e9, anche detto \"gruppo di Lorentz non omogeneo\", corrisponde all'insieme di trasformazioni che lasciano invariato l'intervallo:\nLe quantit\u00e0 che si conservano in seguito alle trasformazioni del gruppo di Lorentz sono dette \"covarianti\". Le equazioni che descrivono i fenomeni naturali sono covarianti.\nTrasformazioni in direzione \"x\".\nNella configurazione detta \"configurazione standard\" si assume che formula_6 abbia i tre assi spaziali paralleli a quelli di formula_7, che il sistema formula_6 si muova con velocit\u00e0 formula_9 lungo l'asse formula_10 di formula_7 e che le origini dei due sistemi di riferimento coincidano per formula_12. In tale contesto le trasformazioni di Lorentz assumono la forma:\ndove:\n\u00e8 chiamato fattore di Lorentz, mentre formula_15 \u00e8 la velocit\u00e0 della luce nel vuoto. Introducendo il quadrivettore:\nle quattro equazioni riportate sopra possono essere espresse attraverso una relazione matriciale:\ndove formula_18 \u00e8 la matrice di trasformazione relativa alle trasformazioni in configurazione standard lungo formula_10:\nLe trasformazioni formula_18 con formula_22 appartengono al \"gruppo proprio di Lorentz\", che \u00e8 formato dai boost e dalle rotazioni spaziali, mentre quelle con formula_23 sono dette \"trasformazioni improprie di Lorentz\", e non formano un gruppo. Queste ultime includono riflessioni spaziali e/o temporali tali da alterare la parit\u00e0 del sistema dei quattro assi di riferimento. Nel programma di Erlangen, lo spazio di Minkowski pu\u00f2 essere visto come la geometria definita dal gruppo di Poincar\u00e8 che combina le trasformazioni di Lorentz con le traslazioni.\nTrasformazioni in direzione \"y\" o \"z\".\nLe trasformazioni tra due sistemi che traslano lungo gli assi formula_24 o formula_25 sono analoghe al caso standard. In direzione formula_24:\nche si pu\u00f2 scrivere sinteticamente:\ndove formula_29 \u00e8 in direzione formula_24. In direzione formula_25 si ha, analogamente:\nche si pu\u00f2 scrivere sinteticamente:\ndove formula_29 e formula_35 sono in direzione formula_25. \nLe trasformazioni di Lorentz sono spesso denotate con formula_37 e valgono per ogni generico quadrivettore formula_38:\nTrasformazioni in direzione generica.\nPer una trasformazione in una direzione arbitraria tra due sistemi con assi paralleli ed origini coincidenti nello spaziotempo \u00e8 conveniente scomporre il vettore spaziale formula_40 in due componenti, rispettivamente perpendicolari e parallele alla velocit\u00e0 formula_9:\nSi osserva che solo la componente formula_43 nella direzione di formula_9 viene deformata dal fattore formula_45:\nLa seconda espressione pu\u00f2 essere riscritta come:\nTale espressione non contempla la rotazione degli assi, e pertanto non identifica la trasformazione di Lorentz pi\u00f9 generale.\nForma matriciale.\nTale trasformazione pu\u00f2 essere espressa utilizzando una matrice a blocchi:\ndove formula_49 \u00e8 la matrice identica, formula_50 \u00e8 la velocit\u00e0 relativa in unit\u00e0 di \"c\" espressa come vettore colonna:\nmentre formula_52 \u00e8 la sua trasposta, un vettore riga:\ncon formula_54 il modulo di formula_55:\nEsplicitamente:\nLa trasformazione pu\u00f2 essere scritta in modo analogo al precedente:\ned ha la seguente struttura matriciale:\nle cui componenti sono:\ndove formula_61 \u00e8 la delta di Kronecker.\nRelazione tra componenti parallele e perpendicolari.\nPer mettere in relazione le componenti parallele e perpendicolari di formula_40 rispetto alla velocit\u00e0 di traslazione dei sistemi di riferimento, si considera la trasformazione per formula_40:\naggiungendo formula_65 per eliminare formula_66 si ottiene:\nAggiungendo poi formula_68 per eliminare formula_69:\ne dal momento che formula_71 e formula_40 sono parallele si ha:\nIn tale relazione formula_74 \u00e8 un vettore unitario adimensionale che ha la stessa direzione di formula_71, e pertanto:\nTale metodo \u00e8 valido per qualsiasi trasformazione di Lorentz scritta in modo analogo.\nTrasformazioni di Poincar\u00e9 (generali non omogenee).\nInfine, se imponiamo che gli assi non siano paralleli e che al tempo formula_77 le origini dei due sistemi non siano coincidenti, otteniamo le pi\u00f9 generali trasformazioni di Lorentz non omogenee (dette \"trasformazioni di Poincar\u00e9\"):\ndove \n\u00e8 la matrice della rotazione del sistema.\nComposizione di due boost e rotazioni.\nLa composizione di pi\u00f9 boost, ovvero la composizione di due trasformazioni fra due sistemi inerziali in moto relativo uniforme, non produce soltanto un boost, ma anche una rotazione. La trasformazione di Lorentz pi\u00f9 generale, pertanto, contiene la possibilit\u00e0 di una rotazione degli assi, detta \"rotazione di Thomas\". Se una successione di boost consente all'origine di una successione di sistemi inerziali di ritornare al punto di partenza, allora l'insieme delle rotazioni di Thomas produce una rotazione complessiva detta precessione di Thomas.\nLa composizione di due boost formula_80 e formula_81 rispettivamente caratterizzati dalle velocit\u00e0 formula_82 e formula_9, \u00e8 data da:\ndove formula_85 \u00e8 la composizione delle velocit\u00e0 e formula_86 la rotazione derivante da tale composizione. Se formula_86 \u00e8 la matrice 3 \u00d7 3 associata alla rotazione delle coordinate spaziali, allora la matrice di rotazione per le quattro coordinate \u00e8 data da:\nLa composizione di due trasformazioni di Lorentz generiche formula_89 e formula_90 che includa le rotazioni formula_91 e formula_92 \u00e8 data da:\ndove formula_94 \u00e8 la \"precessione di Thomas giroscopica\", definita come una operatore della velocit\u00e0 formula_95 nel seguente modo:\nRapidit\u00e0.\nUna trasformazione di Lorentz pu\u00f2 essere esposta in una forma equivalente definendo il parametro formula_97, detto \"rapidit\u00e0\", tale che:\nSi ha:\ne in modo equivalente:\nLa trasformazione di Lorentz in configurazione standard diventa pertanto la seguente:\no equivalentemente:\nEspressioni iperboliche.\nDalle espressioni di formula_103 ed formula_104 si ha:\ne quindi:\nSostituendo nella forma matriciale della trasformazione:\nUna trasformazione di Lorentz pu\u00f2 essere pertanto vista come una rotazione iperbolica delle coordinate nello spazio di Minkowski, in cui il parametro formula_97 rappresenta l'angolo iperbolico di rotazione.\nLimite galileiano.\nPer velocit\u00e0 molto piccole rispetto a quella della luce, le trasformazioni di Lorentz si riconducono a quelle di Galileo:\ninfatti se formula_111 allora formula_112. \nIn questo senso le trasformazioni galileiane rappresentano quindi un caso limite delle trasformazioni di Lorentz. Questo spiega perch\u00e9 effetti relativistici significativi di contrazione/dilatazione dei tempi e degli spazi non possono essere comunemente osservati."}
{"id": "112905", "revid": "1543377", "url": "https://it.wikipedia.org/wiki?curid=112905", "title": "Il mondo nuovo", "text": "Il mondo nuovo (\"Brave New World\") \u00e8 un romanzo di fantascienza di genere distopico scritto nel 1932 da Aldous Huxley. \u00c8 il suo romanzo pi\u00f9 famoso e ne sono stati tratti alcuni adattamenti televisivi.\nIl libro anticipa temi quali lo sviluppo delle tecnologie della riproduzione, l'eugenetica e il controllo mentale, usati per forgiare un nuovo modello di societ\u00e0, tratteggiando una distopia in cui l'uomo vive in un drammatico limbo esistenziale. Il ritratto tracciato dall'autore di questo \"mondo nuovo\" \u00e8 freddo e distaccato, ma vi traspare una cinica esaltazione degli aspetti grotteschi del dramma, sui quali Huxley si sofferma.\nIl titolo originale si rif\u00e0 alle parole pronunciate da Miranda ne \"La tempesta\" di William Shakespeare:\nL'aggettivo \"brave\" andrebbe tradotto in italiano come \"eccellente\" dal momento che lo stesso autore si rif\u00e0 alla tradizione letteraria di Shakespeare nella quale la parola assume questo significato.\nL'ambientazione: \"Il mondo nuovo\".\nAmbientato nell\"'anno di Ford 632\", corrispondente all'anno 2540 della nostra era, il romanzo descrive una societ\u00e0 il cui motto \u00e8 \"Comunit\u00e0, Identit\u00e0, Stabilit\u00e0\". A seguito di una devastante guerra di nove anni (iniziata negli anni quaranta), l'intero pianeta viene riunito in vari grandi stati, governati da dieci Governatori Mondiali. La popolazione ignora il motivo della propria situazione attuale: sa solo che il passato era caratterizzato dalla barbarie. Solo i Governatori sanno come la presente societ\u00e0 sia nata e come fosse in precedenza.\nLa nuova societ\u00e0 \u00e8 basata sui principi della produzione in serie, applicati inizialmente nelle industrie automobilistiche di Ford alla produzione del \"Modello T\". Per questo Ford \u00e8 il Dio di questa nuova societ\u00e0 ed il segno della \"T\" ha rimpiazzato il segno della croce cristiana. Dal disprezzo di Henry Ford per la storia discende anche il rifiuto di studiarla e comprenderla: tutto ci\u00f2 che appartiene al passato \u00e8 considerato \"vecchio\" dalla popolazione. Il 1908, primo anno di produzione del Modello T, \u00e8 diventato l'\"anno uno\" di questa nuova era. Lo stesso Ford viene anche confuso con il personaggio di Freud, che nel corso dei suoi studi aveva trattato anche le pulsioni sessuali nel corso della storia dell'individuo, fin dalla nascita: nel libro ne si pu\u00f2 vedere il riscontro nel fatto che i bambini vengono spinti a soddisfare queste pulsioni sin dalla pi\u00f9 tenera et\u00e0, onde evitare lo sviluppo di emozioni forti e di attaccamento al compagno.\nLa produzione in serie viene applicata anche alla riproduzione umana, resa completamente extrauterina. Gli embrioni umani vengono prodotti e fatti sviluppare in apposite fabbriche secondo quote prestabilite e pianificate dai governatori mondiali - l'inizio del romanzo si svolge proprio in una di esse - e non esistono pi\u00f9 vincoli familiari di alcun tipo (\"ognuno appartiene a tutti gli altri\"). Per impedire nascite naturali, e quindi non controllate, vengono usate apposite pratiche di contraccezione, insegnate ai giovani nelle scuole; neanche pi\u00f9 il cognome indica l'appartenenza a una famiglia, dato che ogni individuo pu\u00f2 scegliere il nome e il cognome che preferisce.\nGli esseri umani in questa societ\u00e0 sono divisi in caste, create tramite un ritardo controllato dello sviluppo degli embrioni ottenuto tramite privazione dell'ossigeno, in modo da influenzarne il futuro sviluppo fisico e intellettivo. Le tre caste inferiori sono formate da gruppi di gemelli identici, ottenute indebolendo gli embrioni fino a farli frammentare.\nLa casta \"alfa\" consiste degli individui destinati al comando, i \"beta\" coprono incarichi amministrativi che richiedono un'istruzione superiore, ma senza le responsabilit\u00e0 del comando. Le tre caste inferiori sono le \"gamma\", \"delta\" e \"epsilon\" in grado decrescente di intelligenza. Gli \"epsilon\" sono creati e addestrati per occuparsi dei lavori pi\u00f9 umili e nelle condizioni pi\u00f9 dure senza lamentarsene. In genere, tutti gli individui sono sottoposti a condizionamento mentale per conformarsi al ruolo che ricopriranno nella societ\u00e0. All'interno di ogni casta vi sono poi sottogruppi indicati da \"plus\" e \"minus\" (negli alfa addirittura c'\u00e8 una sottocasta di alfa-doppio-plus, unico caso di tre sottocaste in una singola casta) che indicano la conformit\u00e0 al condizionamento pre- e post-natale ricevuto, e modulano il successo sociale di ogni individuo. Tutti gli abiti che ogni individuo indossa, anche quando non \u00e8 al lavoro, sono del colore distintivo della propria casta: per gli \"alfa\" \u00e8 il grigio, per i \"beta\" \u00e8 viola, per i \"gamma\" \u00e8 verde, per i \"delta\" kaki e per gli \"epsilon\" nero.\nAl tradizionale processo di educazione viene sostituito uno di condizionamento psicofisico, che inizia sin dal concepimento. Ad esempio agli individui destinati a riparare i jet in volo \u00e8 fornito pi\u00f9 preparato nutritivo mentre sono posti a testa in gi\u00f9, per associare tale posizione (solitamente scomoda) al benessere; il processo viene poi proseguito durante l'infanzia attraverso la ripetizione ipnopedica continua di slogan. Il condizionamento viene considerato una pratica normale in questa societ\u00e0, tanto che gli individui usano il termine \"condizionato\" al posto di \"educato\". Ognuno viene indottrinato ad amare la propria collocazione sociale, il colore dei vestiti che indossa, la vita cui sar\u00e0 destinato per la casta cui appartiene. Come \"rimedio\" per ogni eventuale infelicit\u00e0, alla popolazione viene fornito un medicinale chiamato \"soma\", in realt\u00e0 una droga euforizzante e antidepressiva, garantendo cos\u00ec un ulteriore controllo della popolazione.\nSotto molti aspetti la societ\u00e0 del \"Mondo Nuovo\" pu\u00f2 essere considerata utopica e ideale: l'umanit\u00e0 \u00e8 finalmente libera da preoccupazioni, sana, tecnologicamente avanzata, priva di povert\u00e0 e guerra, permanentemente felice. L'ironia tuttavia \u00e8 che questa condizione ideale \u00e8 ottenuta sacrificando le cose che generalmente consideriamo importanti per l'essere umano: la famiglia, l'amore, la diversit\u00e0 culturale, l'arte, la religione, la letteratura, la filosofia e la scienza. In questo senso la societ\u00e0 del \"Mondo Nuovo\" \u00e8 una distopia, cio\u00e8 un'utopia ironica o negativa.\nContrariamente a quanto un lettore contemporaneo pu\u00f2 attendersi, tra le tecnologie usate per il controllo della societ\u00e0 non rientra l'ingegneria genetica. Questo perch\u00e9 Huxley scrisse il testo vent'anni prima che Rosalind Franklin scoprisse la struttura del DNA.\nI cittadini del \"Mondo Nuovo\" non hanno alcuna nozione della storia passata, salvo sapere, per il condizionamento avuto, che nel passato l'umanit\u00e0 viveva nella barbarie e che quello di oggi \u00e8 il migliore dei mondi possibili. Sanno che gli esseri umani in passato erano vivipari e che esistevano nascite e genitori, ma questi concetti sono un tab\u00f9, le parole \"madre\" e \"padre\" sono usate come insulti.\nLe caste inferiori, prodotte per clonazione, mostrano una forte mentalit\u00e0 gregaria, ma anche gli individui delle caste superiori, dove da un embrione si ottiene un solo individuo adulto, sono condizionati ad accettare il sistema di caste e le consuetudini sociali che derivano da esse. Nel corso del romanzo, spesso i personaggi citano gli slogan imparati durante il condizionamento che hanno ricevuto. \u00c8 considerato normale essere molto mondani, avere una vita sessuale totalmente promiscua fin da piccoli, allontanare i pensieri negativi con il \"soma\" (che ha come unico effetto negativo quello di essere letale se assunto in dosi massicce), praticare sport ed essere, in genere, buoni consumatori. \u00c8 invece inaccettabile passare del tempo in solitudine, essere monogami, rifiutarsi di prendere il \"soma\" ed esprimere opinioni critiche nei confronti degli altri e della societ\u00e0.\nIl contrasto.\nSe nella prima parte del romanzo viene descritto \"il Mondo Nuovo\", nella seconda si scopre che per ragioni economiche alcune regioni del pianeta non sono state civilizzate come le altre. In una di queste aree, localizzata nel Nuovo Messico, sopravvive in una riserva rigidamente controllata una sacca di societ\u00e0 pre-moderna, mantenuta per ragioni di studio sociale e di turismo a beneficio degli abitanti del resto del mondo.\nQui si incontra il personaggio di John, figlio di due cittadini del \"Mondo Nuovo\" - risultato di un errore di contraccezione - partorito nella riserva, dove la madre si \u00e8 smarrita ed \u00e8 stata dimenticata durante un viaggio. John cresce nella riserva secondo lo stile di vita degli Zu\u00f1i (un popolo di nativi d'America) ed educato secondo una cultura e una religione ibride tra quella Zu\u00f1i e quella cristiana latino-americana. La madre gli insegna a leggere e lui rimane molto influenzato dai lavori di Shakespeare, raccolti in un volume finito chiss\u00e0 come nella riserva e scampato alla distruzione dei libri operata secoli addietro nel \"Mondo Nuovo\".\nLa morale che Huxley voleva trasmettere ruota attorno a questo: in modo da poter garantire alla societ\u00e0 un'eterna e universale felicit\u00e0, questa deve essere manipolata, la libert\u00e0 di scelta e di espressione limitate, le ambizioni intellettuali e sentimentali inibite. I cittadini sono felici, ma il \"selvaggio\" John percepisce questa felicit\u00e0 come artefatta e sterile.\nJohn vive il suo confronto col \"Mondo Nuovo\" in maniera ambivalente; da un lato attratto da esso - e attratto da una delle protagoniste, Lenina Crowne - dall'altro spaventato e orripilato dalle consuetudini di esso, a lui e alla sua educazione completamente avulse. Questo rapporto conflittuale con la societ\u00e0 civilizzata lo porta, infine, a disprezzare la stessa e a scegliere la vita dell'eremita e la punizione corporale autoinflitta in un tentativo di reprimere la passione per la suddetta Lenina Crowne, in quanto considera la ragazza un'\"impudente cortigiana\". Tuttavia egli non riesce ad isolarsi dalla \"civilt\u00e0\" (che si manifesta continuamente in giornalisti e turisti in elicottero, curiosi di vedere come si comporta un \"selvaggio\"), perci\u00f2, oppresso da tutto ci\u00f2, si toglie la vita.\nCritiche.\nSebbene apprezzato da quasi tutta la critica anglosassone il libro ricevette anche delle critiche mosse da alcune figure illustri come George Orwell, Virginia Woolf e Thomas Stearns Eliot. .\nG. K. Chesterton spiega che Huxley si stava ribellando all'\"Et\u00e0 delle Utopie\". L'intellettuale inglese evidenzi\u00f2 come la maggior parte dei dibattiti sul futuro dell'uomo prima del 1914 fosse basata sulla tesi che l'umanit\u00e0 avrebbe risolto ogni problema economico e sociale. Il decennio successivo i dibattiti si sarebbero spostati sull'eliminazione delle cause della catastrofe. Le opere di H. G. Wells e George Bernard Shaw sulle promesse del socialismo e sulla nascita di uno Stato Mondiale furono viste come idee di un ottimismo naif.\n\"Ritorno al mondo nuovo\".\nNel saggio \"Ritorno al mondo nuovo\" (\"Brave New World Revisited\"), scritto nel 1958, Aldous Huxley riprende i temi de \"Il mondo nuovo\" e li analizza alla luce delle scoperte tecniche e scientifiche succedutesi nell'arco di tempo che separa le due opere.\nAdattamenti.\nRadio.\nUn adattamento radiofonico di \"Brave New World\", ad opera di William Froug, fu trasmesso nel programma \"CBS Radio Workshop\" il 27 gennaio e il 3 febbraio 1956, con le musiche di Bernard Herrmann, l'introduzione di William Conrad e la voce narrante di Aldous Huxley. Gli interpreti furono Joseph Kearns, Bill Idelson, Gloria Henry, Charlotte Lawrence, Byron Kane, Sam Edwards, Jack Kruschen, Vic Perrin, Lurene Tuttle, Herb Butterfield, Paul Hebert, Doris Singleton.\nTelevisione.\nIl romanzo fu adattato per la televisione italiana nel 1979 all'interno della miniserie \"Racconti di fantascienza\".\nNel 1980 un film per la televisione in due puntate, diretto da Burt Brinckerhoff, fu trasmesso dalla rete televisiva statunitense NBC, che nel 1998 realizz\u00f2 anche un film in puntata singola diretto da Leslie Libman e da Larry Williams, tratto pi\u00f9 liberamente dal romanzo. Nessuno di questi due film \u00e8 stato doppiato in italiano n\u00e9 distribuito in Italia.\nNel maggio 2015, \"The Hollywood Reporter\" rifer\u00ec che l'Amblin Entertainment di Steven Spielberg avrebbe proposto la sceneggiatura di una serie televisiva di \"Brave New World\", scritta da Les Bohem, al canale Syfy. L'adattamento \u00e8 stato poi realizzato da David Wiener, con Grant Morrison e Brian Taylor, la serie \u00e8 stata distribuita nel 2020 e cancellata dopo una sola stagione\nCinema.\nNel 2009, Ridley Scott e Leonardo Di Caprio annunciarono che avrebbero collaborato ad un nuovo adattamento del libro. Qualche anno dopo il regista espresse per\u00f2 la difficolt\u00e0 di dar seguito al progetto. In un'intervista al sito \"Collider\", Scott dichiar\u00f2: \"\u00abNon so che fare con\" Il mondo nuovo. \"\u00c8 difficile. In un certo qual modo, penso che \"Il mondo nuovo\" fosse valido nel 1938, poich\u00e9 aveva un'idea rivoluzionaria molto interessante. Non dimenticate che arriv\u00f2 poco prima o poco dopo George Orwell, circa nello stesso tempo. Quando lo analizzi di nuovo, forse dovrebbe rimanere sotto forma di libro. Non lo so. Abbiamo provato a gestirlo\u2026\u00bb.\" Nel frattempo, Scott si dedic\u00f2 ad altri progetti.\nTeatro.\n\"Brave New World\" \u00e8 stato adattato per il palcoscenico da Dawn King, in una coproduzione di Royal &amp; Derngate, Northampton e Touring Consortium Theatre Company, con musiche originali di These New Puritans e la regia di James Dacre. Dopo la prima il 4 settembre 2015, lo spettacolo \u00e8 stato portato in tourn\u00e9e nel Regno Unito."}
{"id": "112908", "revid": "804", "url": "https://it.wikipedia.org/wiki?curid=112908", "title": "Trasformazioni di Lorentz", "text": ""}
{"id": "112911", "revid": "1428919", "url": "https://it.wikipedia.org/wiki?curid=112911", "title": "Hegiaz", "text": "L'Hegiaz (o Hiyaz o Heggiaz, , al-\u1e24i\u01e7\u0101z ovvero \"la barriera\"), \u00e8 la regione nord-occidentale della Penisola araba, oggi parte dell'Arabia Saudita. Le sue citt\u00e0 (Mecca, Medina e Ta'if) hanno avuto un ruolo fondamentale nella nascita e lo sviluppo del primo Islam.\nStoria.\nIl nome di questa regione \u00e8 legato, sul piano storico moderno e contemporaneo, alle imprese dell'ufficiale inglese Lawrence, (\"Lawrence d'Arabia\"), grazie al cui aiuto fu instaurato il Regno hascemita, esistito tra il 1916 e il 1925. \nDa un punto di vista economico-produttivo la regione ha conosciuto nella Storia una notevole variet\u00e0 di attivit\u00e0 legate all'agricoltura ed all'allevamento: con l'allevamento di dromedari e quello particolarmente apprezzato, lungo tutta l'et\u00e0 antica e medievale, degli asini, con l'agricoltura (fiorente nell'oasi di Yathrib, poi Medina), con una lucrosa produzione di datteri, e con la viticoltura a Taifa, di cui era apprezzato lo zibibbo.\nDi un certo interesse, in epoca preislamica, fu anche l'artigianato specializzato, particolarmente sviluppato a Yathrib, dove l'oreficeria e la costruzione di armi e armature fu prerogativa dell'elemento ebraico ivi stanziato (peraltro dedito anche all'agricoltura); l'apporto economico prevalente allo sviluppo della regione venne, per\u00f2, dal commercio transarabico che consentiva ampi margini di guadagno, con profitti tendenzialmente del 100% per i mercanti meccani, che impiegavano circa 60 giorni per recarsi dal sud yemenita al nord siro-palestinese e viceversa.\nCon l'avvento della monarchia saudita le citt\u00e0 hijazene sono state notevolmente favorite dagli investimenti statali in infrastrutture, al fine di accogliere convenientemente i 2 milioni annui di pellegrini autorizzati a compiere il \"\u1e25ajj\"), col cospicuo sviluppo della ricettivit\u00e0 alberghiera come pure dei mercati, in cui sono ampiamente presenti, accanto ai prodotti tradizionali, beni ad alto contenuto tecnologico.\nClima.\nIl regime delle precipitazioni qualifica l'area come semi-arida, anche se la regione del \u1e24ij\u0101z \u00e8 storicamente soggetta a rari quanto violenti nubifragi."}
{"id": "112913", "revid": "1226", "url": "https://it.wikipedia.org/wiki?curid=112913", "title": "B\u00e0nu Quraysh", "text": ""}
{"id": "112916", "revid": "339392", "url": "https://it.wikipedia.org/wiki?curid=112916", "title": "Kaabah", "text": ""}
{"id": "112917", "revid": "339392", "url": "https://it.wikipedia.org/wiki?curid=112917", "title": "Qiblah", "text": ""}
{"id": "112920", "revid": "339392", "url": "https://it.wikipedia.org/wiki?curid=112920", "title": "Ka'abah", "text": ""}
{"id": "112921", "revid": "339392", "url": "https://it.wikipedia.org/wiki?curid=112921", "title": "Caaba", "text": ""}
{"id": "112922", "revid": "339392", "url": "https://it.wikipedia.org/wiki?curid=112922", "title": "Caabah", "text": ""}
{"id": "112923", "revid": "339392", "url": "https://it.wikipedia.org/wiki?curid=112923", "title": "Ca'abah", "text": ""}
{"id": "112924", "revid": "1598", "url": "https://it.wikipedia.org/wiki?curid=112924", "title": "Giuseppe Patricolo", "text": "Patricolo fu scopritore di tanta parte del patrimonio monumentale della Sicilia. Il suo atteggiamento nella polemica per il rinnovamento artistico fu conservatore. Fu autore di numerosi restauri a Palermo: le chiese di San Francesco d'Assisi, San Cataldo, Santo Spirito, San Giovanni degli Eremiti, Santa Maria dell'Ammiraglio tra il 1870 e 1898 circa, a Castelvetrano invece ricordiamo il restauro della chiesa della Santissima Trinit\u00e0 di Delia.\nA Palermo fu anche architetto della Real Casa e Real Siti di Campagna, professore di geometria descrittiva a partire dal 1866 e di disegno di ornato e architettura a partire dal 1875 presso l'Universit\u00e0 di Palermo. Ebbe inoltre le cariche di \"direttore artistico dei monumenti\" e \"direttore degli uffici regii per la conservazione dei monumenti\" (1884-1905) per la Sicilia."}
{"id": "112925", "revid": "339392", "url": "https://it.wikipedia.org/wiki?curid=112925", "title": "Ca'aba", "text": ""}
{"id": "112926", "revid": "339392", "url": "https://it.wikipedia.org/wiki?curid=112926", "title": "Kaab", "text": ""}
{"id": "112927", "revid": "107429222", "url": "https://it.wikipedia.org/wiki?curid=112927", "title": "Caab", "text": ""}
{"id": "112928", "revid": "339392", "url": "https://it.wikipedia.org/wiki?curid=112928", "title": "Qaaba", "text": ""}
{"id": "112929", "revid": "339392", "url": "https://it.wikipedia.org/wiki?curid=112929", "title": "Qa'aba", "text": ""}
{"id": "112930", "revid": "339392", "url": "https://it.wikipedia.org/wiki?curid=112930", "title": "Kabaa", "text": ""}
{"id": "112931", "revid": "124964279", "url": "https://it.wikipedia.org/wiki?curid=112931", "title": "Morphine", "text": "I Morphine sono stati un gruppo alternative rock statunitense.\nSono considerati uno dei gruppi pi\u00f9 innovativi degli anni novanta, capaci di miscelare con grande originalit\u00e0 il rock classico e la New wave con elementi blues e jazz.\nLeader indiscusso della formazione \u00e8 stato Mark Sandman, morto nel 1999 durante un concerto al festival \"Nel Nome del Rock\" a Palestrina.\nStoria.\nSi sono formati nel 1990 a Boston, grazie a Mark Sandman, artista gi\u00e0 conosciuto nella scena \"underground\" della citt\u00e0 del Massachusetts, era infatti attivo in diverse band, tra cui Treat Her Right, gli Hypnosonics, The Pale Brothers e Supergroup. Il suono e la strumentazione dei Morphine \u00e8 sicuramente qualcosa di inusuale e originale: sassofono baritono (Dana Colley), percussioni (Billy Conway e/o Jerome Deupree), il basso a due corde, inventato e suonato da Mark Sandman, e la sua voce. Il genere in cui collocarli ha rappresentato un problema: si \u00e8 tentato con \"Low Rock\". Mark Sandman sintetizz\u00f2 il loro stile in \"grunge implicito\"\"\". Si pu\u00f2 affermare che la loro \"esperienza baritona\" (altra definizione di Sandman) ha altres\u00ec forti influenze jazz e blues.\nIl loro primo album, \"Good\" per la Rykodisc, \u00e8 del 1992 e riceve delle critiche positive e un certo successo. Il loro secondo album, \"Cure for Pain\", \u00e8 del 1993 e porta al successo il gruppo; canzoni come \"Thursday\" e \"Buena\" vanno in onda nelle radio. Il disco vende copie e la rivista \"Rolling Stone\" lo definisce il maggior successo underground del 1994. Cinque canzoni del disco vengono inserite nella colonna sonora del film \"Spanking the Monkey\".\nNel 1995 esce il loro terzo album, \"Yes\", che riscuote un buon successo. Tre canzoni (nell'ordine \"Honey White\" e \"Super Sex\", dall'album \"Yes\", ed \"I know you (Part I)\", dall'album \"Good\") vengono utilizzate da Carlo Verdone per il suo film \"Viaggi di nozze\". La band poi parte per un tour per promuovere l'album: Stati Uniti, Europa, Giappone e Australia. Nel 1996 i Morphine, con la Dreamworks Records, registrano \"Like Swimming\". Anche questo album ha successo, ma non porta innovazioni sostanziali.\nLa fine della band.\nDopo queste parole, pronunciate il 3 luglio 1999 durante un concerto nell'ambito della famosa manifestazione \"Nel Nome del Rock\" di Palestrina, Mark Sandman si accascia al suolo e non si rialzer\u00e0 pi\u00f9, morendo a soli 46 anni.\nSul muro della scalinata che porta ai Giardini del Principe, il parco che ospit\u00f2 i Morphine il giorno della morte, \u00e8 stata posta una targa di pietra per ricordare il frontman.\nNel 2000 esce \"The Night\", l'ultima espressione in studio della band, completato prima della morte di Sandman. Seguono un \"album live\" e un \"Best of\".\nSempre nell'anno successivo alla morte di Sandman Dana Colley e Billy Conway creano l'Orchestra Morphine, e fanno concerti per celebrare (e rinnovare) la musica della band. I ricavati vengono destinati al \"Mark Sandman Education Fund\". In questo periodo incontrano la cantante e chitarrista Laurie Sargent, con la quale creano il gruppo Twinemen.\nNel 2009, in occasione del decennale della morte di Mark Sandman, la Rhino pubblica un doppio cd intitolato \"At Your Service\" (nome che riprende la frase introduttiva di Sandman ai loro concerti \"We Are Morphine\u2026 at your service\") contenente inediti e versioni alternative di brani gi\u00e0 pubblicati.\nAlla fine del 2021 scompare a 65 anni Billy Conway dopo una lunga lotta contro un tumore al fegato."}
{"id": "112933", "revid": "2730", "url": "https://it.wikipedia.org/wiki?curid=112933", "title": "John Stuart Mill", "text": "Considerato uno dei pensatori pi\u00f9 influenti nella storia del liberalismo classico, Mill contribu\u00ec ampiamente allo sviluppo della teoria sociale, della teoria politica e dell'economia politica. Definito \"il filosofo di lingua inglese pi\u00f9 influente del diciannovesimo secolo\", concepiva la libert\u00e0 come una giustificazione dell'autonomia dell'individuo in opposizione allo stato dal potere illimitato e al controllo sociale.\nMill fu un sostenitore dell'utilitarismo, una teoria etica sviluppata dal suo predecessore Jeremy Bentham. Contribu\u00ec allo studio della metodologia scientifica, sebbene la sua conoscenza dell'argomento fosse basata sugli scritti di altri, in particolare su quelli di William Whewell, John Herschel e Auguste Comte e sulla ricerca condotta per lui da Alexander Bain. Intraprese un dibattito scritto con Whewell.\nMembro del Partito Liberale e autore del primo lavoro femminista \"The Subjection of Women\", Mill fu anche il secondo appartenente al Parlamento del Regno Unito a chiedere il suffragio femminile dopo Henry Hunt nel 1832.\nBiografia.\nNato a Pentonville, nel borough londinese di Islington, e figlio dello storico e filosofo scozzese James Mill, amico e seguace di Jeremy Bentham e amico di David Ricardo e Jean-Baptiste Say, fu istruito dal padre in modo molto rigoroso con l'obiettivo esplicito di creare un genio intellettuale dedito alla causa dell'utilitarismo. Mill fu in effetti un bambino estremamente precoce: fin dai tre anni introdotto alla matematica e alla storia, a dieci anni leggeva correntemente i classici greci e latini in lingua originale, a tredici studi\u00f2 Adam Smith e David Ricardo, fondatori della nuova scienza dell'economia politica. A quattordici anni risiedette per un anno in Francia, apprezzando in pari misura le montagne, lo stile di vita, gli studi a Montpellier e l'ospitalit\u00e0 parigina di Say.\nA vent'anni le fatiche fisiche e mentali dello studio lo fecero entrare in depressione, da cui presto guar\u00ec. Rifiut\u00f2 di studiare alle Universit\u00e0 di Oxford e Cambridge per non sottomettersi al requisito di venire ordinato nella chiesa anglicana. Segu\u00ec invece il padre nell'accettare un impiego nella British East India Company, che tenne fino al 1858. Infine si trasfer\u00ec in Francia, ad Avignone, dove pot\u00e9 frequentare di persona Auguste Comte, il padre del positivismo, e Alexis de Tocqueville, uno dei pi\u00f9 famosi pensatori liberali. Nel 1858 mor\u00ec la moglie Harriet Taylor (che aveva potuto sposare solo nel 1851, dopo una relazione di ventun anni, quando ella rimase vedova), la quale aveva influito molto sulle idee di Mill riguardo ai diritti delle donne (\"On Liberty\", \"The Subjection of Women\").\nTra il 1865 e il 1868 fu rettore della University of St. Andrews, l'universit\u00e0 storica della Scozia, e al tempo stesso deputato liberale al Parlamento per il collegio londinese di City e Westminster, proponendo il diritto di voto alle donne, il sistema elettorale proporzionale e la legalizzazione dei sindacati e delle cooperative (\"Considerations on Representative Government\"). Nel 1872 fu anche padrino del piccolo Bertrand Russell. Mor\u00ec ad Avignone l'anno seguente.\nCome filosofo, ader\u00ec all'utilitarismo, teoria etica sviluppata da Jeremy Bentham, ma da cui J.S. Mill differ\u00ec in senso pi\u00f9 liberale e meno fedele al consequenzialismo.\nDefinito da molti come un liberale classico, la sua collocazione in questa tradizione economica \u00e8 controversa per il discostarsi di alcune sue posizioni dalla dottrina classica favorevole al libero mercato.\nJ. S. Mill infatti, riteneva che solo le leggi di produzione fossero leggi naturali, e quindi immutabili, mentre considerava le leggi di distribuzione come una fenomenologia etico - politica, determinate da ragioni sociali e, quindi, modificabili. Di conseguenza, \u00e8 favorevole alle imposte, quando giustificate da argomenti utilitaristi. Inoltre Stuart Mill ammette un uso strumentale del protezionismo, quando questo sia funzionale a consentire ad una \"industria bambina\" di svilupparsi fino al punto da poter competere con le industrie estere, momento in cui le protezioni vanno rimosse.\nMor\u00ec di erisipela ad Avignone nel 1873. In suo onore, gli venne intitolata la cittadina di Stuart Mill, in Australia.\nIl pensiero e le opere.\n\"System of Logic\" (1843).\nNell'opera \"System of Logic\", \"Sistema della logica deduttiva e induttiva\" J.S. Mill conduce una critica alla logica come era tradizionalmente insegnata in Inghilterra nella prima met\u00e0 del XIX secolo, proponendo una radicale riformulazione dei suoi termini e delle sue metodologie d'indagine.\nLa logica \u00e8 \u00abscienza della prova o dell'evidenza\u00bb, si occupa non tanto delle verit\u00e0 che risaltano immediatamente (sensazioni, sentimenti ecc.) bens\u00ec della conoscenza mediata, frutto di un ragionamento, e quindi delle connessioni interne ad esso.\nLa logica, limitandosi ad organizzare i dati dell'esperienza, compie una prima operazione detta \"denominazione\", cio\u00e8 l'attribuzione di nomi alle cose. Mill distingue poi:\nLa logica si interessa del linguaggio in quanto strumento del pensiero.\nMill distingue ancora tra \"proposizioni verbali\", quando il predicato esprime un concetto gi\u00e0 contenuto nel soggetto e quindi non forniscono nuove informazioni (gli uomini sono razionali), e \"proposizioni reali\", quelle in cui il predicato esprime un concetto non contenuto nel soggetto.\nVerbalit\u00e0 e realt\u00e0 riguardano anche la connessione tra proposizioni diverse, quindi il \"ragionamento\" o \"inferenza\".\nPerch\u00e9 un ragionamento apporti conoscenza la proposizione conclusiva deve esser contenutisticamente diversa da quella di partenza, altrimenti \u00e8 una pura trasformazione verbale.\nSe per la logica tradizionale vi erano due tipologie di inferenza:\nMill ne individua una terza a fondamento delle altre: l'inferenza avviene sempre dal particolare al particolare. Infatti nel sillogismo la premessa maggiore (ad es. \u00abtutti gli uomini sono mortali\u00bb) non \u00e8 altro che un insieme di osservazioni particolari espressa in termini generali.\nQuindi ogni nostra conoscenza parte da un dato empirico e le generalizzazioni sono solo derivate da rassegne di casi particolari (anche la matematica, si parte da oggetti empirici da cui si fa astrazione da certe loro propriet\u00e0).\nL'inferenza si fonda quindi sull'induzione (e non la deduzione, vista la critica mossa da Mill al sillogismo). L'induzione perfetta, in cui si considerano tutti i casi particolari, alla fine dell'enumerazione non porta per\u00f2 nuova conoscenza.\nSe io dico \u00abPaolo \u00e8 ebreo, Pietro \u00e8 ebreo, Marco \u00e8 ebreo ecc.\u00bb e cos\u00ec per tutti gli apostoli, alla fine concluder\u00f2 \u00abtutti i dodici apostoli sono ebrei\u00bb e ne risulter\u00e0 una semplice trasformazione verbale.\nL\"'induzione imperfetta\" o \"induzione per enumerazione semplice\" consente, dall'osservazione di X casi particolari, di inferire una qualit\u00e0 estendibile a tutti gli altri individui appartenenti alla medesima classe, anche a quelli non ancora esperiti. In questo caso c'\u00e8 ampliamento della conoscenza.\nLa certezza che le osservazioni compiute siano poi estendibili a tutti non c'\u00e8 mai, ma Mill apporta un'aggiunta a questo metodo rifacendosi al \"principio dell'uniformit\u00e0 della natura\" e di conseguenza alla \"legge di causalit\u00e0 necessaria\". Quindi possiamo generalizzare perch\u00e9 supponiamo che la natura sia ordinata da leggi, anche se l'ordine vigente in natura \u00e8 esso stesso una generalizzazione.\nL'uniformit\u00e0 della natura ha come conseguenza la possibilit\u00e0 di prevedere eventi futuri basandosi sull'esperienza passata e tale prevedibilit\u00e0 viene estesa da Mill dalla natura all'ambito dell'agire umano. Conoscendo il carattere dell'individuo e gli impulsi da cui \u00e8 mosso le sue future azioni diventano prevedibili e questo \u00e8 il presupposto base, nonch\u00e9 materia di studio, della psicologia.\nSe la psicologia si occupa della previsione delle azioni umane allora la sociologia si occuper\u00e0 delle azioni collettive e della previsioni degli eventi sociali futuri.\nEgli propone un modello di ragionamento \"deduttivo\", capace di coniugare la verifica e l'osservazione a posteriori dei fenomeni (fisici ed umani) con il ragionamento a priori su di essi. Mill dunque non \u00e8 un empirista in senso assoluto, ossia non pensa che l'esperienza sia la fonte esclusiva delle nostre conoscenze, ma ritiene che una conoscenza astratta, puramente teorica, ovvero a priori, sia poco utile. \u00c8 per lui possibile invece integrare teoria ed esperienza, combinare insieme ragionamento ed osservazione, per non cadere nel dogmatismo razionalistico o nel relativismo empirista (o addirittura nello scetticismo): nella \"follia\" della ragione astratta o nell\"'idiotismo\" della pura esperienza. Nella riflessione di Stuart Mill, il fulcro di una tale ricerca teorica sull'etica riguarda il metodo d'indagine delle scienze sociali. Venivano infatti cos\u00ec definite quelle discipline che, a differenza delle scienze della natura, studiavano i fenomeni sociali, i problemi politici ed economici, la storia e i meccanismi della mente umana.\nSecondo Mill queste discipline, a differenza delle scienze naturali, non potevano essere spiegate ricorrendo allo schema meccanico per cui ad una causa corrisponde sempre un determinato effetto: i fenomeni sociali infatti sono in genere determinati da una pluralit\u00e0 di cause che vanno analizzate e studiate, tenendo presente che la Legge di Causalit\u00e0 \u00e8 il principio fondamentale di spiegazione di tutti i fenomeni naturali. Essa \u00e8 nota per esperienza, allorch\u00e9 la mente, tramite un'induzione, comprende che due fenomeni si associano pi\u00f9 volte in modo tale per cui la comparsa dell'uno si accompagna a quella dell'altro. Quando una tale osservazione particolare viene generalizzata, ossia quando si verifica un numero elevato di volte, possiamo dire che i due fenomeni sono in rapporto di causa-effetto.\n\"Principles of Political Economy\" (1848).\nL'opera pi\u00f9 importante della produzione milliana sono senza dubbio i \"Principi di economia politica\". Il testo racchiude in s\u00e9 gran parte del pensiero liberale dell'autore, presentandoci la dottrina politico-sociale in tutta la sua complessit\u00e0. \nNel tentativo di riassumere il suo pensiero \u00e8 utile riproporre la metafora che egli spesso usa nei suoi scritti: l'autore paragona la societ\u00e0 ad un mulino ad acqua. Per capire il funzionamento del mulino, \u00e8 necessario tener presente due elementi:\nAllo stesso modo, nella societ\u00e0 esistono leggi naturali, come ad esempio quelle che regolano la produzione della ricchezza, che non possono subire limitazioni, ma devono seguire le libert\u00e0 dei singoli individui che naturalmente ricercano il proprio utile e la propria felicit\u00e0. Ma tutta questa energia prodotta sarebbe inutile, e potenzialmente dannosa, se non fosse guidata e trasformata da un meccanismo sociale, determinato secondo le leggi dell'etica, capace di distribuire questa ricchezza in modo da trasformarla in ricchezza sociale. \nI \"Principi di economia politica\" espongono il problema della divisione tra la produzione e la distribuzione della ricchezza, presentandoci una tra le pi\u00f9 brillanti proposte sociali di Mill: la fusione dell'idea liberale con le idee socialiste sulla distribuzione:\nse le leggi di produzione dipendono dalla necessit\u00e0 naturale, le leggi della distribuzione dipendono dalla volont\u00e0 umana, e su queste leggi si pu\u00f2 agire.\nMill auspica infatti che il criterio utilitaristico, ereditato dal maestro Bentham e dal padre, (cio\u00e8 del maggior benessere per il maggior numero) possa guidare le riforme necessarie per una pi\u00f9 equa distribuzione della ricchezza.\nAnche Mill \u00e8 quindi convinto che l'egoismo possa esser congiunto all'altruismo, poich\u00e9 la felicit\u00e0 umana deriva anche dalla felicit\u00e0 dei propri simili e dalla promozione della stessa.\n\"On Liberty\" (1859).\nNel celebre \"Saggio sulla libert\u00e0\" (titolo originale: \"On Liberty\"), uno dei capisaldi della cultura filosofica della societ\u00e0 moderna, Mill sostiene che un individuo \u00e8 libero di raggiungere la propria felicit\u00e0 come meglio crede e nessuno pu\u00f2 costringerlo a fare qualcosa con la motivazione che \u00e8 meglio per lui, ma potr\u00e0 al massimo consigliarlo; l'unico caso in cui si pu\u00f2 interferire sulla libert\u00e0 d'azione \u00e8 quando la libert\u00e0 di uno provochi danno a qualcun altro, solo ed unicamente in questo caso l'umanit\u00e0 \u00e8 giustificata ad agire allo scopo di proteggersi. In tal senso lo Stato \u00e8 giustificato ad indirizzare la vita degli individui solo quando il comportamento di uno di essi danneggia gli altri. Solo in tal caso potrebbe essere giustificabile la limitazione della libert\u00e0 dei cittadini da parte dello Stato; il concetto di libert\u00e0 di Mill si avvicina molto a quello di Alexis de Tocqueville, di cui fu grande amico.\nMolto importanti sono anche le argomentazioni con cui Mill sostiene la sua tesi; impedire l'espressione di un'opinione \u00e8 sempre e comunque un crimine: infatti, se l'opinione \u00e8 giusta, coloro che ne dissentono vengono privati della verit\u00e0; invece, nel caso in cui essa sia sbagliata, coloro che ne dissentono sarebbero privati di un beneficio ancora pi\u00f9 grande, quello di veder rafforzata la verit\u00e0 medesima per confronto con l'errore.\nA fondamento di ci\u00f2 vi \u00e8 la convinzione che mentre l'unanimit\u00e0 non \u00e8 mai utile, la diversit\u00e0 \u00e8 invece sempre altamente auspicabile; questo perch\u00e9 l'uomo, che \u00e8 di per s\u00e9 relativo, non pu\u00f2 avere sempre verit\u00e0 assolute, e quello che \u00e8 falso oggi potrebbe essere vero domani (e viceversa). L'anticonformismo \u00e8 apprezzabile e l'originalit\u00e0 di ogni uomo va sempre valorizzata e mai annullata.\nIl suo pensiero politico-economico \u00e8 quindi attestato su posizioni di liberalismo radicale, per cui la valorizzazione dell'individuo e dei suoi spazi di libert\u00e0 fanno s\u00ec che lo Stato si ordini sulla \"libert\u00e0 civile\" della quale \u00e8 protettore. L'unica interferenza ammissibile da parte dello Stato, affinch\u00e9 si eviti un danno effettivo a un terzo, riguarda la sola sfera della difesa e tutela delle libert\u00e0 personali:\nAllo stesso tempo, per\u00f2, si \u00e8 visto in Mill anche il fondatore del liberalsocialismo; cos\u00ec, ad esempio, nelle analisi di Norberto Bobbio e Nadia Urbinati, in anni recenti, e gi\u00e0 in precedenza in quelle di Ludwig von Mises (si veda il suo saggio \"Sozialismus\", in cui Mill \u00e8 definito \"il pi\u00f9 grande avvocato del socialismo\") e Leonard Trelawny Hobhouse (nel suo \"Liberalism\").\nNel trattato, Mill si dice contrario alla poligamia dei mormoni, ma difende il principio di tolleranza religiosa e il loro diritto a organizzarsi in comunit\u00e0 pacifiche e autonome, rispettose delle leggi, analogamente ai poligami esistenti fra musulmani, ind\u00f9 e cinesi. Afferma che i cristiani hanno diritto a inviare dei missionari predicatori o di andarsene se non gradiscono lo stile di vita di tali comunit\u00e0, ma non quello di interferire con la vita di comunit\u00e0 cos\u00ec lontane da loro.\nCondanna il Puritanesimo di Carlo II e ogni tentativo dello Stato di limitare e regolare la libert\u00e0 di opinione, i gusti e le condotte, anche in materia sessuale, degli individui che non abbiano impatti limitanti la sfera privata altrui o su quella pubblica.\nIn modo antisimmetrico, legittima la repressione anticristiana e l'intolleranza religiosa dell'imperatore Marco Aurelio, giudicato un autentico ricercatore della verit\u00e0 e il maggiore virtuoso e sapiente stoico fra i filosofi del suo tempo.\nIn materia di istruzione, teorizza un sistema in cui vige la libert\u00e0 di scelta educativa delle famiglie e la libert\u00e0 di insegnamento. Lo Stato fissa l'et\u00e0 dell'obbligo scolastico universale e i contenuti minimi di cultura generale che tutti devono possedere, nonch\u00e9 le relative modalit\u00e0 di verifica annuale di quelle obbligatorie e la facolt\u00e0 di ottenere una certificazione pubblica e priva di valore legale per le altre competenze facoltative. Gli esami dovrebbero limitarsi ai fatti e alla scienza positiva, e al dato storico nel caso di religione, politica o altri argomenti controversi. Lo Stato ideale di Mill promuove la nascita di scuole universit\u00e0 private autonome e autogestite, e solo in via residuale crea istituzioni educative proprie o societ\u00e0 per azioni che le gestiscono. Fissa la remunerazione minima dei docenti e le sovvenzione per le tasse e spese scolastiche delle famiglie meno abbienti, garantendo a tutti il diritto all'istruzione obbligatoria.\nIn tema di matrimonio, afferma che le \u00ableggi che in molti paesi del Continente vietano il matrimonio se le parti contraenti non possono dimostrare di avere i mezzi sufficienti a mantenere una famiglia, non esulano dai poteri legittimi dello Stato\u00bb. In modo simile, lo Stato avrebbe il diritto di pianificare le nascite a livello famigliare, limitando il numero di coloro che andrebbero a creare un eccesso di offerta di lavoro rispetto alla domanda, deprezzando il prezzo di equilibrio del mercato. Anche il controllo dello sviluppo delle inclinazioni dei figli e della scelta di un percorso formativo o professionale particolare sarebbero giustificate nell'interesse di quanti entrano in relazione con loro, \u00abquando indulgervi pu\u00f2 portare a una vita di infelicit\u00e0 e depravazione per genitori e figli, con molteplici mali per chiunque sia sufficientemente vicino da subirne le conseguenze\u00bb.\n\"The Subjection of Women\" (1869).\nInfluenzato anche dalle idee femministe della moglie Harriet Taylor e da quelle della figliastra Helen, Mill scrisse nel 1869 \"La servit\u00f9 delle donne\", in cui rivendica la parit\u00e0 dei sessi nel diritto di famiglia e il suffragio universale, sostenendo che ci\u00f2 migliorer\u00e0 anche gli uomini, i quali smetteranno di sentirsi superiori solo per il fatto di essere maschi e metter\u00e0 fine all'ultimo residuo di schiavit\u00f9 legale esistente dopo l'abolizione della schiavit\u00f9 dei neri negli Stati Uniti."}
{"id": "112939", "revid": "767487", "url": "https://it.wikipedia.org/wiki?curid=112939", "title": "Aqualung (Jethro Tull)", "text": "Aqualung \u00e8 il quarto album della band progressive rock inglese Jethro Tull, pubblicato nel 1971.\nDescrizione.\nL'album colp\u00ec il pubblico grazie alla celebre copertina raffigurante un barbone, molto somigliante al leader del gruppo Ian Anderson. L'immagine impressiona soprattutto per la crudezza dell'espressione e dello sguardo del volto di \"Aqualung\", cui fa da contraltare un manifesto che reclamizza eleganti e dispendiose vacanze natalizie in una localit\u00e0 sciistica delle Highlands meridionali.\nPare che il titolo dell'album derivi dal rantolo roco del barbone simile - secondo Anderson - al rumore di un respiratore subacqueo (l\"Aqua-lung\" ne \u00e8 un modello particolare), infatti nel testo paragona la respirazione malsana del vagabondo a \"deep sea diver sounds\", riferendosi al vero e proprio dispositivo Aqua-lung.\nI testi della title track raccontano in maniera aspra la vita di Aqualung, sporco senzatetto, forse pedofilo (\"Eying little girls with bad intent\") e fallimentare a scuola come nelle relazioni interpersonali. I Jethro Tull scegliendo un barbone come protagonista del loro album vogliono esprimere una critica alla societ\u00e0. Il senso di smarrimento che ne consegue porta l'uomo a perdere ogni certezza e ad odiare il mondo stesso.\nIl disco fu definito un concept album (nonostante Anderson stesso abbia sempre negato quest'intenzione) in quanto nelle canzoni si ritrovano spesso i temi della vita, della critica alla societ\u00e0 e di Dio (\"Aqualung\", \"Cross-Eyed Mary\", \"My God\", \"Hymn 43\", \"Locomotive Breath\").\nLa rivista \"Rolling Stone\" ha inserito l'album al 337\u00ba posto della sua lista dei 500 migliori album di sempre.\nCopertina.\nL'album mostra in copertina un dipinto dell'artista Burton Silverman. \u00c8 un acquerello raffigurante un uomo barbuto dai capelli lunghi in abiti trasandati. L'idea per la copertina venne da una fotografia di un senzatetto, scattata dalla moglie di Anderson. Anderson ritenne, in seguito, che sarebbe stato meglio l'utilizzo della fotografia originale piuttosto che commissionare il dipinto. Il senzatetto presente nella famosa cover richiama le fattezze di Ian Anderson, anche se Silverman sostenne che fosse un autoritratto. Attualmente l'opera originale, sia il quadro anteriore che quello posteriore, sono propriet\u00e0 privata di una famiglia sconosciuta.\nIl retro copertina vede in basso Aqualung seduto su un marciapiede, in compagnia di un cane; lo sfondo in alto \u00e8 indefinito e diventa scuro per ospitare un testo che dialoga con il concept album. Nove frasi numerate, di cui riportiamo la seguente traduzione:\nTracce.\nTesti e musiche di Ian Anderson.\nNel 2011, a quarant'anni dalla sua pubblicazione, \"Aqualung\" venne celebrato con un lungo tour e l'uscita di due versioni del disco. La \"40th Anniversary Collector's Edition\" e la \"Special Edition\". Entrambe riproposero i brani di \"Aqualung\" rimasterizzati e remixati da Steven Wilson su doppio CD, con l'aggiunta di diversi brani extra e, nel caso della \"40th Anniversary Collector's Edition\", vi fu la riproposizione del disco in vinile, in DVD ed in Blu-Ray. Nel 2016 venne pubblicata la \"40th Anniversary Adapted Edition\" 2 CD + 2 DVD, con il remix di Steven Wilson, stavolta accompagnato anche dalla pubblicazione dell'EP \"Life Is a Long Song\".\nLato A\nLato B"}
{"id": "112941", "revid": "2175", "url": "https://it.wikipedia.org/wiki?curid=112941", "title": "Neutroni", "text": ""}
{"id": "112943", "revid": "310967", "url": "https://it.wikipedia.org/wiki?curid=112943", "title": "Leopold Mozart", "text": "Biografia.\nFu destinato alla carriera ecclesiastica, ma alla morte del padre abbandon\u00f2 questa strada e nel 1737 si iscrisse all'Universit\u00e0 di Salisburgo. Qui i suoi studi ebbero un inizio promettente: al termine del primo anno super\u00f2 un difficile esame e venne elogiato per il suo buon lavoro. Il successo accademico termin\u00f2 nel 1739 per l'evidente disinteresse del giovane Leopold a farsi comunque ammettere alla sessione d'esame mediante una \"supplica\" dal rettore:\nEntr\u00f2 al servizio del conte Johann Baptist von Thurn und Taxis, un canonico della cattedrale, e gli fu dato il titolo di \"Kammerdiener\" ovvero valetto di camera. Ma il suo incarico era quello di musicista, e dopo pochi anni venne ammesso a far parte dell'orchestra del Principe arcivescovo. Questa nuova occupazione gli assicur\u00f2 un reddito regolare.\nEntr\u00f2 come violinista presso l'orchestra di corte di Salisburgo nel 1743. Compose vari pezzi orchestrali e divertimenti quali \"\"Le nozze di campagna\", \"Serenata in re maggiore per tromba e trombone\" e \"Il viaggio musicale in slitta\". La cosiddetta \"Sinfonia dei giocattoli\" (nei Paesi di lingua tedesca nota come \"Kindersinfonie\"\", Sinfonia per i bambini), per lungo tempo attribuita a Leopold Mozart (oltre che a Franz Joseph Haydn e al fratello di questi, Michael), \u00e8 molto probabilmente opera di Edmund Angerer (1740\u20131794), monaco benedettino del convento di Fiecht, in Tirolo.\nIl 21 novembre 1747 Leopold spos\u00f2 Anna Maria Pertl nella cattedrale di Salisburgo: lui aveva ventotto anni, lei ventisette. Sembra che l'unione sia risultata felice: si diceva che \"i genitori di Mozart erano ai loro tempi la coppia pi\u00f9 bella di Salisburgo\". In occasione delle nozze d'argento, Leopold, che si trovava in Italia con il figlio, cos\u00ec scrisse da Milano all'amata moglie: \"Oggi \u00e8 l'anniversario del nostro matrimonio. Sono passati, credo, venticinque anni da quando ci venne la felice idea di sposarci: quest'idea, a dire il vero, ci era venuta molti anni prima. Le cose ben fatte richiedono tempo!\".\nL'unione di Leopold con Anna Maria gener\u00f2 sette figli, cinque dei quali morirono giovanissimi, nella media dell'alto tasso di mortalit\u00e0 infantile dell'epoca. I due che sopravvissero, la quartogenita Maria Anna (1751) detta \"Nannerl\" e l'ultimogenito Wolfgang (1756), si rivelarono prodigi musicali. L'attivit\u00e0 musicale di Leopold diminu\u00ec man mano che egli divenne consapevole del talento dei suoi bambini e ne assunse i ruoli di genitore, insegnante, collaboratore e amministratore. Alla fine, per dedicarsi pienamente allo sviluppo musicale dei figli e soprattutto del maschio, cess\u00f2 di comporre del tutto e trascur\u00f2 i suoi doveri professionali, con grave pregiudizio per la sua carriera presso la corte di Salisburgo.\n fino alla sua morte, avvenuta il 28 maggio 1787 a Salisburgo. Il merito maggiore di Leopold \u00e8 di essersi subito accorto del talento del figlio Wolfgang e di averlo saputo coltivare.\nMassone, fu elevato al grado di Maestro nella loggia di Vienna \"Zur Wahren Eintracht\" (\"Alla Vera Concordia\") il 22 aprile 1785, durante una cerimonia alla quale assistette suo figlio Wolfgang, come lui membro della Massoneria."}
