{"id": "107008", "revid": "46291", "url": "https://it.wikipedia.org/wiki?curid=107008", "title": "Dioscoreaceae", "text": "Le Dioscoreacee (Dioscoreaceae ) sono una famiglia di piante monocotiledoni, che comprende oltre 600 specie di piante rampicanti erbacee o arbustive, localizzate principalmente in regioni tropicali; da questi si distinguono pochi rappresentanti della flora europea come la \"Dioscorea communis\".\nDescrizione.\nSono tutte piante con radici rizomatose o tuberose, foglie alterne, spesso cordate o sagittate, e nervature reticolate. I fiori, piccoli e generalmente dioici, sono riuniti in spighe o racemi. Il frutto \u00e8 una capsula o una bacca.\nIl loro aspetto \u00e8 molto insolito quindi spesso sono coltivate come piante ornamentali. solo alcune hanno dei tuberi commestibili.\nTassonomia.\nLa famiglia comprende i seguenti generi:\nUsi.\nIl loro nome \u00e8 legato a Dioscoride Pedanio di Anazarbo, botanico della Cilicia vissuto nell'impero romano ai tempi di Nerone.\nNelle loro radici sono state rintracciate delle sostanze della classe delle saponine. Nel caso della \"Dioscorea spiculiflora\", le saponine sono a base di diosgenina, che \u00e8 diventata un'importante materia prima per la realizzazione di ormoni sessuali.. I tuberi vengono raccolti dopo due o tre anni dalla semina, quando hanno raggiunto dimensioni sufficienti, in essi la diosgenina \u00e8 presente in forma eterosidica."}
{"id": "107010", "revid": "33689", "url": "https://it.wikipedia.org/wiki?curid=107010", "title": "Livello di rete", "text": " \nIn telecomunicazioni e informatica nell'ambito delle reti di calcolatori il livello rete (\"network layer\") \u00e8 il livello 3 della pila ISO/OSI. Questo livello riceve segmenti dal soprastante livello di trasporto e forma pacchetti che vengono passati al sottostante Livello datalink.\nIl compito del livello di rete \u00e8 la trasmissione logica di pacchetti tra due host arbitrari, che in generale non sono direttamente connessi (ovvero non hanno un collegamento diretto tra di loro), cio\u00e8 in sostanza si occupa di indirizzamento e instradamento verso la giusta destinazione attraverso il percorso di rete pi\u00f9 appropriato. Nel modello ISO/OSI, il livello di rete \u00e8 l'ultimo livello presente nei commutatori della rete ovvero nei nodi interni, mentre i livelli architetturali superiori sono presenti solo nei nodi terminali.\nLivello rete in IP.\nNel modello TCP/IP, il terzo livello viene detto livello internet oppure livello di internetworking, in quanto interconnette reti eterogenee, che possono essere basate su protocolli di livello collegamento (ad esempio ethernet, PPP) o su protocolli di rete (ad esempio Frame Relay, Asynchronous Transfer Mode), per realizzare un'unica rete in modo trasparente agli utilizzatori. La forza di IP sta proprio in questo agnosticismo rispetto al livello di rete, che permette di usare o riusare tecnologie gi\u00e0 disponibili, e di adattarsi con naturalezza a nuove tecnologie.\nOsservando una rete IP costruita con tecnologie eterogenee, si pu\u00f2 notare che alcuni nodi della rete eseguono IP (e sono detti router); altri nodi instradano pacchetti IP usando altre tecnologie di rete (che stanno sotto IP nello stack dei protocolli). Questi nodi sono normalmente detti switch o commutatori, anche se il termine per antonomasia indica specificamente lo switch ethernet.\nIP determina il miglior cammino (detto \"routing\" ovvero instradamento) per l'inoltro dei pacchetti, attraverso la consultazione delle tabelle di instradamento. Tali tabelle possono essere di tipo statico (realizzate manualmente dai gestori della rete) o dinamico (composte con l'utilizzo di protocolli di routing tipo l'OSPF, il RIP o il BGP che servono a popolare tali tabelle scambiando tra i vari apparati le informazioni sulle rotte conosciute)."}
{"id": "107011", "revid": "834", "url": "https://it.wikipedia.org/wiki?curid=107011", "title": "Henri D\u00e9sir\u00e9 Landru", "text": ""}
{"id": "107012", "revid": "1873126", "url": "https://it.wikipedia.org/wiki?curid=107012", "title": "Metodo socratico", "text": "Il metodo socratico \u00e8 un metodo dialettico d'indagine filosofica basato sul dialogo, descritto per la prima volta da Platone nei \"Dialoghi\", aventi per protagonista il filosofo greco Socrate. Data la sua natura \u00e8 chiamato anche \"maieutico\" (dal greco \u03bc\u03b1\u03b9\u03b5\u03c5\u03c4\u03b9\u03ba\u03ae (\u03c4\u03ad\u03c7\u03bd\u03b7), propriamente \u00ab(arte) ostetrica\u00bb, \u00abostetricia\u00bb, derivato di \u03bc\u03b1\u1fd6\u03b1 \u00abmamma, levatrice\u00bb) nel senso che fa \"nascere\" la verit\u00e0 dall'interlocutore.\nDescrizione.\nLa maieutica.\nIl termine \"maieutica\" designa il metodo socratico cos\u00ec come \u00e8 esposto da Platone nel \"Teeteto\". L'arte dialettica, cio\u00e8, viene paragonata da Socrate a quella della levatrice: come quest'ultima, il filosofo di Atene intendeva \"tirar fuori\" all'allievo pensieri assolutamente personali, a differenza di quanti volevano imporre le proprie vedute agli altri con la retorica e l'arte della persuasione (Socrate, e attraverso di lui Platone, si riferiscono in questo senso ai Sofisti). Parte integrante del metodo \u00e8 il ricorso a battute brevi e taglienti - ovvero la brachilogia - in opposizione ai lunghi discorsi degli altri e la rinomata ironia socratica .\nNel racconto dello stesso Socrate, l'ispirazione per questo tipo di dialettica derivava dall'esempio che il filosofo aveva tratto da sua madre, la levatrice Fenarete. Si trovano spunti e rielaborazioni del termine nello stesso Platone, durante tutto il Rinascimento e altrove.\nLa maieutica comincia dopo le fasi del rapporto maestro-discepolo e dell\"'ironia\". Il rapporto tra adulto e ragazzo (Socrate-discepolo) in Grecia era una cosa lecita anche dal punto di vista erotico (in una persona si ammiravano non l'aspetto fisico, ma l'intelligenza e la raffinatezza spirituale). Socrate non arrivava al sesso. Il discepolo a quel punto era \"libero\" di scegliere se continuare il rapporto da un punto di vista ideologico oppure andarsene. Continuando questo rapporto subentrava la fase dell'ironia (finzione). Socrate fingeva di abbassarsi al livello culturale del discepolo ponendogli domande e rendendolo partecipe delle proprie. Solo in questo modo e mediante il dialogo Socrate riusciva a fare il lavoro della levatrice. \"Come la levatrice porta alla luce il bambino, Socrate portava alla luce le piccole verit\u00e0 dal discepolo\". La maieutica quindi non \u00e8 l'arte di insegnare ma l'arte di aiutare. La verit\u00e0 non \u00e8 insegnabile perch\u00e9 \u00e8 un sapere dell'anima; per questo Socrate non inculcava nei suoi \"discepoli\" le proprie idee, ma li aiutava a \"partorire la loro verit\u00e0\".\nIl metodo socratico, basato dunque su domande e risposte tra Socrate e l'interlocutore di turno, procede per confutazione, ossia per eliminazione successiva delle ipotesi contraddittorie o infondate. Esso consiste nel portare gradualmente alla luce l'infondatezza delle convinzioni che siamo abituati a considerare come scontate e che invece a un attento esame rivelano la loro natura di \u201copinioni\u201d. Tale metodo \u00e8 detto \u201cmaieutico\u201d (ostetrico) perch\u00e9 conduce per mano l'interlocutore con brevi domande e risposte per indurlo ad accorgersi della propria ignoranza e a riconoscere il criterio della verit\u00e0 rispetto alla falsit\u00e0 delle sue presunzioni. Quindi non si basa sul tentativo di vincere l'interlocutore con la propria abilit\u00e0 retorica, cos\u00ec come facevano i sofisti. Socrate non contestava il fatto in s\u00e9 che si potessero avere verit\u00e0 definitive, ma che venissero spacciate per tali delle convinzioni che non lo erano.\nAristotele, a dir la verit\u00e0 in maniera poco chiara, avrebbe attribuito a Socrate la scoperta del concetto e del metodo induttivo, sostenendo per\u00f2 al contempo la loro inadeguatezza al trattamento dei problemi dell'etica.\nIn realt\u00e0 il dialogo socratico ha un valore morale basato sul rispetto dell'interlocutore.\nIl valore morale del dialogo socratico.\nIl dialogo socratico non rappresenta uno strumento conoscitivo ma \u00ab\u00e8 esso stesso realizzazione del sommo bene\u00bb che Socrate si preoccupa di mettere \u00abin pratica in ogni circostanza della vita come il supremo dovere e il supremo bene morale\u00bb \nSocrate vero sapiente.\nSecondo l'interpretazione di Gabriele Giannantoni, la dottrina socratica sarebbe spesso travisata per quanto riguarda valore e funzione del dialogo socratico. Tutto deriva da una interpretazione di Aristotele, primo storico della filosofia, che vede il filosofo ateniese come un anticipatore della sua stessa filosofia, quella della definizione del concetto.\nSocrate, cio\u00e8, nei dialoghi platonici, secondo Aristotele, si sarebbe inutilmente sforzato di arrivare a una verit\u00e0 razionale definita una volta per tutte: tentativo invece realizzato in modo formale dalla logica aristotelica.\nSecondo Platone, la maieutica di Socrate si sarebbe fermata allo stadio del pensiero non ancora filosofico (\"dianoia\") senza pervenire alla pi\u00f9 alta forma della conoscenza umana che \u00e8 l'intellezione pura delle idee assolute (\"vo\u0113sis\"): Platone critica in un certo senso il limite del dialogo che, nella forma da lui pervenutaci, non riusc\u00ec mai a produrre una definizione dogmatica e perentoria, un intellegibile universale in relazione alla sua domanda costante, che cosa siano il vero, il bello, l'utile e il giusto. Nell'ambito della cosiddetta metafora della linea continua, lo stadio conseguito dal maestro spirituale di Platone \u00e8 quello tipico del sapere matematico-geometrico che presenta il vantaggio della verificabilit\u00e0 sensibile e visiva, ma vive di ipotesi, oltre ad essere un discorso di tipo analitico e talora disperdente. Negli stessi dialoghi, malgrado il martirio di Socrate, Platone \u00e8 descritto come il primo filosofo che pervenne alla contemplazione noetica delle idee e a un sapere certo, completo, non contradditorio e non ipotetico che \u00e8 identificato con la \"vo\u0113sis\", e che costituisce anche la perfezione della virt\u00f9 platonica della sapienza (in greco antico: \"soph\u00eca\").\nIn realt\u00e0 la dottrina socratica del \"dialogos\" vuol mostrare la relativit\u00e0 del sapere, ossia l'idea del sapere mai definitivo: ecco perch\u00e9 Socrate \u00e8 il pi\u00f9 sapiente degli uomini, come ha detto l'oracolo al suo amico Cherefonte; egli sa che l'uomo \u00e8 \"ignorante\", mentre i pi\u00f9, come i sofisti, credono di sapere (ma non sanno).\n\u00c8 questa secondo Platone una delle colpe di Socrate: lui, che era vero sapiente, si dichiarava ignorante, i sofisti, veri ignoranti, facevano professione di sapienza. In questo modo il maestro contribuiva a distorcere il ruolo della filosofia. Egli stesso al processo, pur avendo rifiutato l'aiuto di un \"avvocato\" sofista, per l'abitudine di Socrate di dialogare in strada e nei pi\u00f9 diversi luoghi era stato ritenuto dagli Ateniesi un sofista lui stesso.\nSocrate, nemico politico.\nSaranno i politici a istruire contro di lui false accuse che porteranno al processo e alla condanna a morte. Sottoposti al dialogo da Socrate, che cerca di confutare l'oracolo mostrandogli che vi sono uomini con fama di grandi sapienti, essi si mostreranno per quello che sono: parolai che credono di possedere verit\u00e0 assolute, ma che in realt\u00e0 non sanno \"definire\" ci\u00f2 che credono di sapere.\nEssi quindi saranno costretti a dichiarare la loro ignoranza e presunzione e da quel momento odieranno Socrate.\nSocrate, quindi, per il regime democratico conservatore dell'Atene dopo la morte di Pericle, con la sua fama presso i giovani \u00e8 un pericoloso avversario politico, un avversario da eliminare: egli mostra l'inadeguatezza della classe politica dirigente e anima la contestazione giovanile, con l'uso critico della ragione insegna a rifiutare ci\u00f2 che si vuole imporre con la forza della tradizione o per una valenza religiosa \nIl rispetto delle leggi.\nSocrate non pu\u00f2 sfuggire alla condanna gi\u00e0 decisa nel suo processo e d'altronde non tenter\u00e0 di evitare la morte fuggendo, come gli suggeriscono gli amati discepoli, i quali non capiscono perch\u00e9 il maestro accetti l'ingiusta sentenza.\nIl comportamento di Socrate appare al senso comune dovuto a un malinteso principio di legalit\u00e0, a un obbedire alle leggi sempre e comunque.\nIn realt\u00e0, sosterr\u00e0 Socrate, egli ha prima \"dialogato\" con le leggi ateniesi e si \u00e8 convinto della loro giustezza; per questo egli \u00e8 vissuto sempre ad Atene.\nOra per\u00f2 queste stesse leggi sono ingiuste in quanto condannano un innocente; ma questo non autorizza a violarle. Se ci\u00f2 avvenisse, si offenderebbero gli ateniesi che ritengono giusta la sua condanna; bisognerebbe allora usare il dialogo e convincerli: ma ormai, dice, \"me ne manca il tempo\" e poich\u00e9 \"\u00e8 meglio subire ingiustizia piuttosto che farla\", Socrate accetta serenamente la morte.\nIl rispetto della legge non \u00e8 subordinato al nostro interesse particolare: essa va rispettata anche quando la si ritiene ingiusta, ma nel contempo \u00e8 nostro dovere adoperarsi per modificarla col consenso degli altri \nIl valore teoretico e morale del dialogo.\nQuindi la fedelt\u00e0 al principio del dialogo fa accettare a Socrate anche la morte.\nIl dialogo quindi per un verso, com'\u00e8 riportato dal giovane discepolo Platone, \u00e8 sempre \"inconcludente\"; non porta mai a termine ci\u00f2 di cui si discute, non chiude, non definisce la verit\u00e0 una volta per tutte: la verit\u00e0 va sempre rimessa in discussione. Ma per un altro verso \u00e8 proprio con il metodo socratico delle \"brevi domande e risposte\" che l'interlocutore, rispettato nel suo diritto di capire e fare obiezioni, \u00e8 costretto a confessare la sua \"ignoranza\", capisce finalmente di \"sapere di non sapere\".\nAccanto alla relativit\u00e0 del sapere, chi dialoga con Socrate apprende non solo il valore teoretico del dialogo come ricerca comune di una verit\u00e0 sempre provvisoria, ma anche il valore morale (\"to meghiston agath\u00f2n\", il sommo bene), questo s\u00ec definitivo: il rispetto dell'interlocutore.\nSe, insomma, il Cristianesimo dir\u00e0: \"Ama il prossimo tuo come te stesso\", Socrate ci lascia un principio pi\u00f9 umano, ma altrettanto grande: \"Se non puoi amare il tuo prossimo, almeno rispettalo\" \nIn pratica.\nIl metodo pu\u00f2 essere utilizzato da un professore capace per insegnare agli studenti non delle nozioni, ma la predisposizione a pensare con la loro testa. Ecco alcuni fondamenti di questo metodo:\nSi tratta di un metodo di formazione pi\u00f9 che di informazione (come ha sottolineato Pierre Hadot), che rivela i suoi limiti all'interno di un'istituzione scolastica volta a valutare gli studenti e a consegnare titoli di riconoscimento. \u00c8 innegabile la sua ricchezza dal punto di vista pedagogico, soprattutto in quanto incoraggia un atteggiamento attivo nei confronti della conoscenza, anzich\u00e9 un atteggiamento passivo di ricorso all'autorit\u00e0.\nApplicazione.\nSocrate ha spesso utilizzato il suo metodo ai fini della definizione di concetti morali quali la \"virt\u00f9\", la \"piet\u00e0\", la \"saggezza\", la \"temperanza\", il \"coraggio\" e la \"giustizia\". Socrate non prende mai posizione a favore o contro una certa opinione: egli stesso dichiara a monte la sua ignoranza (ironia socratica). Si narra che l'oracolo di Delfi l'avesse dichiarato l'uomo pi\u00f9 saggio della Grecia, proprio perch\u00e9 egli era consapevole di \u00absapere di non sapere\u00bb mentre gli altri credevano di sapere ed erano ignoranti, pieni delle loro personali convinzioni, non si rendono conto della loro stessa incapacit\u00e0 di attingere a una verit\u00e0 definitiva. Socrate si sforza dunque di condurre l'interlocutore a riconoscere che i suoi non sono altro che tentativi, destinati a fallire, di arrivare alla verit\u00e0 una volta per tutte. Socrate ritiene infatti che non si possa riconoscere la relativit\u00e0 della verit\u00e0 se non ci si libera delle \"false opinioni\" che fanno credere di possedere la verit\u00e0 assoluta.\nConfutazione nel dialogo socratico.\nSocrate dichiara il proprio \"non sapere\", perci\u00f2 nessuna delle confutazioni che egli opera potr\u00e0 essere basata sulla contrapposizione di una verit\u00e0, che Socrate conosce, all'errore dell'interlocutore.\nDi conseguenza, Socrate si impone un metodo di discussione che faccia affidamento solo su ci\u00f2 che l'interlocutore afferma, accetta e riconosce da s\u00e9. \nCome si pu\u00f2 dimostrare falsa un'affermazione senza contrapporgliene direttamente una vera?\nLa risposta \u00e8: esaminando le conseguenze di tale affermazione. Dopo aver chiesto all'interlocutore di pronunciarsi esplicitamente e chiaramente su ci\u00f2 che ritiene vero attorno a un certo tema, Socrate procede derivando, da quello che l'interlocutore ha fissato come punto d'avvio, delle conseguenze, delle quali l'interlocutore non era chiaramente consapevole.\nQuesta \u00e8 la \u201cmessa alla prova\u201d delle credenze dell'interlocutore.\nLa confutazione pu\u00f2 avvenire in diversi modi, dotati di diverso grado di forza argomentativa.\nSpieghiamo meglio queste tre modalit\u00e0 attraverso esempi e chiarimenti, vedendole, per\u00f2, in ordine inverso: dalla pi\u00f9 debole alla pi\u00f9 forte.\nIl conflitto delle credenze nella mente dell'interlocutore.\nQuesta pi\u00f9 debole forma di confutazione \u00e8 molto frequente nei dialoghi socratici e spesso prende l'aspetto pi\u00f9 interessante e affascinante.\n\u00c8 soprattutto attraverso questa frequente modalit\u00e0 che l'insegnamento di Socrate si rivolge direttamente alla persona che egli \u201cinterroga\u201d e ne svela i conflitti interni, svolgendo cos\u00ec una \u201cterapia dell'anima\u201d. \nPresa di per s\u00e9, la si pu\u00f2 chiamare confutazione solo in un senso improprio, perch\u00e9, a regola, non sappiamo mai, da essa sola, quale delle tesi che si contraddicono sia da considerare confutata.\nSe le tesi in conflitto sono due, sappiamo solo che non possono essere entrambe vere, ma le altre possibilit\u00e0 rimangono tutte: pu\u00f2 essere falsa l'una, o l'altra, o entrambe.\nPrendiamo un esempio dall\u2019\"Eutifrone\".\nIn un primo passaggio Socrate domanda a Eutifrone se siano vere le storie mitologiche sugli dei e sui loro conflitti e sulle inimicizie intercorrenti fra loro. Eutifrone risponde affermativamente: la credenza in tale mitologia \u00e8 una componente profonda della sua personalit\u00e0 e delle sue convinzioni.\nPoco dopo, per\u00f2, Eutifrone - che si proclama esperto della santit\u00e0 (ossia di tutto ci\u00f2 che riguarda il rapporto fra gli uomini e gli dei) - afferma che \u201cpio\u201d (o \u201csanto\u201d) \u00e8 ci\u00f2 che \u00e8 \u201ccaro agli dei\u201d. In sostanza egli sta sostenendo che esista un sapere attorno a ci\u00f2 che \u00e8 \u201ccaro agli dei\u201d e che sulla base di tale sapere gli uomini (guidati da esperti, quali Eutifrone) possano regolarsi in pratica nei loro rapporti con essi.\nA questo punto Socrate fa notare l'incompatibilit\u00e0 tra la credenza nei miti sul conflitto fra gli dei (se questi sono in conflitto, vuol dire che gradiscono cose diverse) e la pretesa di conoscere ci\u00f2 che \u00e8 caro agli dei con la sicurezza che Eutifrone ostenta. Ci\u00f2 che \u00e8 caro agli dei sar\u00e0 controverso (un dio amer\u00e0 ci\u00f2 che un altro odia) e\u00a0\u2013 di conseguenza\u00a0\u2013 il sapere compatto e sicuro attorno a tale soggetto sar\u00e0 impossibile.\nProviamo ora a chiarire questa mossa del dialogo socratico. Uscendo per un attimo fuori dal contenuto letterale del testo, cerchiamo di immaginare alcune conseguenze estreme ed esemplari che si sarebbero potute trarre dalla difficolt\u00e0, se solo Eutifrone ne fosse stato pi\u00f9 consapevole.\nI tipi di esito sono tre:\nCome si vede, dalla confutazione che Socrate rivolge a Eutifrone, non possiamo concludere nulla su quale tesi sia da considerare falsa. Sappiamo solo che non si pu\u00f2 pretendere di affermarle entrambe. In questo consiste la \u201cdebolezza\u201d di questa modalit\u00e0 di confutazione.\nControesempi e falsificazione.\nQuesta modalit\u00e0 \u00e8 di carattere oggettivo, poich\u00e9\u00a0\u2013 a differenza della precedente - non si riferisce all'insieme delle credenze che sono nella mente di una persona e alla loro compatibilit\u00e0, ma alla verit\u00e0 di ciascuna di esse, a prescindere da chi le sostenga.\nIn questo senso la possiamo dire \u201cpi\u00f9 forte\u201d: se applicata correttamente, infatti, \u00e8 tale da mostrare falsa la tesi a cui si rivolge.\nPer il chiarimento e per un esempio riportiamo un breve passo dalla \"Storia della logica\" dei coniugi Kneale, nel quale tale modalit\u00e0 viene paragonata alla \u201creductio ad absurdum\u201d:\n\"Socrate aveva adattato ai propri fini il metodo di Zenone. \u00c8 difficile arrivare a qualcosa di certo sulla dottrina del Socrate storico, ma quei passi platonici che, per la loro drammaticit\u00e0, sembrano la testimonianza pi\u00f9 attendibile al riguardo, fanno pensare che Socrate non fosse meramente un amatore della conversazione filosofica, ma un uomo che praticava una ben definita tecnica di confutazione delle ipotesi: mostrare che esse avessero conseguenze incompatibili o inaccettabili. [...] Ma si noti che la confutazione socratica differisce da quella zenoniana in questo: non v'\u00e8 bisogno che le conseguenze tratte dalle ipotesi siano contraddittorie; in certi casi esse possono essere semplicemente false\".\nIl caso delle conseguenze \u201csemplicemente false\u201d \u00e8 esemplificato dai Kneale con un passo del \"Menone\": dall'esame dell'ipotesi dell'insegnabilit\u00e0 della virt\u00f9, si arriva alla conclusione che, se la virt\u00f9 fosse insegnabile gli uomini pi\u00f9 virtuosi l'avrebbero trasmessa ai figli; ma casi di insuccesso di genitori illustri e virtuosi, Temistocle, Pericle, etc., i cui figli risultarono inetti, falsificano l'ipotesi. Qui l'ipotesi \u00e8 smentita da un dato di fatto incompatibile con essa.\nReductio ad absurdum.\nVeniamo ora alla pi\u00f9 forte delle modalit\u00e0 di confutazione praticate da Socrate.\nUn esempio piuttosto elaborato di \"reductio ad absurdum\" applicato da Socrate lo troviamo nel dialogo intitolato \"Ippia minore\".\nAlla conclusione del dialogo, Socrate porta l'interlocutore ad ammettere la tesi paradossale e urtante, secondo la quale chi faccia il male volontariamente sia migliore di chi lo faccia involontariamente e\u00a0\u2013 detto ancora pi\u00f9 chiaramente\u00a0\u2013 solo un uomo buono pu\u00f2 fare il male volontariamente: \"Dunque chi volontariamente erri e di propria volont\u00e0 si comporti vergognosamente e ingiustamente, un simile uomo, sempre che esista, non pu\u00f2 essere altro che l'uomo buono\".\nLa conclusione \u00e8 contraddittoria e ci\u00f2 \u00e8 evidente se sostituiamo l'espressione finale l'uomo buono con la sua equivalente colui che non fa il male.\n\u00c8 questo il punto d'arrivo al quale il lettore del dialogo deve perci\u00f2 giungere, cio\u00e8 che tale uomo non esista, ossia che nessuno faccia il male volontariamente.\nIl Taylor riassume cos\u00ec il senso dell'argomentazione:\n\"L'uomo che conosce veramente il bene ma sceglie qualcos'altro non pu\u00f2 esistere, come non pu\u00f2 esistere un quadrato rotondo ed \u00e8 appunto perch\u00e9 tale persona non esiste che si possano asserire a proposito di lui i paradossi pi\u00f9 audaci\"."}
{"id": "107014", "revid": "834", "url": "https://it.wikipedia.org/wiki?curid=107014", "title": "Musica blues", "text": ""}
{"id": "107016", "revid": "125121014", "url": "https://it.wikipedia.org/wiki?curid=107016", "title": "Nefertiti", "text": "Grande sposa reale del faraone Akhenaton (1351 a.C. - 1334/3 a.C.), affianc\u00f2 il marito nella grande ma effimera rivoluzione religiosa che cerc\u00f2 di imporre il culto dell'unico dio Aton, il disco solare. Insieme, Akhenaton e Nefertiti furono responsabili della creazione di una nuova religione di stampo enoteistico che caus\u00f2, per un ventennio, stravolgimenti all'interno della antica religione egizia e alcuni disordini politici. Il suo regno accanto ad Akhenaton ebbe inizio nel periodo di maggiore prosperit\u00e0 della storia egizia (inauguratosi con Amenofi III, padre di Akhenaton) per terminare in una momentanea disgregazione del Paese, con rivolte fomentate dal clero di Amon, e in un'imminente crisi dinastica. Nessun'altra regina egizia appare saldamente legata al trono del marito quanto Nefertiti: le sue rappresentazioni al fianco di Akhenaton le conferirono onori fino ad allora ineguagliati, cos\u00ec come inedite furono le numerose scene di intimit\u00e0 e affettuosit\u00e0 della coppia reale giunte sino a oggi. Alcuni egittologi ritengono che Nefertiti abbia regnato brevemente come Neferneferuaton dopo la morte di suo marito (ca. 1334 a.C.) e prima della ascesa al trono di Smenkhara e di Tutankhamon (ca. 1332 a.C.); comunque, l'identificazione di Neferneferuaton con Nefertiti \u00e8 oggetto di un dibattito archeologico estremamente complesso.\nNomi.\nAl \"praenomen :\" &lt;-i-t:n:N5-F35-F35-F35-F35-&gt;\n(Nfr nfr.w Jtn), Neferneferuaton, cio\u00e8 \"Meravigliosa \u00e8 la bellezza di Aton\", segue il pi\u00f9 famoso \"nomen\"\n&lt;-F35-X1-M18-U33-B7-&gt;\n(Nfr.t jj tj), Nefertiti, cio\u00e8 \"La bella \u00e8 arrivata.\"\nFamiglia.\nI genitori di Nefertiti non sono noti con certezza, anche se una teoria piuttosto diffusa vuole che suo padre fosse l'alto funzionario Ay, destinato a succedere a Tutankhamon. Questo teoria \u00e8 contrastata dagli studiosi che sottolineano che la moglie di Ay, la nobildonna Tey, ebbe il titolo di \"Nutrice della Grande Regina\" \"(Nefertiti)\", e che quindi non potrebbe esserne stata la madre, anche se altri avanzano l'ipotesi che la madre di Nefertiti fosse una sposa di Ay precedente a Tey. Scene all'interno delle tombe reali di Akhetaton, raffiguranti Nefertiti, ne menzionano una sorella di nome Mutbenret (il cui nome era precedentemente letto come Mutnodjemet).\nUn'altra teoria identificherebbe Nefertiti con la principessa mitannica Tadukhipa, figlia di re Tushratta, mandata per\u00f2 in Egitto per sposare l'ormai anziano Amenofi III. Comunque, non esistono prove per un'eventuale origine straniera di Nefertiti, n\u00e9 sulle ragioni per cui avrebbe dovuto mutare il proprio nome.\nLa data esatta del matrimonio di Akhenaton e Nefertiti non \u00e8 nota. Le loro sei figlie (e i possibili anni della loro nascita) furono:\nLe iscrizioni indicano sempre Nefertiti come madre delle sei principesse, senza mai designarne Akhenaton come padre. Questo dettaglio molto insolito ha dato adito a teorie secondo cui Akhenaton sarebbe stato sterile e le sei principesse, in realt\u00e0, figlie di Amenofi III.\nBiografia.\nPrimi anni di regno a Tebe (1351 - 1346 a.C.).\nLe prime rappresentazioni di Nefertiti si trovano a Tebe. Sulle pareti della tomba danneggiata (TT188) del maggiordomo reale Parennefer, il nuovo faraone Amenofi IV (futuro Akhenaton) compare accompagnato da una regina, ritenuta una delle pi\u00f9 antiche immagini di Nefertiti. Akhenaton e Nefertiti compaiono intenti a venerare l'Aton. Nella tomba del visir Ramose, Nefertiti compare dietro ad Amenofi IV alla \"Finestra delle Apparizioni\" durante la cerimonia della ricompensa dei visir. Nel primo quinquennio di regno di Amenofi IV, cio\u00e8 prima che mutasse il proprio nome e si trasferisse ad Akhetaton, il faraone eresse vari templi a Karnak. Uno di questi, il Tempio del Benben (\"hwt-ben-ben\") era dedicato proprio a Nefertiti, la quale vi compare con la figlia maggiore Merytaton e, talvolta, con la secondogenita Maketaton. In rappresentazioni rintracciate sui talatat, Nefertiti figura almeno due volte, cos\u00ec come Akhenaton: \u00e8 mostrata dietro al marito nell'atto di compiere offerte. Non mancano sue immagini con pose e attributi proprio del faraone, per esempio intenta ad abbattere nemici in un'attitudine guerresca che non ha precedenti nemmeno nell'iconografia del faraone-donna Hatshepsut. Dall'iconografia ufficiale amarniana, appare, in ogni caso, che Nefertiti aveva assunto una importanza senza precedenti. Spesso appare intenta ad effettuare offerte al Aton, e sembra pressoch\u00e9 equivalente al faraone in termini di \"status\". La regina ha senz'altro giocato un ruolo cruciale nei cambiamenti religiosi e culturali attuati dal marito, al punto che, secondo alcuni, sarebbe stata lei l'iniziatrice di tale rivoluzione. \u00c8 stata certamente legata ad Akhenaton da un rapporto di profondo affetto, che ha portato a numerose raffigurazioni della coppia reale in atteggiamenti intimi e affettuosi. Akhenaton volle persino che agli angoli del sarcofago nel quale avrebbe dovuto essere sepolto ci fosse il ritratto di lei, al posto delle quattro dee tradizionalmente deputate a proteggere la mummia (Iside, Nefti, Selkis e Neith).\nTrasferimento della capitale ad Akhetaton (1346 - 1330 a.C.).\nTra il 4\u00ba e 5\u00ba anno di regno, Amenofi IV decise di spostare la capitale da Tebe ad Akhetaton. Nel 5\u00ba anno, il re mut\u00f2 il proprio nome da Neferkheperura-Uaenra Amenofi-Netjerhekauaset (cio\u00e8 \"Belle sono le Manifestazioni di Ra, Quello di Ra, Amon \u00e8 contento, Dio Signore di Tebe\") a Neferkheperura-Uaenra Akhenaton (\"Belle sono le Manifestazioni di Ra, Quello di Ra, Utile ad Aton\"). Il cambiamento della seconda parte del suo nome, il nome di nascita, fu un segno della crescente importanza del culto di Aton, che spost\u00f2 il culto di Stato dal politeismo ad una forma di monolatria (la rappresentazione di un solo dio quale oggetto di adorazione) o enoteismo (la credenza in pi\u00f9 dei, ma l'adorazione di uno solo).\nLe stele di confine di Akhetaton, datate agli anni 4\u00b0 e 5\u00b0, di regno stabilivano i confini esatti della nuova capitale, permettendo inoltre di far risalire lo spostamento della corte proprio a quegli anni. La nuova citt\u00e0 conteneva vari templi all'aperto dedicati ad Aton. Nefertiti e la famiglia reale risiedevano, verosimilmente, nel Grande Palazzo Reale al centro dell'abitato e nel Palazzo Settentrionale. Le decorazioni delle pareti dei palazzi e delle tombe dei nobili prevedevano spesso gruppi della famiglia reale con Nefertiti: unici intermediari tra i devoti e l'Aton, Akhenaton e Nefertiti erano a loro volta venerati in stele, rilievi e sculture da parte dei privati. Il maggiordomo di Nefertiti era, in quel periodo, Merira II, che si occupava dell'amministrazione domestica della regina. Iscrizioni e rilievi nelle tombe dei maggiordomi Huya e Merira II, datati \"anno 12, II mese di Peret, giorno 8\", mostrano l'arrivo di numerosi tributi alla corte di Akhenaton da parte di Kharu (il nord) e Kush (il sud), con la consegna di gioielli d'oro e altre cose preziose al faraone e a Nefertiti. La coppia reale compare seduta sotto un chiosco e attorniata dalle sei figlie. \u00c8 una delle ultime immagini della principessa Maketaton, morta prematuramente in giovanissima et\u00e0. In un'incisione, all'interno delle tombe reali di Akhetaton, \u00e8 rappresentata una balia con un neonato tra le braccia. Si \u00e8 a lungo pensato che quel neonato fosse in realt\u00e0 il figlio della stessa Maketaton o di Merytaton e che entrambe le sorelle fossero morte di parto. Un'ipotesi dell'egittologo Marc Gabolde, vuole che in realt\u00e0 il neonato raffigurato, del quale non si conosce il nome, fosse, come scritto lateralmente all'incisione, \"figlio della figlia di Nefertiti\". Nel momento della realizzazione dell'incisione le sei figlie di Nefertiti erano gi\u00e0 nate, quindi non pu\u00f2 riferirsi a nessuna di loro.\nUltimi anni del regno di Akhenaton.\nI successori di Akhenaton, i giovani Smenkhara e Tutankhaton (successivamente Tutankhamon), non erano figli di Nefertiti. Mentre l'identit\u00e0 e la posizione dell'effimero faraone Smenkhara (che sembra aver regnato 1 o 2 anni, probabilmente gi\u00e0 elevato a coreggente dallo stesso Akhenaton) nella linea di successione sono quasi completamente sconosciute, la madre di Tutankhaton \u00e8 stata individuata nella cosiddetta \"Younger Lady\", una anonima mummia femminile risultata, agli esami del DNA, sorella di Akhenaton, figlia di Amenofi III e Tiy e, appunto, madre di Tutankhaton: profilo famigliare che non pu\u00f2 combaciare con quello di Nefertiti. Inoltre, la donna in questione non doveva avere pi\u00f9 di 25 anni al momento del decesso, mentre Nefertiti - che diede una figlia ad Akhenaton nel 1\u00ba anno di regno e visse almeno fino al 16\u00ba anno di regno - visse sicuramente fino ai 30 o 40 anni. Una moglie secondaria di Akhenaton, Kiya, fa la sua comparsa in varie iscrizioni e figurazioni, per un breve periodo, dopo il 12\u00b0 del regno del faraone, per scomparire misteriosamente dai documenti risalenti al 16\u00ba anno di regno e nei successivi, senza che sia mai stata indicata come Grande sposa reale, titolo concesso solo a Nefertiti. Cosa sia successo in questo periodo non \u00e8 noto: l'ultimo periodo della vita di Akhenaton e gli anni immediatamente successivi sono, di fatto, enigmatici.\nScomparsa dalle fonti e morte.\nVecchie teorie.\nTeorie egittologiche anteriori al 2012 ritenevano che Nefertiti fosse repentinamente scomparsa dalle fonti intorno al 12\u00ba anno di regno di Akhenaton, con nessuna sua menzione posteriore a quella data. Tra le spiegazioni suggerite figurava la sua eventuale morte improvvisa, per una epidemia che sembra aver colpito Akhetaton o per altre cause naturali. La teoria della morte di Nefertiti si basava sul ritrovamento di vari \"ushabti\" funerari realizzati per lei (oggi al Museo del Louvre e al Brooklyn Museum). Un'altra ipotesi secondo cui la Grande sposa reale fosse caduta in disgrazia si rivel\u00f2 infondata quando fu dimostrato che la cancellazione intenzionale del nome di una regina di Akhenaton coinvolgeva il nome di Kiya e non quello di Nefertiti. Durante il regno di Akhenaton (e forse anche dopo) Nefertiti godette di un potere senza precedenti per una regina consorte d'Egitto. Alcune evidenze archeologiche sembrano suggerire che, intorno al 12\u00ba anno di regno di Akhenaton, Nefertiti possa essere stata elevata al rango di coreggente: cio\u00e8 uguale, per rango, al faraone.\nProva di ci\u00f2 potrebbe essere la cosiddetta \"Stele della Coreggenza\", rinvenuta in frammenti in una tomba di Amarna e raffigurante Akhenaton, Nefertiti e Merytaton, ma con il nome di Nefertiti rimpiazzato da Ankhkheperura Neferneferuaton e quello di Merytaton rimpiazzato da quello di Ankhesenpaaton, terzogenita della coppia reale. \u00c8 possibile che Nefertiti sia da identificare con il sovrano di sesso femminile di nome Ankhkheperura Neferneferuaton, immediato successore di Akhenaton per un brevissimo periodo. Alcuni studiosi hanno speculato che sia sopravvissuta e abbia esercitato la sua influenza sui giovani membri della famiglia reale almeno fino al 3\u00ba anno di regno di Tutankhaton (ca. 1330/1329 a.C.): in quell'anno, il faraone adolescente mut\u00f2 il proprio nome da Tutankhaton (\"Immagine vivente di Aton\") a Tutankhamon (\"Immagine vivente di Amon\"). Questo cambiamento volle segnare il ritorno del sovrano al culto di Amon e l'abbandono di Akhetaton a favore della vecchia capitale Tebe.\nNuove teorie.\nScoperta nel 2012, un'iscrizione datata \"16\u00ba anno di regno, 3\u00b0 mese di Akhet, 28\u00ba giorno\", risalente esplicitamente al regno di Akhenaton, menziona la presenza della\nLe ultime cinque linee di testo, appena leggibili, menzionano un progetto architettonico ad Akhetaton. Questa iscrizione di enorme interesse archeologico \u00e8 stata scoperta in una cava di calcare presso l'attuale Dayr Ab\u016b \u1e24innis, a nord di Deir el-Bersha e di Amarna, l'antica Akhetaton ed \u00e8 stata pubblicata nel 2014 in un articolo dell'archeologa Athena Van der Perre, la quale sottolinea:\nCi\u00f2 significa che Nefertiti era ancora viva nel penultimo anno di regno di Akhenaton (che dur\u00f2 in tutto 17 anni) e che Akhenaton continu\u00f2 a regnare da solo, con la moglie al suo fianco. Di conseguenza, il breve regno del sovrano femminile Neferneferuaton deve essere necessariamente piazzato tra la morte di Akhenaton (ca. 1334/3 a.C.) e l'ascesa al trono di Tutankhamon (ca. 1332 a.C.). Per questo enigmatico faraone-donna \u00e8 attestato l'uso dell'epiteto \"Utile a Suo Sposo\" (\"Akhet-en-hyes\") il quale, oltre a segnalarne incontrovertibilmente il sesso femminile, suggerisce che potrebbe trattarsi di Nefertiti oppure di Merytaton (che and\u00f2 in sposa al faraone Smenkhara). Frammenti del corredo funerario della regina recanti il titolo di \"Grande sposa reale\" sembrano indicare, per\u00f2, che Nefertiti sia morta quando ancora era consorte di Akhenaton, e cio\u00e8 prima di quest'ultimo.\nSepoltura.\nEsistono numerose teorie sulla morte e la sepoltura di Nefertiti, ma la data della sua morte e la sua mummia (cos\u00ec come quelle dei suoi genitori o delle sue figlie) non sono state trovate o formalmente identificate. Nel 1898, l'archeologo Victor Loret scopr\u00ec due mummie femminili all'interno della tomba di Amenofi II (KV35) nella Valle dei Re: furono soprannominate \"The Elder Lady\" e \"The Younger Lady\" e, di volta in volta, candidate all'identificazione con Nefertiti. Nel 2001, la rivista statunitense d'egittologia KMT ipotizz\u00f2 che la \"Elder Lady\" potesse essere Nefertiti. Fu evidenziato il fatto che il corpo della \"Elder Lady\" appartiene a una donna deceduta intorno ai 40 anni d'et\u00e0 - presunta et\u00e0 della morte della regina. Inoltre, alcuni busti incompiuto di Nefertiti sembrano assomigliare al volto di questa mummia, sebbene altri la comparino ad Ankhesenamon. Comunque, recenti analisi della dentatura hanno permesso di accertare che la Elder Lady \u00e8, di fatto, la mummia della regina Tiy, Grande sposa reale di Amenofi III e madre di Akhenaton, e che il DNA dei resti \u00e8 prossimo, se non identico, a quello di ciocca di capelli rinvenuta nella tomba di Tutankhamon. La ciocca era chiusa in un cofanetto recante un'iscrizione che menzionava la regina Tiy, nonna paterna di Tutankhamon. Inoltre, il DNA combaciava a quello di una figlia di Yuya e Tuia, proprio i genitori di Tiy. L'identificazione di Nefertiti con la \"Elder Lady\" \u00e8, quindi, completamente esclusa.\nNel 2015, l'egittologo inglese Nicholas Reeves ha annunciato di aver scoperto, in scansioni ad alta risoluzione della tomba di Tutankhamon,\nTuttavia, analisi pi\u00f9 approfondite compiute in seguito sembrano annullare questa possibilit\u00e0. Particolarmente scettico fu il professor Franco Procelli, dell'universit\u00e0 di Torino.\nAltri rilevamenti pi\u00f9 recenti (2019-2020) condotti da un team egiziano hanno riaperto la questione sulla possibile ubicazione della tomba attaccata a quella di Tutankhamon.\nLa mummia della \"Younger Lady\".\nIl 9 giugno 2003, l'archeologa Joann Fletcher dell'Universit\u00e0 di York avanz\u00f2 l'ipotesi che la mummia femminile nota come \"The Younger Lady\" potesse essere quella di Nefertiti, essendo anche del parere che Nefertiti e il faraone Smekhara fossero la stessa persona. Alcuni egittologi concordarono con la Dr.ssa Fletcher, anche se una maggioranza di essi si pronunci\u00f2 contro. La Dr.ssa Fletcher condusse una spedizione finanziata da Discovery Channel per esaminare quella che reputava essere la mummia di Nefertiti. Comunque \u00e8 doveroso ricordare che la ricercatrice indipendente Marianne Luban, in un articolo del 1999 intitolato \"Do We Have the Mummy of Nefertiti?\", fu la prima a sospettare che Nefertiti potesse coincidere la Younger Lady.\nIl team sostenne che la mummia in questione sarebbe stata danneggiata in epoca antica con il preciso scopo di profanarla e vilipenderla. Le tecniche di mummificazione, con l'uso di particolari liquidi imbalsamatori e la presenza del cervello intatto, indicano che la mummia risalirebbe alla XVIII dinastia egizia. Altri elementi che il team interpret\u00f2 come indizi furono l'et\u00e0 della donna al momento della morte, il ritrovamento di perline \"nefer\" (simili a quelle visibili nel pettorale che la regina indossa nel famoso busto) e di una particolare parrucca dello stile tipico di varie immagini Nefertiti. La Dr.ssa Fletcher e i suoi ricercatori si dissero del parere che il braccio della salma, originariamente piegato sul petto nella posizione tipica del faraoni, sarebbe stato successivamente strappato e sostituito con un altro braccio disteso lungo il corpo.\nParecchi egittologi, fra cui Kent Weeks e Peter Lacovara, hanno accantonato le teorie della Dr.ssa Fletcher come prive di fondamento, dicendo che \u00e8 impossibile tentare di identificare le antiche mummie egizie con personalit\u00e0 particolari senza servirsi del test del DNA. Siccome i corpi degli ascendenti e dei discendenti di Nefertiti non sono mai stati individuati o riconosciuti, una identificazione conclusiva di Nefertiti appare impossibile. Ogni altra evidenza circostanziale come il tipo di parrucca e la posizione delle braccia non \u00e8 abbastanza peculiare da distinguere i resti di un singolo, specifico personaggio storico. La causa dei numerosi danni arrecati alla salma pu\u00f2 solamente essere ipotizzata, e la supposta vendetta dissacratoria non gode di prove sostanziali. Il braccio ripiegato sul petto, contrariamente a quanto riferito dalla Dr.ssa Fletcher, non era riservato alla ricomposizione delle salme dei solo faraoni. La parrucca nubiana trovata accanto alla Younger Lady non pu\u00f2 essere ricondotta ai resti di alcun particolare individuo.\nNel corso di ricerche pi\u00f9 recenti, risalenti al 2010, condotte dal Dr. Zahi Hawass, la mummia \u00e8 stata sottoposta a una tomografia computerizzata e ad analisi del DNA. L\u2019esito del DNA ha accertato uno stato di parentela con la mummia della KV 55, che si pensa possa essere di Akhenaton, la young lady potrebbe essere o una cugina o sua sorella. L'esito ha accertato che sicuramente la donna in questione fu figlia di Amenofi III e della regina Tiy, sorella di Akhenaton e madre di Tutankhamon. .\nLe Lettere hittite.\nNella antica capitale hittita, \u1e2aattu\u0161a, fu scoperto un documento risalente al periodo amarniano: le cosiddette \"Gesta di \u0160uppiluliuma I narrate dal figlio Mursili\" (\"Annali di Mur\u0161ili II\", tav. VII - KB02003)\",\" dove si attesta che il sovrano hittita, mentre si trovava a Karkemi\u0161, fu il destinatario di una lettera da parte della regina d'Egitto, che diceva:\nQuesta lettera \u00e8 ritenuta un documento straordinario, in quanto gli egizi consideravano tradizionalmente inferiori gli stranieri. Le Gesta proseguono narrando che, sorpreso, esclam\u00f2 ai suoi cortigiani:\nPer una ovvia diffidenza, trattandosi di un Paese comunque nemico, \u0160uppiluliuma invi\u00f2 in Egitto, prima di prendere una decisione, un proprio ambasciatore, \u1e2aattu\u0161a Ziti\u0161, guadagnando tempo ma perdendo anche l'occasione di inglobare l'Egitto nel suo impero. A seguito di tale missione la regina vedova conferm\u00f2 la richiesta:\nIl prescelto fu il principe Zannanza\u0161 che, per\u00f2, non giunse mai a destinazione, venendo, molto probabilmente, assassinato durante il viaggio.\nIdentit\u00e0 della regina mittente delle Lettere ittite.\nL'identit\u00e0 della regina che scrisse queste lettere \u00e8 incerta. Negli annali ittiti \u00e8 chiamata \"Dakhamunzu\", probabilmente la lettura ittita del titolo egizio \"Tehemetnesu\" (\"Sposa del re\"). Oltre alla candidata tradizionale Ankhesenamon, sono state proposte come possibili autrici anche Nefertiti e Merytaton. Ankhesenamon parve la pi\u00f9 probabile siccome, alla morte di Tutankhamon, non era in vita nessun erede legittimo della famiglia reale egizia, mentre Akhenaton aveva almeno due eredi legittimi (Smenkhara e Tutankhamon), sebbene non figli di Nefertiti. Questa considerazione era per\u00f2 basata sulla durata tradizionale del regno di Horemheb, successore di Ay, che i documenti egizi vogliono sia durato 27 anni, mentre \u00e8 stato accertato che non dur\u00f2 pi\u00f9 di 14 (finse infatti di essere diventato re prima dell'eresia amarniana, nel tentativo di far dimenticare Akhenaton e i suoi immediati successori). In questo modo, sembra probabile che il faraone defunto in questione possa essere Akhenaton. La frase \"Non mi piegher\u00f2 mai a sposare uno dei miei servi\" potrebbe riferirsi al visir Ay, ma anche a un esponente di una linea secondaria della dinastia; la traduzione alternativa del termine \"servi\" pu\u00f2 facilmente essere \"sudditi\". Siccome Nefertiti viene raffigurata e descritta, sui monumenti, potente esattamente quanto il marito, anche nell'abbattere i nemici del Paese, potrebbe essere proprio lei la \"Dakhamunzu\" della corrispondenza amarniana; questa tesi \u00e8 sostenuta dall'egittologo Nicholas Reeves. Ankhesenamon, d'altro canto, potrebbe esser stata oggetto di pressioni da parte di Ay a sposarlo per legittimare la propria ascesa al trono d'Egitto: ci\u00f2 potrebbe anche spiegare l'espressione \"ho paura\", anche considerando la teoria popolare, ma rigettata dall'archeologia, che vede un intrigo ordito da Ay come causa della morte prematura di Tutankhamon.\nIl busto di Nefertiti.\nIl busto di Nefertiti, che la rappresenta di una bellezza straordinaria, \u00e8 esposto all'\u00c4gyptisches Museum und Papyrussammlung, nel Neues Museum di Berlino. Il busto si trova in Germania dal 1912, quando il responsabile dello scavo di Amarna, l'archeologo tedesco Ludwig Borchardt ve lo port\u00f2."}
{"id": "107017", "revid": "827058", "url": "https://it.wikipedia.org/wiki?curid=107017", "title": "Arjuna", "text": "Arjuna \u00e8 un mitico eroe che compare nel Mah\u0101bh\u0101rata, nonch\u00e9 uno dei protagonisti di questo importante poema epico indiano. \nStoria.\nArjuna (il cui nome significa letteralmente \"il puro\") \u00e8 Il terzo dei cinque fratelli Pandava, ossia i figli di Pandu: Yudhisthira, Bhima, Arjuna, Nakula, e Sahadeva. Effettivamente, per\u00f2, Arjuna \u00e8 stato concepito da Indra, il re dei semid\u00e8i di \u015apinea, dal momento che Pandu, legittimo erede al trono di Bharata, non poteva generare figli a causa di una maledizione.\nEssendo figlio di Indra (il Deva della guerra), Arjuna era insuperabile nell'utilizzo delle armi; in particolare, era famoso per essere il miglior arciere del suo tempo. Questa abilit\u00e0 (come viene rivelato nei capitoli finali del poema) era poi particolarmente favorita dall'amicizia e dalla vicinanza - fisica e spirituale - dell'incarnazione Divina, Krishna. Inoltre, la virt\u00f9, la rettitudine e l'osservanza dei doveri morali e religiosi hanno sempre distinto Arjuna ed i suoi fratelli, in contrapposizione ai malvagi cugini Kaurava, usurpatori al trono, la cui bramosia e il desiderio di potere portarono all'annientamento della loro stirpe.\nPrima della guerra di Kurukshetra, Arjuna e Duryodhana (il maggiore dei 100 fratelli Kurava) si recarono entrambi da Krishna (\"casualmente\" nello stesso momento) per chiedere la sua alleanza durante il conflitto. Egli tuttavia non poteva esimersi dall'accontentare entrambi, cos\u00ec chiese loro di esprimere una preferenza: ad uno avrebbe garantito il proprio potente esercito, all'altro la propria presenza personale sul campo di battaglia, con la condizione che non avrebbe preso parte allo scontro. Arjuna, essendo pi\u00f9 giovane, si espresse per primo; egli non aveva dubbi e scelse con decisione la vicinanza di Krishna, rendendo soddisfatto in questo modo anche lo stesso Duryodhana, il quale avido di potere si era appena visto ingigantire il proprio esercito. Con questa azione molti saggi alla corte dei Kurava ebbero subito ben chiaro l'esito dello scontro (nonostante l'inferiorit\u00e0 numerica dell'esercito Pandava): essendo Krishna l'incarnazione di Dio, la Sua semplice presenza era garanzia di vittoria, giustizia e virt\u00f9.\nPer questa ragione, per tutta la durata dello scontro, Krishna si presta come auriga di Arjuna; ed \u00e8 ad Arjuna, proprio per la sua purezza e nobilt\u00e0 d'animo, che Krishna prima della battaglia rivela gli insegnamenti della Bhagavad Gita.\nAneddoti.\nIl dono ad Arjuna.\nNel Mahabharata (pi\u00f9 precisamente nel \"Vana Parva\") Indra consigli\u00f2 al figlio Arjuna di propiziarsi \u015aiva affinch\u00e9 quest'ultimo gli concedesse in prestito il proprio temibile arco Gandiva. Arjuna aveva infatti bisogno delle armi pi\u00f9 forti dei Deva per sconfiggere i suoi malvagi cugini Kaurava nella guerra di Kurukshetra.\nArjuna intraprese cos\u00ec una serie di duri ascetismi e austerit\u00e0, durante i quali non pens\u00f2 ad altri che a \u015aiva, adorandolo nella forma di Lingam, e rivolgendo a quest'ultimo la propria devozione. \u015aiva, constatando la purezza dei suoi intenti, volle mettere alla prova il suo ardore guerriero: un giorno, il Pandava fu attaccato da un grande demone sotto forma di cinghiale, cos\u00ec afferr\u00f2 il proprio arco e scagli\u00f2 una freccia. \u015aiva, che nel frattempo aveva assunto la forma di un cacciatore, scagli\u00f2 a sua volta una freccia, che colp\u00ec il bersaglio nello stesso istante di quella di Arjuna. Il demone cadde al suolo senza vita, ma Arjuna si accorse che qualcun altro aveva interferito con quello scontro. Accortosi della presenza del cacciatore, prese cos\u00ec a litigare con lui su chi avesse colpito la preda per primo, la discussione si anim\u00f2 rapidamente e i due ingaggiarono un feroce duello.\nCombatterono per lungo tempo, ma Arjuna per quanto si impegnasse non riusciva a sopraffare l'avversario. Stremato e ferito, medit\u00f2 su \u015aiva invocando umilmente il suo aiuto. Quando riapr\u00ec gli occhi vide il corpo del cacciatore adornato da fiori e cap\u00ec che questi non era altri che lo stesso \u015aiva. Arjuna si prostr\u00f2 ai suoi piedi, scusandosi per non averlo riconosciuto e per essersi addirittura scagliato in battaglia contro di lui. Ma \u015aiva gli sorrise, rivelandogli il proprio vero intento, che era quello di assicurarsi che Arjuna fosse qualificato per utilizzare la sua arma pi\u00f9 potente. \u015aiva gli promise che, prima dell'inizio della guerra, gli avrebbe consegnato la propria arma ed insegnato ad usarla; e, benedicendolo, scompar\u00ec.\nLa scena di Arjuna in penitenza che prega \u015aiva, ripresa da questo aneddoto, \u00e8 rappresentata in un enorme bassorilievo a Mahabalipuram.\nLa simbologia.\nUna delle immagini pi\u00f9 famose che ritraggono Arjuna, lo raffigurano in piedi sul suo carro dorato (donatogli da S\u016brya, dio del Sole) mentre brandisce Gandhiva, l'arco di \u015aiva, oppure mentre soffia nella sua conchiglia. Pi\u00f9 in basso, Krishna auriga tiene strette le briglie, alle quali sono legati cinque cavalli bianchi.\nCome ogni raffigurazione dell'iconografia induista, anche questa ha ovviamente una valenza simbolica e allegorica:\nDa questo punto di vista, Arjuna diventa simbolo dell'anima che \u00e8 stata completamente capace di arrendersi a Dio, e di permetterGli di agire attraverso di s\u00e9."}
{"id": "107020", "revid": "765341", "url": "https://it.wikipedia.org/wiki?curid=107020", "title": "Motore asincrono", "text": "Il motore asincrono \u00e8 un motore elettrico in corrente alternata in cui la velocit\u00e0 angolare del rotore \u00e8 inferiore alla velocit\u00e0 di rotazione del campo magnetico generato dagli avvolgimenti dello statore, da cui l'asincronismo (al contrario del motore sincrono, in cui la velocit\u00e0 del rotore \u00e8 diretta funzione della frequenza di generazione del campo statorico).\nIl motore asincrono \u00e8 detto anche motore a induzione in virt\u00f9 del suo principio di funzionamento descritto di seguito.\nQuando, a causa di una forza esterna, il rotore ha una velocit\u00e0 superiore al campo rotante dello statore, il motore asincrono pu\u00f2 essere utilizzato come generatore asincrono con o senza l'utilizzo di condensatori a seconda che venga collegato alla rete o no.\n\u00c8 utilizzato per piccole potenze, in occorrenze nelle quali si preferisce la facilit\u00e0 d'impiego rispetto al motore sincrono che richiede l'uso di inverter (o di un sistema di eccitazione del campo rotorico) anche a discapito del rendimento.\nTuttavia il rendimento \u00e8 in funzione della potenza massima e diminuisce all'aumentare del numero di poli, generalmente per i motori trifase va da 0,67 fino a 0,97 per i motori pi\u00f9 grandi.\nStoria.\nUno dei primi studiosi a realizzare un motore elettrico sfruttando il campo magnetico rotante fu Galileo Ferraris nel 1885, anche se il sistema era bifase, ma chi brevett\u00f2 il sistema trifase per un uso pratico a livello industriale fu Nikola Tesla nel 1888. Le intuizioni di Tesla furono poi sfruttate da George Westinghouse, il quale nel 1889 fond\u00f2 la \"Westinghouse Electric Corporation\", azienda che far\u00e0 della produzione di motori asincroni trifase una delle sue attivit\u00e0 principali. Un altro studioso che arriv\u00f2 al motore trifase nello stesso periodo fu il tedesco Friedrich August Haselwander nel 1887, ma la sua invenzione fu ostacolata dall'autorit\u00e0 postale.\nLa struttura.\nIl motore si compone di una parte fissa detta statore e una parte mobile detta rotore. Lo statore \u00e8 formato da un pacco di lamierini aventi la forma di corona circolare. Le scanalature interne al pacco di lamierini statorici accolgono i conduttori (filo di rame smaltato) dell'avvolgimento statorico, che pu\u00f2 essere trifase oppure bifase (a seconda del tipo di corrente alternata di alimentazione). Il rotore \u00e8 situato all'interno dello statore ed \u00e8 costituito da un pacco di lamierini aventi la forma di corona circolare. Esso presenta un foro interno per il passaggio dell'albero di rotazione, e scanalature esterne (cave rotoriche) per accogliere l'avvolgimento rotorico. Quest'ultimo pu\u00f2 essere di due tipi: \nTra \"statore\" e \"rotore\" \u00e8 lasciato un piccolo spazio detto \"traferro\", per consentire la libera rotazione del rotore. Questo sottile spessore d'aria (che funge da dielettrico) \u00e8 di qualche decimo di millimetro o comunque quanto pi\u00f9 piccolo consentito dalle tolleranze meccaniche. Gli avvolgimenti statorici sono in genere inglobati in resine, che garantiscono anche un'ottima protezione dall'acqua e dagli agenti atmosferici. \nLo statore contiene in genere un numero pari di avvolgimenti in quanto, normalmente, ce ne sono due per ciascuna fase di alimentazione. Un motore a tre fasi, o \"trifase\", avr\u00e0 quindi come minimo sei avvolgimenti, cio\u00e8 una coppia di poli per ogni fase, mentre un motore a due fasi avr\u00e0 tipicamente quattro avvolgimenti. I due avvolgimenti di ciascuna coppia polare sono collegati in serie e disposti fisicamente l'uno di fronte all'altro.\nNel caso del motore trifase a sei avvolgimenti le coppie polari presentano uno sfasamento di 120\u00b0 fisici ed elettrici; invece, nel motore bifase le due coppie polari hanno uno sfasamento di 90\u00b0 fisici ed elettrici.\nPrincipio di funzionamento.\nL'avvolgimento statorico \u00e8 alimentato con una corrente alternata; grazie alla disposizione delle coppie polari, sfasate tra loro, la corrente genera un campo magnetico complessivo che ruota nello spazio con la stessa frequenza della corrente di alimentazione (campo magnetico rotante), chiamato campo di statore. L'avvolgimento del rotore (dotato di un certo numero di fasi, di norma chiuse in corto circuito), \u00e8 immerso in questo campo magnetico rotante. Dato che il rotore gira pi\u00f9 lentamente del campo di statore (vedi \"scorrimento\"), il flusso magnetico sotteso dall'avvolgimento di rotore varia; di conseguenza, il campo magnetico rotante induce delle correnti nel rotore per induzione magnetica (legge di Faraday). Queste correnti indotte, a loro volta, generano un campo magnetico rotorico, che si oppone alle variazioni di flusso; esso interagisce con il campo statorico, generando una coppia sull'avvolgimento rotorico che fa ruotare il rotore. Infatti, in accordo alla legge di Lenz, il campo magnetico indotto nel rotore ha sempre verso opposto rispetto a quello statorico.\nLa rotazione del campo magnetico di statore avviene ad una velocit\u00e0 fissa \"ns\" detta \"velocit\u00e0 di sincronismo\" e legata alla frequenza di alimentazione \"f\" (50 Hz, ovvero 50 giri al secondo, nel caso di corrente di rete in Europa e con motore con numero minimo di coppie polari).\nLe correnti indotte nel rotore produrranno a loro volta un campo magnetico che ruota a velocit\u00e0 \"ns \u2212 nr\" rispetto al rotore, il quale ruota a velocit\u00e0 \"nr\" rispetto allo statore; il risultato \u00e8 che il campo di rotore ruota alla velocit\u00e0 \"ns\" rispetto allo statore ed \u00e8 dunque sincrono con il campo di statore.\nTale condizione di sincronismo tra le due onde di campo magnetico assicura che il motore produca una coppia costante. La situazione in cui \"ns\"=\"nr\", cio\u00e8 velocit\u00e0 di rotore uguale a quella di sincronismo, \u00e8 una condizione limite in cui non vi sono forze elettromotrici (e quindi correnti indotte) e dunque la coppia motrice \u00e8 zero. Diversamente, la mutua interazione attraverso i relativi campi magnetici tra le correnti di rotore e quelle di statore produce una coppia risultante netta. Quindi, la velocit\u00e0 di rotazione del rotore \"nr\" sar\u00e0 sempre leggermente minore di quella di sincronismo; la differenza \u00e8 proporzionale alla coppia resistente del motore in rotazione.\nIl legame tra velocit\u00e0 di sincronismo \"ns\", frequenza \"f\" di alimentazione e il numero \"p\" di poli (oppure \"pc\" di coppie polari per fase) \u00e8 espresso dalla relazione:\nDove \"ns\" \u00e8 espressa in rpm (rotazioni per minuto) ed \"f\" \u00e8 espressa in Hertz.\nPer esempio, nel caso pi\u00f9 semplice, un motore a tre fasi con una coppia di poli per fase, alimentato a 50 Hz ha una velocit\u00e0 angolare di sincronismo di 3000 giri al minuto. Nel caso invece di 2 coppie per fase (pc=2) il motore avr\u00e0 una velocit\u00e0 angolare di 1500 giri al minuto.\nLa velocit\u00e0 del rotore in condizioni nominali \u00e8 sempre minore di un 3-6%; \u00e8 il fenomeno dello \"scorrimento\" (\"slip\") che consente la produzione della coppia. Dalla formula che definisce lo \"scorrimento\" \u00e8 possibile esprimere la velocit\u00e0 di rotazione effettiva del rotore (\"nr \"):\ndove \"s\" \u00e8 lo scorrimento, \"ns\" \u00e8 la velocit\u00e0 di sincronismo e \"nr\" \u00e8 la velocit\u00e0 reale alla quale ruota il rotore.\nIl valore effettivo dello scorrimento dipende dal carico effettivo sul rotore. Il carico non \u00e8 mai nullo perch\u00e9 sono sempre presenti i fenomeni di attrito tra le parti mobili e con l'aria che impediscono al motore di ruotare alla velocit\u00e0 di sincronismo, vincendo questa coppia meccanica.\nQuesti motori sono frequentemente alimentati per mezzo di inverter elettronici che possono controllare la velocit\u00e0 di rotazione del motore, variando in modo coordinato la frequenza e la tensione di alimentazione. L'uso di inverter permette di azionare il motore anche a partire da una corrente continua, come avviene nella trazione ferroviaria.\nGli avvolgimenti statorici trifase possono essere collegati a \"stella\" oppure a \"triangolo\", permettendo di alimentare lo stesso motore con tensioni trifase di 400 e 230 V. In alcuni grossi motori si preferisce avviare a stella e poi commutare a triangolo, al fine di limitare le correnti di spunto, quando non sono utilizzati gli inverter.\nEsistono motori asincroni di potenza usualmente inferiore a 3\u00a0kW alimentati anche con tensioni monofase. Tali motori possono essere dotati di ordinari avvolgimenti a due fasi, dove per alimentare la seconda fase si usa il ritardo di tempo introdotto da un condensatore; un tipico esempio \u00e8 costituito dai motori utilizzati per far girare le pale dei ventilatori domestici o degli asciugacapelli. Per potenze piccolissime si usano i motori in cui la seconda fase \u00e8 un circuito spazialmente asimmetrico chiuso in corto circuito (motori a \"polo shuntato\").\nI motori asincroni operano normalmente con gli avvolgimenti di rotore chiusi in corto circuito ma il rotore pu\u00f2 essere eseguito in costruzioni differenti.\nRotore a gabbia di scoiattolo.\nPer quanto riguarda la struttura dei circuiti indotti, il tipo pi\u00f9 semplice e robusto di rotore si realizza infilando nei canali altrettante sbarre di rame o di alluminio pressofuso, ciascuna delle quali riempie completamente un canale. Le testate delle sbarre che sporgono dal pacco lamellare vengono direttamente collegate fra loro, da una parte e dall'altra, mediante un grosso anello di rame. Il rotore cos\u00ec costruito prende la forma e viene indicato coi nomi di rotore a gabbia di scoiattolo o rotore in corto circuito.\nQuesti motori devono il loro nome alla somiglianza del rotore alle gabbie usate generalmente da scoiattoli per correre.\nQuesti motori sono largamente utilizzati nell'industria in quanto affidabili ed economici.\nAccorgimenti.\nPer aumentare la coppia all'avviamento dei motori a gabbia di scoiattolo di grande potenza (non avendo il rotore accessibile come in quelli di tipo avvolto) \u00e8 possibile utilizzare gabbie differenti:\nRotore avvolto.\nQuesto tipo di motore \u00e8 costituito da un pacco di corone circolari di lamiere magnetiche scanalato come lo statore. L'avvolgimento viene costruito in maniera identica a quello di statore e i suoi terminali fanno capo a tre anelli coassiali con il rotore. Su questi anelli strisciano delle spazzole fisse collegate ai morsetti rotorici.\nStoricamente i morsetti rotorici venivano collegati ad un reostato. Variando la resistenza elettrica del reostato si poteva aumentare la resistenza dei circuiti rotorici spostando la coppia massima verso lo scorrimento unitario (\"s\" = 1 \u21d2 rotore fermo), in modo da disporre in fase di avvio del motore della coppia di spunto massima disponibile, inoltre permette di ridurre le correnti assorbite allo spunto. Questo metodo serve ad avviare motori di medie dimensioni (10-300\u00a0kW). Dopo la partenza del motore le resistenze reostatiche vanno staccate dopo aver opportunamente cortocircuitato i circuiti rotorici. In particolare, se le resistenze reostatiche vengono collegate ai circuiti rotorici la curva di coppia si modifica perch\u00e9 la coppia massima si sposta verso lo scorrimento unitario e quindi si ottiene un punto di lavoro a velocit\u00e0 inferiore (uso delle resistenze reostatiche per regolare la velocit\u00e0).\nAttualmente i motori asincroni a rotore avvolto sono applicati convenientemente, insieme ad inverter, in unit\u00e0 motrici o generatrici a velocit\u00e0 variabile in cui l'intervallo di variazione della velocit\u00e0 \u00e8 piccolo. Il caso pi\u00f9 tipico e diffuso \u00e8 quello dei generatori eolici."}
{"id": "107021", "revid": "110157", "url": "https://it.wikipedia.org/wiki?curid=107021", "title": "Medici con l'Africa Cuamm", "text": "Medici con l'Africa Cuamm \u00e8 tra le maggiori organizzazioni non governative sanitarie italiane per la promozione e la tutela della salute delle popolazioni africane. Realizza progetti a lungo termine in un'ottica di sviluppo. A tale scopo si impegna nella formazione in Italia e in Africa delle risorse umane dedicate, nella ricerca e divulgazione scientifica e nell'affermazione del diritto umano fondamentale della salute per tutti. Due essenzialmente i suoi obiettivi:\nMedici con l'Africa Cuamm non opera in teatri di guerra seppure in diversi momenti si sia trovato al centro di emergenze umanitarie in cui ha deciso di collaborare con le autorit\u00e0 locali (soprattutto in Sudan del Sud dalla creazione dello stato nel 2011 o durante l'epidemia di Ebola in Sierra Leone).\nOpera ai diversi livelli del sistema sanitario, dalle cliniche mobili sul territorio alle universit\u00e0, con l'obiettivo di fornire servizi di qualit\u00e0 accessibili a tutti.\nDal 2008 ad oggi, il direttore \u00e8 don Dante Carraro, succeduto a don Luigi Mazzucato, direttore dal 1955 e sempre presente nella vita dell'organismo sino alla scomparsa, avvenuta il 26 novembre del 2015.\nStoria.\nNasce a Padova nel 1950 con il nome \"Cuamm\" (Collegio Universitario Aspiranti Medici Missionari), per iniziativa del professor Francesco Canova e del vescovo di Padova Girolamo Bartolomeo Bortignon, e con lo scopo di formare medici per i Paesi in via di sviluppo; negli anni, ha scelto di operare particolarmente nel continente africano. Il nome attuale \"Medici \"con\" l'Africa\" (e non \"\"per\" l'Africa\") enfatizza l'intento di condividere con le popolazioni locali sia i problemi che le loro soluzioni, lavorando insieme alle popolazioni per migliorare lo stato di salute di ciascuno dei paesi oggetto dell'intervento.\nGli anni '50 \u2013 '60.\nTra il 1954 e il 1960 partono i primi 54 medici: 48 uomini e 6 donne. La loro destinazione \u00e8 quasi sempre un paese sotto il dominio coloniale e la loro attivit\u00e0 si svolge presso ospedali (qualche volta semplici infermerie o maternit\u00e0) gestiti da missionari. I paesi raggiunti in questa prima fase sono 15, tra questi 10 sono in Africa (Congo, Ghana, Kenya, Libia, Marocco, Nigeria, Somalia, Swaziland, Tanganika e Uganda).\nCon gli anni '60 quasi tutti i paesi africani conquistano l'indipendenza e i medici del Cuamm di Kenya e Uganda, riuniti nel convegno di Nyeri (Kenya, 1968), propongono importanti modifiche all'assetto delle strutture in cui prestano servizio. Suggeriscono l'ingresso di esponenti delle comunit\u00e0 locali nelle amministrazioni degli ospedali missionari e spingono per l'integrazione di questi con le strutture pubbliche ed i piani sanitari dei governi africani. Fanno tutto questo nell'ottica di poter garantire l'accesso ai servizi sanitari anche alle fasce pi\u00f9 povere della popolazione, integrando l'attivit\u00e0 ospedaliera con l'assistenza di base e la prevenzione.\nGli anni '70.\nIl 15 dicembre del 1971, vede la luce la legge n. 1222 sulla cooperazione tecnica con i paesi in via di sviluppo. Tra i fautori di quella che fu in Italia la prima legge-quadro in materia di solidariet\u00e0 internazionale c'\u00e8 il Cuamm. Il suo contributo \u00e8 stato ricostruito attraverso la documentazione conservata nell'archivio storico dell'organismo e grazie alla testimonianza di uno dei protagonisti, don Luigi Mazzucato.\nForte del riconoscimento ottenuto nel 1972 dal Ministero degli Esteri come organizzazione idonea a svolgere incarichi di cooperazione con i paesi in via di sviluppo, il Cuamm pu\u00f2 imboccare la via della cooperazione diretta con i governi e le autorit\u00e0 pubbliche per la realizzazione di ampi progetti finalizzati allo sviluppo globale delle popolazioni africane, valorizzando le risorse umane locali con l'apertura di scuole per infermiere e collaborando con le universit\u00e0 locali.\nTra il 1977 e il 1979 il Cuamm avvia la fase dei \u201cprogrammi-paese\u201d all'interno di appositi accordi bilaterali tra governo italiano e paesi interessati. I primi programmi-paese coinvolgono l'Uganda, la Tanzania ed il Mozambico giunto in quegli anni ad una difficile indipendenza.\nGli anni '80.\nGli anni '80 segnano una battuta d'arresto, rispetto ai processi avviati negli anni precedenti: la cooperazione italiana allo sviluppo dopo un boom iniziale \u00e8 sommersa dagli scandali ed entra in una crisi profonda.\nNel corso di questi anni il Cuamm ha toccato il picco degli invii di risorse umane con 345 persone e diverse professionalit\u00e0 messe a disposizione dei paesi ospiti (non solo medici e paramedici ma anche tecnici, insegnanti, psicologi, personale amministrativo). Si registra per\u00f2 un restringimento del numero dei paesi di invio, sceso a 8: Camerun, Ciad, Etiopia, Guinea Bissau, Kenya, Mozambico, Tanzania e Uganda.\nL'insieme di questi fattori impone al Cuamm una riflessione e una verifica su obiettivi e strategie. Al centro della discussione sono la sostenibilit\u00e0 dei programmi e la ricerca di fonti alternative di finanziamento. Si ottengono fondi dall'Unione Europea e CEI e si moltiplica l'impegno per l'auto-finanziamento.\nGli anni '90.\nGli invii nel corso degli anni '90 calano, ma non crollano: partono in 204 (135 gli uomini, 69 le donne), in prevalenza medici e infermieri, ma anche tecnici, logisti, personale amministrativo, insegnanti, educatori, assistenti sociali e psicologi a dimostrare una qualit\u00e0 dell'aiuto accresciuta nei 9 paesi di invio (Angola, Burkina Faso, Etiopia, Guinea Bissau, Kenya, Mozambico, Rwanda, Tanzania e Uganda) nonostante le difficolt\u00e0 affrontate.\nNel 1998 muore il professor Canova, fino all'ultimo presente nella vita dell'organismo da lui fondato. Due anni dopo il Cuamm festeggia i 50 anni di vita rilanciando il suo impegno sia a livello programmatico, con il convegno internazionale \u201cAfrica nel 2000, salute per tutti?\u201d, sia in Africa con l'apertura dell'ospedale di Wolisso in Etiopia e l'avvio della collaborazione con l'Universit\u00e0 di Nkozi in Uganda.\nObiettivi.\nMedici con l'Africa Cuamm si propone come obiettivo primario il miglioramento delle condizioni di salute delle popolazioni dei paesi dell'Africa sub-Sahariana; mette in atto ogni azione conseguente per favorire il necessario cambiamento comportamentale dei paesi ricchi verso i paesi poveri, e la crescita di una cultura della solidariet\u00e0, della cooperazione tra i popoli, della giustizia e della pace.\nPer raggiungere tale obiettivo Medici con l'Africa Cuamm interviene secondo un ordine di priorit\u00e0 nei seguenti settori:\nAttraverso i progetti in Africa e le attivit\u00e0 in Italia, Medici con l'Africa Cuamm intende promuovere la consapevolezza che la salute \u00e8 un diritto umano fondamentale; favorire il confronto, la conoscenza e l'amicizia tra popoli diversi, ed affermare interesse e speranza nel futuro dell'Africa. La strada dello sviluppo globale, equo e solidale deve essere aperta anche alle aree pi\u00f9 povere del pianeta.\nMedici con l'Africa Cuamm \u00e8 membro di LINK2007, associazione di coordinamento consortile che raggruppa 9 tra le pi\u00f9 importanti Organizzazioni Non Governative italiane.\nStrutture.\nAttraverso un Ufficio di Coordinamento in Italia (a Padova) e sette sedi distaccate in Africa, Medici con l'Africa Cuamm \u00e8 oggi presente con 42 progetti di cooperazione principali e 180 operatori internazionali in: Angola, Etiopia, Mozambico, Sierra Leone, Sudan del Sud, Tanzania e Uganda.\nNel 2017 l'intervento del Cuamm ha sostenuto:\nAttivit\u00e0.\nAngola.\nIl Cuamm opera in Angola dal 1997 garantendo formazione e assistenza medica, ostetrica e pediatrica. A oggi l'intervento del Cuamm interessa 400.000 persone con 3.263 parti assistiti nel 2014 e 9.400 persone raggiunte dalla campagna di sensibilizzazione sull'HIV nel 2014.\nNel dettaglio nel 2014 il Cuamm\nEtiopia.\nIl Cuamm opera in Etiopia dal 1980, quando il primo medico fu inviato presso il lebbrosario di Gambo. Ad oggi l'intervento del Cuamm interessa 1.250,000 abitanti con 7.080 parti normali assistiti, 533 cesarei eseguiti e 1.321 trasporti in ambulanza nel 2014.\nNel dettaglio nel 2014 il Cuamm\nMozambico.\nIl Cuamm opera in Mozambico dal 1978, dopo la firma tra il governo italiano e mozambicano di un programma bilaterale di cooperazione tecnica in campo sanitario, il cui svolgimento \u00e8 stato affidato al Cuamm. Nel 2014, l'intervento del Cuamm ha interessato 640.000 abitanti con 19.561 parti normali assistiti, 2.393 cesarei eseguiti, 34.800 persone sono state sottoposte al test dell'Hiv.\nNel dettaglio nel 2014 il Cuamm\nSierra Leone.\nIl Cuamm opera in Sierra Leone dal febbraio del 2012 nel distretto di Pujehun. Da maggio del 2014 fino al 7 novembre dello stesso anno, ha dovuto fronteggiare la pi\u00f9 grande epidemia di Ebola.\nNel 2014 il Cuamm, durante la lotta all'epidemia, ha concentrato la sua azione su due ambiti: da un lato fornire agli operatori sanitari tutti gli strumenti di protezione di cui avevano indispensabile bisogno; dall'altro continuare nel lavoro di identificazione e isolamento dei malati. \u00c8 stato quindi avviato un sistema \"triage\" per l'identificazione dei casi sospetti nei centri sanitari. Contemporaneamente, con uno sforzo logistico considerevole, sono stati aperte due unit\u00e0 di isolamento a Pujehun e a Zimmi.\nStrategico \u00e8 stato poi il lavoro di sensibilizzazione delle comunit\u00e0, la ricerca dei contatti e il controllo del territorio. Con una squadra di \u201ccontact tracer\u201d: un gruppo di giovani che, percorrendo il territorio in lungo e in largo, muniti di moto, cellulare e taccuino, il Cuamm \u00e8 riuscito a tracciare tutti i contatti avuti da un nuovo contagiato. Grazie a questo lavoro, il Cuamm \u00e8 riuscito a mettere in isolamento oltre 1.200 persone, contenendo cos\u00ec il contagio.\n\"\"Questa epidemia \u00e8 stata, per la Sierra Leone, un vero e proprio Tsunami che ha portato via medici, infermieri, mamme, pap\u00e0, famiglie, ospedali, scuole\" \u2013 spiega don Dante Carraro, direttore di Medici con l'Africa Cuamm \u2013 \"Noi abbiamo deciso di rimanere, sempre a fianco dei locali, per rendere fattivo il \u201ccon\u201d che caratterizza il nostro nome e il nostro stile. Non \u00e8 stato facile, ma a Pujehun, distretto sanitario con un unico medico locale per 350.000 abitanti, anche grazie al nostro team, ci sono stati solo 51 casi di Ebola. \u00c8 stato il primo distretto a essere dichiarato \u201cEbola free\u201d. Qui le mamme hanno continuato a ricevere assistenza al parto e i bambini ad essere curati per la malaria o la polmonite. Mi piace dedicare questa \u201cvittoria\u201d sul virus al dottor Khan (e con lui a tutti gli Ebola Fighters), collega medico sierraleonese di 43 anni, che ha perso la vita nell'ospedale di Kenema, vicino al nostro. Ora l'importante \u00e8 guardare avanti. Abbiamo 9 persone, tra medici, amministrativi e logisti impegnate in Sierra Leone, per continuare questo cammino e ogni sfida che ci si presenter\u00e0\u00bb.\"\nA partire dal febbraio del 2015, l'intervento del Cuamm si \u00e8 esteso poi alla riapertura dell'Ospedale di Lunsar, gestito dall'Ordine Ospedaliero di san Giovanni di Dio, grazie anche a diversi partner coinvolti, tra cui l'Istituto Spallanzani e le Ong Engim e Rainbow for Africa.\nSud Sudan.\nIl Cuamm opera nel neonato stato del Sudan del Sud dal 2006 con la riabilitazione dell'ospedale di Yirol. Nel 2008 l'intervento del Cuamm si \u00e8 esteso anche all'ospedale di Lui, nel quadro di un accordo triennale di supporto al rafforzamento del sistema sanitario, concordato con le autorit\u00e0 locali e governative. Nel 2014, il lavoro del Cuamm ha interessato 578.973 abitanti, garantendo 2.474 parti naturali assistiti, 2.370 trasporti in ambulanza ed effettuando 17.599 visite prenatali.\nNel dettaglio nel 2014 il Cuamm\nTanzania.\nIl Cuamm opera in Tanzania senza sosta dal 1968, quando arriv\u00f2 il primo medico di Medici con l'Africa Cuamm. Nel 2014 l'intervento del Cuamm ha raggiunto 2.081,000 abitanti con11.541 parti naturali assistiti, 1.374 cesarei eseguiti, diagnosticando 496 bambini per malnutrizione severa acuta e 233 bambini per malnutrizione moderata acuta.\nNel dettaglio nel 2014 il Cuamm\nUganda.\nIl Cuamm opera in Uganda dal 1958 quando arriva la prima donna medico presso l'ospedale missionario di Angal. Nel 2014 l'intervento del Cuamm ha raggiunto 2.714.200 persone con 34.172 parti normali assistiti, 2.324 cesarei eseguiti, curando 1.220 donne in gravidanza sieropositive per l'Hiv.\nNel dettaglio nel 2014 il Cuamm\nMedia.\nNel 2011 Paolo Rumiz pubblica \"Il bene ostinato\" dedicato alla storia del Cuamm, alla descrizione delle sue attivit\u00e0 e agli incontri dell'autore presso la sede Cuamm in Sudan del Sud.\nNel 2012 il regista Carlo Mazzacurati realizza \"Medici con l'Africa\", documentario sul Cuamm. Questo sar\u00e0 l'ultimo film del regista a essere distribuito prima della morte avvenuta il 22 gennaio 2014.\nNel 2014 il supergruppo italiano Fabi Silvestri Gazz\u00e8 pubblicano l'album \"Il padrone della festa\", anticipato dal singolo \"Life Is Sweet\", ispirato a un viaggio in Sudan del Sud con il Cuamm.\nNel 2015 Mario Calabresi pubblica \"Non temete per noi, la nostra vita sar\u00e0 meravigliosa\", libro ispirato a Gianluigi Rho e Mirella Capra, medici missionari partiti con il Cuamm in Uganda negli anni Settanta."}
{"id": "107022", "revid": "846362", "url": "https://it.wikipedia.org/wiki?curid=107022", "title": "Documenti digitali", "text": ""}
{"id": "107025", "revid": "486946", "url": "https://it.wikipedia.org/wiki?curid=107025", "title": "Banche dati", "text": ""}
{"id": "107028", "revid": "22475", "url": "https://it.wikipedia.org/wiki?curid=107028", "title": "Dati", "text": ""}
{"id": "107029", "revid": "93436", "url": "https://it.wikipedia.org/wiki?curid=107029", "title": "Informazioni", "text": ""}
{"id": "107031", "revid": "287204", "url": "https://it.wikipedia.org/wiki?curid=107031", "title": "Opinione", "text": "Il termine opinione (dal latino \"opinio\", \"-onis\"; in greco , \"d\u00f2xa\") genericamente esprime la convinzione che una o pi\u00f9 persone si formano nei confronti di specifici fatti in assenza di precisi elementi di certezza assoluta per stabilirne la sicura verit\u00e0. Con l'opinione si avanza, spesso in buona fede, una versione personale o collettiva del fatto che si ritiene vero e, pur non escludendo che ci si possa ingannare, tuttavia lo si valuta come autentico sino a prova contraria.\nSignificato.\nIn filosofia il concetto di opinione rimanda a due specifici significati:\nSe il primo significato si trova gi\u00e0 accennato in Parmenide (\"Frammenti\", 1, 29-30), il secondo si trova in Platone (\"Teeteto\", 190 a-c) e in Aristotele (\"Metafisica\", VII, 15, 1039b 31).\nDalla filosofia antica al pensiero moderno.\nNella filosofia antica il termine opinione \u00e8 reso con , intendendo con esso una conoscenza incerta opposta alla conoscenza scientifica (\u03b5\u03c0\u03b9\u03c3\u03c4\u03ae\u03bc\u03b7, epist\u00e8me) pi\u00f9 sicura.\nEraclito avverte gli uomini di usare la ragione e di non fidarsi dei sensi che generano l'opinione, una falsa visione personale della realt\u00e0:\nColoro che si affidano ai sensi sono immersi in un sonno che fa scambiare i sogni con la realt\u00e0. Gli \"svegli\" sanno invece che devono ricorrere a quel \"logos\" che \u00e8 comune agli uomini e alle cose (\u00abBisogna seguire ci\u00f2 che \u00e8 comune\u00bb) permettendoci cos\u00ec di cogliere l'oggettivit\u00e0 delle cose.\nRiprendendo il pensiero di Eraclito, Hegel riaffermer\u00e0 la sua polemica nei confronti delle \"romantiche fantasticherie\": \nNel suo \"Poema sulla natura\" Parmenide sostiene che la molteplicit\u00e0 e i mutamenti del mondo fisico sono illusori, e afferma, contrariamente al senso comune, la realt\u00e0 dell'Essere. Egli narra del suo viaggio verso la dimora della dea Dike (dea della Giustizia) la quale lo condurr\u00e0 al \u00abcuore inconcusso della ben rotonda verit\u00e0\u00bb. La dea mostra al filosofo la via dell'opinione, che conduce all'apparenza e all'inganno, e la via della verit\u00e0 che conduce alla sapienza e all'\"Essere\" (, \"t\u00f2 \u00e8inai\").\nVi \u00e8 anche una opinione comune ritenuta plausibile come quella che viene messa in discussione dai paradossi (dal greco , \"contro\" e , \"opinione\") di Zenone di Elea che dimostrano come pensare reali il divenire e la molteplicit\u00e0, basati sui sensi, porti a conclusioni assurde.\nPer Melisso di Samo l'opinione deve essere considerata senza distinzioni erronea poich\u00e9 si basa sui sensi rivolti alla molteplicit\u00e0 e quindi incapaci di cogliere l'eternit\u00e0 e immobilit\u00e0 dell'essere unico rivelato dalla ragione.\nUna rivalutazione dell'opinione \u00e8 nei sofisti che ben sanno generarla tramite la parola che affascina e abbatte le convinzioni dell'interlocutore; nella relativit\u00e0 del sapere nessuno pu\u00f2 credere di possedere la verit\u00e0 certa e quindi tutti siamo portatori di conoscenze opinabili. \nConcorda con questa concezione il pensiero di Socrate che si differenzia per\u00f2 nel compito etico attribuito al dialogo inteso come ricerca in comune, e non sopraffazione sofistica, di una verit\u00e0 opinabile ma concordata che va rimessa sempre in discussione. \nPlatone conferma l'identit\u00e0 tra opinione e apparenza e l'opposizione tra l'opinione e la verit\u00e0 ricercata dal filosofo. L'opinione per\u00f2 non va del tutto rigettata in quanto rappresenta il primo gradino della via verso la verit\u00e0. Ben diverso infatti \u00e8 il possesso della verit\u00e0 tra l'uomo che ama le cose belle (opinione) e colui che ama la bellezza (\u1f00\u03bb\u03ae\u03b8\u03b5\u03b9\u03b1, aletheia, la verit\u00e0); il primo giudica la bellezza secondo il proprio gusto soggettivo tramite la sua sensibilit\u00e0 contingente, mentre il filosofo consegue il concetto del bello valido sempre e per tutti gli uomini. Cos\u00ec nel mito della caverna gli uomini incatenati rappresentano la condizione comune di coloro che scambiano le ombre (opinione) per la realt\u00e0 dei concetti universali.\nNell'et\u00e0 medioevale la fede (\u03c0\u03af\u03c3\u03c4\u03b9\u03c2, pistis), che era considerata da Platone come una forma dell'opinione, assume invece il valore di somma verit\u00e0: \u00abil solo bene che non \u00e8 fallace e saldo \u00e8 la fede in Dio.\u00bb\nIl mondo sensibile viene rivalutato dal pensiero cristiano come creazione di Dio che opera sempre per il bene e quindi anche l'opinione rivolta al mondo fenomenico assume valore positivo come tale da rivelare nella natura la manifestazione di Dio.\nLa tesi aristotelica della validit\u00e0 dell'opinione come premessa alla conoscenza scientifica viene ripresa da Roberto Grossatesta che nel suo \"Commentario ai Secondi Analitici\" distingue fra opinione, intelletto e scienza considerando la prima come l'accettazione di una verit\u00e0 contingente, materiale e mutevole, ma pur sempre un primo grado del conoscere portato a conclusione dall'intelletto, principio della scienza, una specie di vista intellettuale (visus mentalis) che opera tramite una luce spirituale (lumen spirituale).\nNel pensiero rinascimentale con la nuova concezione della natura rivelazione dell'immanenza divina e nella filosofia dei secoli XVII e XVIII l'opinione sensibile come conoscenza delle propriet\u00e0 oggettive della realt\u00e0 apre la strada alla nuova scienza sperimentale che s'incaricher\u00e0 da allora in poi di verificare la corrispondenza alla realt\u00e0 delle opinioni."}
{"id": "107032", "revid": "88740", "url": "https://it.wikipedia.org/wiki?curid=107032", "title": "Adorno", "text": ""}
{"id": "107033", "revid": "84860", "url": "https://it.wikipedia.org/wiki?curid=107033", "title": "Domenica di sangue (1972)", "text": ""}
{"id": "107034", "revid": "3732", "url": "https://it.wikipedia.org/wiki?curid=107034", "title": "Qualificatore", "text": "In una Base di dati, i qualificatori sono termini con cui \u00e8 possibile estendere un set di metadati. Solitamente i qualificatori sono campi appartenenti a specifici settori disciplinari non coperti dallo schema elementare, ma anche metadati tecnici e amministrativi, utili per la gestione delle risorse.\nI qualificatori vengono predisposti, da chi crea i metadati, con l'intenzione di rendere pi\u00f9 precisi i valori espressi negli elementi."}
{"id": "107035", "revid": "125604355", "url": "https://it.wikipedia.org/wiki?curid=107035", "title": "Effetto farfalla", "text": "In matematica e fisica l'effetto farfalla \u00e8 una locuzione che racchiude in s\u00e9 la nozione maggiormente tecnica di \"dipendenza sensibile alle condizioni iniziali\", presente nella teoria del caos. L'idea \u00e8 che piccole variazioni nelle condizioni iniziali producano grandi variazioni nel comportamento a lungo termine di un sistema.\nDescrizione.\nOrigini e sviluppo della teoria.\nEdward Lorenz fu il primo, nel 1962, ad analizzare l'effetto farfalla in uno scritto pubblicato nel 1963 preparato per la \"New York Academy of Sciences\". Secondo tale documento, \"un meteorologo fece notare che se le teorie fossero state corrette, un battito delle ali di un gabbiano sarebbe stato sufficiente ad alterare il corso del clima per sempre\". Lorenz scopr\u00ec l'effetto quando osserv\u00f2 che nello sviluppo di un modello meteorologico, con dati di condizione iniziale arrotondati in modo apparentemente irrilevante, non si sarebbero riprodotti i risultati delle analisi con i dati di condizione iniziale non arrotondati. Un piccolo cambiamento nelle condizioni iniziali aveva creato un risultato significativamente diverso. In discorsi e scritti successivi, Lorenz us\u00f2 la pi\u00f9 poetica farfalla, forse ispirato dal diagramma generato dagli attrattori di Lorenz, che somigliano proprio a tale insetto, o forse influenzato dai precedenti letterari (anche se mancano prove a supporto). \"Pu\u00f2 il batter d'ali di una farfalla in Brasile provocare un tornado in Texas?\" fu il titolo di una conferenza tenuta da Lorenz nel 1972.\nAlan Turing, in un saggio del 1950, anticipava questo concetto: \nA conti fatti, perci\u00f2, una singola azione pu\u00f2 determinare imprevedibilmente il futuro: nella metafora della farfalla si immagina che un semplice movimento di molecole d'aria generato dal battito d'ali dell'insetto possa causare una catena di movimenti di altre molecole fino a scatenare un uragano, magari a migliaia di chilometri di distanza.\nModelli matematici.\nDal punto di vista matematico, molti sistemi possono essere modellizzati con equazioni differenziali alle derivate parziali. Le soluzioni di queste equazioni spesso utilizzano funzioni esponenziali, e quindi anche una modesta variazione dei dati in ingresso si ripercuote sulla soluzione con un andamento esponenziale, potendo quindi alterare in modo determinante l'andamento del modello in funzione del tempo.\nLa conseguenza pratica dell'effetto farfalla \u00e8 che i sistemi complessi, come il clima o il mercato azionario, sono difficili da prevedere su una scala di tempo utile. Questo perch\u00e9 ogni modello finito che tenti di simulare un sistema deve necessariamente eliminare alcune informazioni sulle condizioni iniziali - ad esempio, quando si simula il tempo atmosferico, non \u00e8 possibile includere anche lo spostamento d'aria causato da ogni singola farfalla. In un sistema caotico, questi errori di approssimazione tendono ad aumentare via via che la simulazione procede nel tempo, e, al limite, l'errore residuo nella simulazione supera il risultato stesso. In questi casi, in sostanza, le previsioni di una simulazione non sono pi\u00f9 attendibili se spinte oltre una certa soglia di tempo.\nInfluenza culturale.\nAlcuni ritengono che l'espressione \"effetto farfalla\" sia stata ispirata da uno dei pi\u00f9 celebri racconti fantascientifici di Ray Bradbury: \"Rumore di tuono\" (\"A Sound of Thunder\", in \"R is for Rocket\") del 1952, in cui si immagina che nel futuro, grazie a una macchina del tempo, vengano organizzati dei safari temporali per turisti. In una remota epoca preistorica, un escursionista del futuro calpesta una farfalla, e questo fatto provoca una catena di allucinanti conseguenze per la storia umana.\nAnime.\nVideogiochi\n\u2022 Life is Strange\n\u2022 Until Dawn"}
{"id": "107036", "revid": "647919", "url": "https://it.wikipedia.org/wiki?curid=107036", "title": "Cornacchia grigia", "text": ""}
{"id": "107038", "revid": "10578", "url": "https://it.wikipedia.org/wiki?curid=107038", "title": "Descrittori", "text": ""}
{"id": "107039", "revid": "1272592", "url": "https://it.wikipedia.org/wiki?curid=107039", "title": "Comunicazione scientifica", "text": "La comunicazione scientifica \u00e8 il processo di pubblicazione e divulgazione dei risultati della ricerca di istituzioni private o accademiche.\nGeneralmente ci si riferisce con questo termine alle riviste destinate alla comunit\u00e0 scientifica (un esempio illustre sono Nature e Science), mentre si usa l'espressione divulgazione scientifica quando si intende la diffusione delle conoscenze scientifiche al grande pubblico, svolta in Italia da riviste come Le Scienze, Salute33, focus programmi televisivi come Quark e siti come MolecularLab.\nL'inizio della comunicazione scientifica si pu\u00f2 far risalire all'Illuminismo, quando nel 1665 inizia la pubblicazione di due giornali di argomento scientifico: \"\"Les journal des savants\" a Parigi e a Londra \"Philosophical transactions of the Royal Society of London\"\". Da allora i periodici scientifici si sono affermati come principale mezzo della comunicazione scientifica.\nAspetti economici ed evoluzione dei mezzi.\nDal 1975 al 1995 i prezzi delle sottoscrizioni ai periodici scientifici hanno subito in media un aumento del 7,3% annuale, per una serie di concause quali l'inflazione, l'aumento d'informazione pubblicata per numero e, soprattutto, un forte decremento delle sottoscrizioni. Per fronteggiare la crisi gli editori di informazione scientifica hanno riposto nell'editoria digitale rispetto a quella cartacea le aspettative di un ingente taglio dei costi. L'impiego dell'ICT nel processo editoriale \u00e8 stato, in un primo momento, circoscritto alla distribuzione dei documenti.\nCon l'avvento del Web, nei primi anni novanta, il mondo della comunicazione scientifica (in un primo tempo soprattutto accademica e americana) coglie le nuove opportunit\u00e0 fornite dalla standardizzazione e usabilit\u00e0 del mezzo. I vantaggi della pubblicazione scientifica on line, ormai ampiamente affermata grazie ai periodici elettronici (o \"e-journals\"), si riscontrano nell'eliminazione dei costi tipografici, di magazzino e distribuzione. Per\u00f2, a differenza di quanto ottimisticamente previsto all'inizio della \"digital revolution\", non si \u00e8 determinato il superamento della crisi del settore.\nI costi di acquisizione, selezione, recensione ed editing, cosiddetti di \"prima copia\", incidono fino all'80% sul costo totale della pubblicazione, a prescindere dal fatto che essa sia cartacea o digitale. Al fine ridurre i costi di \"prima copia\", \u00e8 sorta quindi l'esigenza di progettare sistemi di integrazione informatica per rendere pi\u00f9 efficienti e veloci tutte le peculiari fasi del processo editoriale della comunicazione scientifica on line, dall'acquisizione del documento alla pubblicazione finale.\nProcesso tradizionale di pubblicazione degli articoli scientifici.\nSi definisce articolo scientifico la relazione del metodo di ricerca e dei risultati prodotti. Schematizziamo qui il processo editoriale della comunicazione scientifica commerciale:\nIl ciclo di pubblicazione di un articolo \u00e8 in buona parte un processo di comunicazione mediato da un ufficio editoriale. Un mezzo utile in questo processo \u00e8 l\"'e-mail\" perch\u00e9 crea un archivio elettronico di dati storici. \nI documenti digitali originali dovrebbero essere inviati all'ufficio editoriale come allegati di posta elettronica o su un supporto \"CD-ROM\" tramite posta tradizionale. Dopo l'inserimento dell'articolo nel database, l'autore riceve una e-mail di conferma. A questo punto il testo \u00e8 pronto per essere messo on line per il processo di peer review. \nPochi articoli vengono accettati senza alcuna revisione e la maggior parte viene rinviata dall'autore con l'aggiunta dei contributi dei revisori. La nuova versione viene caricata in un registro a parte del database. L'autore pu\u00f2 anche decidere di non pubblicare l'articolo e spesso non comunica la sua decisione alla redazione, cos\u00ec molti articoli semplicemente \"spariscono\": in questi casi, \u00e8 impossibile capire se il testo \u00e8 ancora sottoposto alla revisione dell'autore o se questi ha scelto una soluzione alternativa.\nDa quando Internet \u00e8 diventato il medium indispensabile della comunicazione scientifica molti studiosi hanno pensato che il processo tradizionale di pubblicazione commerciale, incentrato sulla \"peer review\", fosse destinato al declino. Questo perch\u00e9 la sua principale funzione di ridurre il materiale da pubblicare sul costoso supporto a stampa diventa irrilevante in ambiente elettronico.\nNuovi modelli di pubblicazione.\nI sostenitori del superamento del modello tradizionale di ciclo editoriale ritengono che esso serva l'interesse di pochi grandi editori scientifici e stia frenando lo sviluppo di archivi digitali accessibili gratuitamente a tutti (open access).\nPreprint publication e peer commentary.\nSi propone di pubblicare on line tutto il materiale scientifico proposto senza filtri e accessibile gratuitamente a tutti, e lasciare al lettore l'onere del giudizio. Questo potr\u00e0 essere espresso tramite uno specifico software che raccoglie e pubblica i commenti degli utenti (\"peer commentary\"). \nUna forte critica a questo modello proviene da Stevan Harnad, che \u00e8 allo stesso tempo un difensore della \"peer review\" e il maggior sostenitore dell\"'open access\". Pubblicare qualsiasi cosa a prescindere dalla sua qualit\u00e0 provoca spaesamento nell'utente. Inoltre, si possono sollevare molte obiezioni sull'affidabilit\u00e0 degli stessi \"commentary\". Gli studi scientifici sono solitamente altamente specializzati e lo stesso processo tradizionale di pubblicazione ha difficolt\u00e0 a trovare revisori con le competenze adatte. \nEsiste per\u00f2 un caso di archivio preprint attualmente utilizzato e citato dalla comunit\u00e0 scientifica, l'archivio arXiv. \u00c8 un \"database\" gratuito, ad accesso libero, che raccoglie e archivia la letteratura (principalmente matematica e fisica teorica), con una media di 25000 nuovi studi all'anno e 35000 utenti al giorno. La maggior parte degli articoli viene inizialmente depositata come \"preprint\" e sottoposta al giudizio dei colleghi, di cui l'autore pu\u00f2 tener conto prima di richiedere la pubblicazione commerciale. Lo stesso modello non ha avuto lo stesso successo se applicato a discipline differenti, di ambito medico ed umanistico.\nComunicazione scientifica open access.\nCome coniugare la necessit\u00e0 di far conoscere la propria ricerca a un pubblico pi\u00f9 vasto possibile senza rinunciare a una selezione qualitativa? Steven Harnad non propone un modello alternativo alla peer review ma un modello alternativo di finanziarla. Nei periodici on line a pagamento, i costi di prima copia sono ricoperti dagli abbonamenti, dalle licenze e dal pay-per-view, ricadono cio\u00e8 sull'utente finale. Harnad auspica che siano le istituzioni che sostengono gli autori a pagare gli editori, che possono cos\u00ec fornire garanzie sulla qualit\u00e0 del materiale pubblicato, ma non attuare una selezione riguardo alla distribuzione. Questo modello prevede, anche tramite l'utilizzo dell'archiviazione integrata on line Open Archives Initiative, l'accesso gratuito al pubblico.\nAttualmente, per la pubblicazione nella maggior parte delle discipline e specialmente di ambito biomedico, la comunit\u00e0 scientifica continua a fare affidamento su periodici e biblioteche digitali che attuano una valutazione degli articoli."}
{"id": "107041", "revid": "1610933", "url": "https://it.wikipedia.org/wiki?curid=107041", "title": "Passero domestico", "text": ""}
{"id": "107043", "revid": "114313125", "url": "https://it.wikipedia.org/wiki?curid=107043", "title": "Descrittore (informazione)", "text": "Un descrittore \u00e8 un termine, una notazione o una stringa espressa in un linguaggio documentario (cio\u00e8 un linguaggio d'indicizzazione) usato per definire il soggetto di un documento. Si utilizza al momento dell'inserimento di un nuovo documento nell'archivio documentale o per le ricerche successive. I descrittori vengono indicati anche con il nome di \"termini autorizzati\" o \"termini di indicizzazione\".\nDescrizione.\nIl descrittore \u00e8 un termine che rappresenta un concetto e si differenzia dalle parole chiave del linguaggio naturale in quanto \u00e8 univoco. Per esempio, la parola chiave \"autore\" non \u00e8 un descrittore in quanto nell'ambito del diritto penale ha un significato ma ha un significato diverso nell'ambito del diritto d'autore e quindi un descrittore potrebbe essere \"autore (diritto penale)\".\nUn altro esempio di elemento non descrittore \u00e8 la tag, di vastissimo utilizzo in internet: essa non un descrittore perch\u00e9, estrapolata dal contesto, non ha un significato univoco, anzi solitamente sono necessari gruppi di tag per definire un oggetto del web (immagini, video, testi). \nL'insieme dei descrittori utilizzati nell'ambito di un determinato argomento sono raccolti in un thesaurus e ogni volta che un documento tratta un determinato concetto lo si associa allo stesso descrittore indipendentemente dai termini (sinonimi) effettivamente utilizzati nel testo. Utilizzando l'indicizzazione mediante descrittori si \u00e8 certi di poter trovare tutte, e sole, le informazioni riguardanti il concetto espresso dal descrittore stesso. Un descrittore quindi dev'essere:"}
{"id": "107046", "revid": "6923", "url": "https://it.wikipedia.org/wiki?curid=107046", "title": "Tofu", "text": "Il tofu (in cinese ; in giapponese ), talvolta definito come caglio di semi (di soia), \u00e8 un alimento diffuso in quasi tutto l'Estremo Oriente (Cina, Giappone, Corea, Vietnam, Thailandia, Cambogia). Sebbene in Occidente sia noto con il suo nome giapponese, ha origini cinesi. Viene ricavato facendo cagliare un liquido gelatinoso estratto dalla soia e dalla successiva pressatura in blocchi, generalmente in forma di parallelepipedo. La fabbricazione del tofu dalla soia \u00e8 simile a quella del formaggio dal latte per tale motivo \u00e8 chiamato anche formaggio di soia. Ha l'aspetto di un formaggio fresco ed \u00e8 quasi insapore perci\u00f2 assume facilmente l'aroma degli altri ingredienti o delle spezie a cui \u00e8 associato.\nComposizione.\nI valori nutrizionali del tofu dipendono largamente dal processo e da chi lo produce, per cui \u00e8 consigliabile guardare sempre le tabelle nutrizionali. Il tofu ha generalmente un elevato contenuto proteico, un moderato contenuto di carboidrati e moderato o elevato contenuto di grassi polinsaturi.\nProduzione.\nIl tofu si ottiene dalla cagliata della spremuta delle fave di soia e dalla successiva pressatura in forme. Tuttavia, anche se \u00e8 possibile ricavarlo da qualsiasi spremuta delle fave di soia gi\u00e0 confezionato, i produttori di tofu preferiscono produrre in proprio la stessa spremuta dei semi di soia, mediante l'ammollo, la frantumazione, la bollitura e la successiva colatura e filtraggio delle fave di soia secche (o pi\u00f9 raramente fresche).\nPer cagliare la spremuta delle fave di soia vengono utilizzati diversi tipi di cagli:\nIl caglio della spremuta delle fave di soia.\nI moderni produttori di tofu scelgono di utilizzare uno o pi\u00f9 cagli a seconda della composizione e della consistenza che desiderano ottenere a prodotto finito. A seconda del caglio utilizzato, si ottengono tofu con diverse porosit\u00e0 e con altre caratteristiche microscopiche. Il caglio viene dissolto in acqua e mescolato alla spremuta delle fave di soia portato ad ebollizione, finch\u00e9 l'impasto non coagula in una forma morbida.\nI processi che portano alla formazione della cagliata possono differire a seconda della forma del tofu che si desidera ottenere. Per ottenere il \"tofu delicato\" (\u5ae9\u8c46\u8150) e il \"tofu floreale\" (\u8c46\u82b1, \"d\u00f2uhu\u0101\"), la spremuta delle fave di soia viene fatta cagliare direttamente nelle confezioni.\nUno dei metodi pi\u00f9 utilizzati per produrre tofu consiste nel cagliarlo mediante filtrazione del liquido (spremuta delle fave di soia) in eccesso, utilizzando un apposito tessuto o una mussola, e successivamente mediante pressatura per formare la forma classica.\nPer ottenere il tofu solido, conosciuto in Asia come \"tofu secco\" (\u8373\u4e7e), lo si pressa ulteriormente per rimuoverne il liquido in eccesso. La cagliata viene cos\u00ec ottenuta a freddo e il tofu si solidifica. Il prodotto finito \u00e8 un tofu che pu\u00f2 essere tagliato a fette o a \"cubetti\", aromatizzato o utilizzato per altre ricette.\nUn sapore eccessivamente acido e leggere striature nel liquido sono segnali di proliferazione batterica e il tofu non pu\u00f2 pi\u00f9 essere consumato.\nVariet\u00e0.\nEsiste una grande variet\u00e0 di tofu, disponibile sia nei mercati dell'Oriente che in quelli dell'Occidente. Nonostante le grandi variet\u00e0 disponibili, il tofu pu\u00f2 distinguersi in due categorie principali: il \"tofu fresco\", direttamente prodotto dalla spremuta delle fave di soia, e il \"tofu conservato\", direttamente prodotto dal tofu fresco.\nTofu fresco.\nA seconda della quantit\u00e0 d'acqua che si estrae dalla cagliata, il tofu fresco si pu\u00f2 dividere in tre variet\u00e0 principali:\nTofu conservato.\nEsistono molte variet\u00e0 di tofu conservato, dovute ai diversi modi con cui si lavora il tofu fresco. Alcune di queste tecniche, probabilmente, hanno avuto origine dalla necessit\u00e0 di conservare il tofu nelle epoche in cui ancora non erano disponibili i frigoriferi, o dalla volont\u00e0 di aumentare la durata e longevit\u00e0 del prodotto. Per creare tofu con aromi e trame diverse si utilizzano diverse tecniche di produzione.\nFermentato.\nIl sapore del tofu in salamoia \u00e8 simile a quello di certi formaggi a causa della presenza di peptoni che si liberano durante la maturazione. Dato che il tofu \u00e8 insapore e inodore, assume il sapore e il profumo del liquido in cui \u00e8 immerso. La composizione del tofu secco assomiglia alla crema di formaggio e viene venduto di solito in piccoli barattoli di vetro. Se messo in frigo, si conserva per diversi anni, durante i quali si crede che il gusto migliori nel tempo.\nAromatizzato.\nL'aromatizzante viene inserito nella spremuta delle fave di soia, durante il processo di formazione della cagliata.\nCi sono numerosissimi tipi di tofu in commercio trovabili anche nei negozi occidentali pi\u00f9 forniti: \"tofu all'aglio orsino\", \"tofu al basilico\", \"tofu piccante al pomodoro\", \"tofu alla pizzaiola\", \"tofu piastrato\", \"filetti di tofu\"; ognuno di questi prodotti contiene contemporaneamente pi\u00f9 verdure ed aromi che lo rendono particolarmente appetibile oltre che pi\u00f9 completo nutrizionalmente del semplice tofu.\nLa cottura in Occidente.\nDi solito il tofu molle viene usato per preparare dolci, minestre, frapp\u00e9 e salse. Un altro sistema \u00e8 di cucinarlo sulla griglia. Questi tipi di tofu sono anche marinati per una notte intera per consentire al liquido di penetrare completamente. Qualche volta sono usati insieme al TVP (farina di soia sgrassata e disidratata) come sostituti della carne. I tofu pi\u00f9 leggeri sono utilizzati, anche, per le diete a basso contenuto calorico. Specialmente nella preparazione di torte, viene utilizzato come alternativa ai latticini, cos\u00ec da ottenere ricette vegane.\nLa versatilit\u00e0 del tofu e delle proteine della soia sono enormi: \u00e8 possibile ottenere le forme ed i sapori pi\u00f9 disparati: dal formaggio al pudding, all'uovo, al sapore di pancetta affumicata, ecc. La consistenza del tofu pu\u00f2 essere modificata tramite congelamento, in purea e con la cottura. In America, Europa, Australia e Nuova Zelanda, il tofu viene frequentemente associato al vegetarismo o al veganismo come ottima sorgente di proteine non animali.\nLa cottura in Oriente.\nIn Asia il tofu viene usato in moltissimi modi: crudo, stufato, fritto, messo nelle minestre, cotto con salse, o farcito. In Oriente, una \"fava\" dall'aspetto verdastro e dal sapore di tofu \u00e8 molto apprezzata nella cucina asiatica, mentre il tofu fresco viene spesso cucinato assoluto o semplicemente insaporito. In Giappone, d'estate, il pranzo di mezzogiorno \u00e8 chiamato \"hiyayakko\"; in questa occasione, il tofu viene servito \"delicato\" o \"solido\", con lo zenzero, le cipolle verdi e la salsa di soia. In molte parti della Cina, il tofu fresco viene consumato con salsa di soia, o ulteriormente insaporito con scaglie di sarde, uova (\u76ae\u86cb) e olio di semi di sesamo.\nUn piatto abbastanza conosciuto del Sichuan, una regione situata in Cina, usa un particolare tofu asiatico chiamato \"mapo tofu\" (\u9ebb\u5a46\u8c46\u8150), mentre nella regione di Shanghai viene chiamato \"mala tofu\" (\u9ebb\u8fa3\u8c46\u8150). A Taiwan, il \"d\u00f2uhua\" (\u8c46\u82b1), il tofu coreano, viene guarnito con noccioline, fagioli azuki\", \"farina d'avena, tapioca, fave di \"mung\" ed un gustoso sciroppo insaporito allo zenzero, o alla mandorla. Durante l'estate, il \"d\u00f2uhua\" viene servito con pezzi di ghiaccio, mentre, in inverno, viene servito caldo.\nIn molte parti dell'Estremo Oriente e del Sudest asiatico il tofu viene cucinato immerso nell'olio di girasole o nell'olio di canola. A seconda del tipo di tofu utilizzato, la consistenza e la profondit\u00e0 della frittura pu\u00f2 variare da una leggera friabilit\u00e0 superficiale a una simile a una frittella.\nNella cucina cinese, il tofu poco fritto, viene di solito consumato da solo con l'aglio e salsa di soia, mentre il secondo viene farcito con pasta di pesce o aggiunto alle minestre. In Giappone si cucina anche una ricetta l\u2019\"\u2018agedahi tofu\", cubetti di tofu fritto conditi con una salsa alle alghe \"kombu\" e \"dashi\".\nAlcune ricette orientali.\nNella cucina coreana, il tofu delicato (\"sundubu\" in coreano) viene usato per uno stufato chiamato \"sundubu jjigae\". Invece, il \"tubu chorim\", \u00e8 fatto con cubetti di tofu soffritti ed insaporiti con salsa di soia, aglio ed altri ingredienti. Cubetti di tofu crudo, freddo e condito con salsa di soia, cipolla verde e zenzero, vengono preparati in modo simile al giapponese \"hiyayakko\".\nStoria.\nSi sa molto poco sulle origini storiche del tofu e dei suoi metodi di produzione. Pur essendoci moltissime teorie, le informazioni sono abbastanza scarse, tali da relegare le ipotesi a pura leggenda o speculazione. Come per il formaggio o il burro, le esatte origini del tofu non sono mai state verificate. Ci\u00f2 che si sa \u00e8 che le tecniche di produzione sono molto antiche e che si sono diffuse ampiamente in tutta l'Asia.\nLe sue origini: tre teorie.\nUna teoria molto comune \u00e8 che il tofu sia stato inventato nel Nord della Cina attorno al 164 a.C. dal nobile Liu An, un principe vissuto durante il periodo della Dinastia Han. Anche se \u00e8 un'ipotesi probabile, la scarsit\u00e0 di informazioni su questo periodo rende difficile affermare con certezza se sia stato Liu An a inventarlo. Tanto pi\u00f9 che nella storia cinese importanti invenzioni sono state spesso attribuite a leader o a figure carismatiche del tempo.\nUn'altra teoria afferma che la produzione del tofu sia stata scoperta per caso facendo bollire delle fave di soia mescolate a del sale marino sporco, che probabilmente conteneva sali di calcio e magnesio, attivando cos\u00ec il processo di formazione del caglio e la successiva coagulazione dell'impasto. Tale ipotesi \u00e8 molto plausibile in quanto il latte di soia \u00e8 sempre stato utilizzato fin dai tempi pi\u00f9 remoti per cucinare saporite minestre. Nonostante tutto, vi sono poche prove evidenti al riguardo.\nUna terza teoria sostiene che gli antichi cinesi abbiano imparato il metodo di formazione del caglio dalla spremuta delle fave di soia copiando dai mongoli le analoghe tecniche impiegate con il latte di mucca. Questa teoria per\u00f2 si scontra con la realt\u00e0, in quanto i cinesi, pur essendo gi\u00e0 allora una cultura molto avanzata, non conoscevano nessuna tecnica di tali processi. Comunque, a sostegno di questa teoria vi \u00e8 la similitudine etimologica tra i termini mongolo e cinese per indicare il latte cagliato: \u2018\u2018rufu\u2019\u2019, che letteralmente significa \"latte andato a male\", simile a \"doufu\". Non vi sono comunque evidenze storiche per confermarlo, al di l\u00e0 di una pura speculazione accademica.\nCertezze storiche.\nAnche se il tofu probabilmente esisteva prima di Liu An, si sa con certezza che questo alimento era conosciuto, prodotto e consumato in Cina gi\u00e0 nel II secolo d.C. Tuttavia le variet\u00e0 prodotte a quei tempi differivano da quelle contemporanee. Si conoscono a questo proposito scritti e poesie risalenti alla Dinastia Song e alla Dinastia Yuan in cui vengono illustrate delle tecniche di produzione del tofu gi\u00e0 standardizzate e molto simili a quelle odierne.\nSuccessivamente, tali tecniche furono introdotte in Giappone durante il periodo Nara, verso la fine del VII secolo, e in altre parti dell'Est Asiatico. Tale diffusione probabilmente ha coinciso con quella del Buddhismo, che riteneva il tofu un'importante fonte di proteine come base di una dieta vegetariana. Da allora divenne uno degli alimenti di maggior consumo in molti paesi: Vietnam, Thailandia e Corea, caratterizzato da leggere variazioni nei metodi di produzione, consistenza, sapore e tecniche di cottura. Prima del XX secolo, il tofu non era ancora molto conosciuto nel mondo occidentale; tuttavia, l'incremento degli scambi culturali e un progressivo aumento di interesse verso la dieta vegetariana lo hanno reso un prodotto facilmente reperibile anche in Occidente."}
{"id": "107061", "revid": "125652087", "url": "https://it.wikipedia.org/wiki?curid=107061", "title": "Mortal Kombat 4", "text": "Mortal Kombat 4 \u00e8 un videogioco della categoria picchiaduro prodotto da Midway Games nel 1997. \u00c8 il primo capitolo in tre dimensioni ed \u00e8 l'ultimo della serie ad essere stato sviluppato come arcade prima di essere convertito per il mercato casalingo. \nQuesto episodio introduce una serie di profondi cambiamenti per la serie, tra cui le armi: ogni personaggio ha una propria arma (spade, martelli, balestre, ecc.) e pu\u00f2 tirarla fuori durante il combattimento. In alcuni scenari sono altres\u00ec presenti alcuni oggetti, come ad esempio dei teschi, che possono essere raccolti e scagliati contro l'avversario. Essendo in tre dimensioni vengono introdotti i movimenti di lato, che servono solo per schivare i colpi mentre il combattimento vero e proprio rimane come i livelli degli episodi in due dimensioni. \n\u00c8 il primo ed unico episodio di Mortal Kombat ad avere l'introduzione e i finali dei personaggi animati in computer grafica al posto di semplici schermate. \u00c8 possibile, tramite la combinazione di alcuni tasti nella schermata di selezione, cambiare il costume dei personaggi, che oltre a quello base e alternativo, alcuni hanno il costume classico dei precedenti giochi o addirittura inediti (ad esempio Scorpion ha l'uniforme azzurra ed \u00e8 smascherato, mostrando perci\u00f2 il teschio).\nDa questo titolo \u00e8 stato creato il suo upgrade, Mortal Kombat Gold, che introduce nuove arene e personaggi.\nTrama.\nMigliaia di anni prima che le vicende di Mortal Kombat iniziassero, Shinnok, uno degli Dei Antichi che controllavano i sei regni dell'universo di Mortal Kombat, spinto dalla sete di potere, si oppose ad essi e mosse guerra nei loro confronti per divenire padrone incontrastato. Il dio del tuono Raiden, riusc\u00ec ad opporsi e sconfiggerlo dopo una battaglia durata molti secoli e a confinarlo e sigillarlo nel Netherrealm. Qui Shinnok venne torturato dai demoni comandati da Lucifer, l'entit\u00e0 governatrice del posto fino a quando non incontra il malefico stregone Quan Chi. Grazie al suo aiuto, riesce a sconfiggere l'entit\u00e0 e a diventare cos\u00ec l'imperatore del Netherrealm, elaborando intanto nella sua mente un modo per fuggire e vendicarsi di Raiden, ma senza successo.\nLa grande svolta avviene quando Quan Chi libera il dio decaduto dalla sua prigione dimensionale, grazie ad un potente amuleto che rompe il sigillo inferto da Raiden. Per ringraziare lo stregone, il malvagio Shinnok gli promette un posto d'onore nell'impero che costruir\u00e0. Dopo la sconfitta di Shao Kahn in \"Mortal Kombat 3\", l'Outworld si sgretola e il regno di Edenia rinasce e Kitana ne \u00e8 la nuova regina. Shinnok approfitta dello stato di debolezza in cui versano i due regni per invaderli e conquistarli: l'Earthrealm a causa della tentata e recente invasione da parte di Shao Kahn ed Edenia a causa della sua recente rifondazione, al cui interno vi sono ancora conflitti tra i sostenitori dell'Outworld del defunto Shao Kahn e i sostenitori del regno attualmente presente. Organizza cos\u00ec un esercito composto dagli ex membri della Fratellanza dell'Ombra, l'esercito che guid\u00f2 contro gli Dei Antichi migliaia di anni fa, e contemporaneamente viene appoggiato dai guerrieri che furono fedeli a Shao Kahn e da altri provenienti dal Netherrealm e da Edenia. Sistemato il tutto, il dio decaduto si prepara a conquistare i due regni, e gli Dei Antichi incaricano Raiden e Fujin (dio del vento e fratello del dio del tuono), di riunire i guerrieri di Edenia e della Terra ed affrontare la minaccia di Shinnok e Quan Chi.\nPersonaggi.\nNuovi personaggi.\nIn realt\u00e0, Shinnok e Fujin apparvero per la prima volta in \"\" mentre Quan Chi apparve nella serie animata \",\" ma questo \u00e8 il primo gioco della serie in cui possono essere selezionati dal giocatore. Tra i personaggi introdotti in \"Mortal Kombat 4\" solo Quan Chi comparir\u00e0 nel .\nVecchi personaggi.\nI combattenti segreti variano a seconda delle versioni: in quella Arcade c'\u00e8 Meat, uno scheletro vivente, nella Playstation, oltre a Meat, sono presenti Noob Saibot e Goro, nelle versioni PC e Nintendo 64 si aggiunge, oltre ai sopracitati Meat, Goro e Noob Saibot, anche Kitana, sbloccabile solo attraverso dei codici GameShark (Nintendo 64) o tramite un'apposita patch non ufficiale (PC). In questo episodio Reptile non indossa l'uniforme da ninja dei precedenti episodi, mostrando cos\u00ec il suo vero aspetto di rettile-umanoide. Molti giocatori hanno criticato la ripetizione nella trama per quanto riguarda Sonya Blade, ancora una volta in missione per recuperare un membro del clan Black Dragon. Nella schermata di selezione personaggio premendo il tasto Hidden, \u00e8 possibile scegliere Goro e Noob Saibot."}
{"id": "107078", "revid": "1305772", "url": "https://it.wikipedia.org/wiki?curid=107078", "title": "Domenica di sangue", "text": ""}
{"id": "107081", "revid": "15756", "url": "https://it.wikipedia.org/wiki?curid=107081", "title": "Shellcode", "text": "In informatica uno shellcode \u00e8 un programma in linguaggio assembly che tradizionalmente esegue una shell, come la shell Unix '/bin/sh' oppure la shell command.com sui sistemi operativi DOS e Microsoft Windows. Uno shellcode pu\u00f2 essere utilizzato per sfruttare un bug mediante un exploit, consentendo ad un hacker o un cracker di acquisire l'accesso alla riga di comando di un computer, o pi\u00f9 in generale di eseguire codice arbitrario.\nDescrizione.\nTipi di shellcode.\nEsistono due diversi tipi di shellcode, locale e remoto. La distinzione dipende dal tipo di controllo che l'esecuzione dello shellcode fornisce sulla macchina bersaglio, che pu\u00f2 essere locale o remoto (se avviene attraverso la rete).\nLocale.\nUno shellcode locale \u00e8 utilizzato da un attaccante che possiede un accesso limitato alla macchina, ma che sfruttando una vulnerabilit\u00e0 di un processo con privilegi pi\u00f9 elevati, per esempio un buffer overflow, pu\u00f2 ottenerne gli stessi privilegi se l'esecuzione della shellcode va a buon fine.\nRemoto.\nLo shellcode remoto \u00e8 invece utilizzato quando un attaccante vuole sfruttare una vulnerabilit\u00e0 di un processo di un'altra macchina sulla rete locale o su una rete intranet. Se lo Shellcode \u00e8 eseguito correttamente, questo ritorna il controllo della macchina bersaglio attraverso la rete. Gli shellcode remoti utilizzano normalmente lo standard socket TCP/IP per consentire l'accesso alla shell della macchina bersaglio.\nSi possono classificare ulteriori distinzioni in base al metodo con cui la connessione viene stabilita. Se \u00e8 lo shellcode stesso che pu\u00f2 stabilire la connessione, questo viene chiamato \"reverse shell\" o \"connect-back\" shellcode, perch\u00e9 lo shellcode in esecuzione sulla macchina remota si connette alla macchina dell'attaccante. Se invece l'attaccante ha bisogno di creare la connessione, lo shellcode viene chiamato \"bindshell\", in quanto lo shellcode esegue il bind su una determinata porta, che verr\u00e0 utilizzata dall'attaccante per connettersi e controllare la macchina bersaglio. Un terzo tipo di shellcode, meno comune, \u00e8 il \"socket-reuse\" shellcode. Questo tipo di shellcode \u00e8 di solito utilizzato quando un exploit stabilisce una connessione al processo vulnerabile che non viene chiusa prima che lo shellcode venga eseguito.\nLo shellcode pu\u00f2 riutilizzare questa connessione per comunicare con l'attaccante. Il Socket re-use shellcode \u00e8 di pi\u00f9 complessa realizzazione, perch\u00e9 lo shellcode deve identificare quale connessione pu\u00f2 utilizzare (fra le possibili aperte sulla macchina).\nSi pu\u00f2 utilizzare un firewall per identificare le connessioni in uscita effettuate da una connect-back shellcode e il tentativo di connessione in ingresso da parte di una bindshell.\nIl firewall pu\u00f2 fornire una protezione aggiuntiva contro un attaccante, anche se il sistema \u00e8 vulnerabile, impedendo in maniera preventiva di ottenere l'accesso alla shell creata dall'esecuzione dello shellcode. Questa \u00e8 una delle ragioni del perch\u00e9 a volte viene utilizzata una socket re-using shellcode, perch\u00e9 non creando nuove connessioni risulta pi\u00f9 difficile da identificare e bloccare.\nDownload and execute.\nDownload and execute \u00e8 un tipo di shellcode remoto che effettua un download ed esegue una qualche forma di malware sul sistema bersaglio. Questo tipo di shellcode non crea una shell, ma istruisce la macchina di scaricare un certo file eseguibile dalla rete, salvarlo su disco e poi eseguirlo. Al giorno d'oggi, \u00e8 comunemente utilizzato negli attacchi drive-by download, quando una vittima visita un sito malevolo che cerca di avviare un download e di eseguire una shellcode per installare software sulla macchina vittima. Una variazione di questo tipo di shellcode \u00e8 \u201cdownload and loads a library\u201d. I vantaggi di questa tecnica \u00e8 che il codice dello shellcode pu\u00f2 essere pi\u00f9 piccolo, non richiede la creazione di un nuovo processo sulla macchina bersaglio e che lo shellcode non ha bisogno di implementare il codice per la pulizia del processo bersagliato, ma questo pu\u00f2 essere effettuato da una libreria caricata all'interno del processo.\nStaged.\nQuando la quantit\u00e0 di dati che un attaccante pu\u00f2 iniettare in un processo bersaglio \u00e8 troppo limitata per una corretta esecuzione dello shellcode, \u00e8 possibile eseguirlo in pi\u00f9 fasi. Prima, un piccolo pezzo di shellcode (fase 1) viene eseguita. Questo codice scarica una fetta pi\u00f9 grande dello shellcode (fase 2) nella memoria del processo e lo manda in esecuzione.\nEgg-hunt.\nEgg-hunt \u00e8 un altro tipo di shellcode a fasi. Viene utilizzato quando un attaccante ha la possibilit\u00e0 di inserire uno shellcode grande in un processo, ma non pu\u00f2 determinare in che posizione della memoria verr\u00e0 inserito. Quindi viene inserito nel processo un piccolo egg-hunt in una locazione predicibile e poi eseguito. Il codice cerca lo spazio di memoria per un shellcode pi\u00f9 grande (the egg) e lo esegue.\nOmelette.\nQuesto tipo di shellcode \u00e8 simile al egg-hunt, ma effettua una ricerca di pi\u00f9 piccoli blocchi (eggs) ricombinandoli in uno pi\u00f9 grande (omelette) che viene eseguito successivamente.\nTale tecnica viene utilizzata quando un attaccante \u00e8 limitato, per qualche ragione, all'inserimento di piccoli blocchi di dati all'interno del processo.\nFunzionamento.\nStrategia di esecuzione di uno Shellcode.\nUn exploit comunemente inserisce uno shellcode all'interno del processo bersaglio prima o nello stesso istante in cui si verifica un exploit di una vulnerabilit\u00e0, per ottenere il controllo sul program counter. Il program counter viene indirizzato per puntare allo shellcode da mandare in esecuzione.\nL'inserimento dello shellcode \u00e8 spesso fatta immagazzinando il codice nei dati inviati sulla rete al processo vulnerabile, rendendolo disponibile in un file che viene letto dal processo o attraverso la riga di comando o variabili di ambiente nel caso si tratti di exploit locali.\nShellcode encoding.\nDato che molti processi filtrano o limitano i dati che possono essere inseriti, spesso lo shellcode deve essere scritto per superare queste restrizioni, rendendo il codice piccolo, privo di null o caratteri alfanumerici. Sono state trovate diverse soluzioni per aggirare queste restrizioni:\nDa quando gli strumenti di intrusion detection possono identificare la firma di semplici shellcode inviati attraverso la rete, questi vengono codificati e resi self-decrypting o polimorfici per evitare di essere riconosciuti.\nPercent encoding.\nGli exploit che hanno come obiettivo i browser, codificano comunemente lo shellcode in una stringa JavaScript usando la notazione di percent-encoding o URL-encoding, tramite caratteri di escape \u201c\\uXXXX\u201d o mediante entity. Alcuni exploit fanno un ulteriore offuscamento dello shellcode codificato tramite stringhe per evitare di essere rilevati da strumenti di IDS.\nPer esempio, sul una architettura IA-32, due istruzioni di codice_1 (no-operation) prima di essere codificate hanno questa forma.\n 90 NOP\n 90 NOP\nVengono codificate in una stringa con il percent-encoding. (utilizzando il metodo unescape() per la decodifica)\n unescape(\"%u9090\");\nSuccessivamente viene codificata nella notazione \u201c\\uXXXX\u201d:\n \"\\u9090\";\nE infine nella codifica entity.\n \"&amp;#x9090;\"\no\n \"&amp;#37008;\"\nShellcode Null-Free.\nMolti shellcode vengono scritti senza utilizzare il bytes null, perch\u00e9 sono progettati per essere inseriti nel processo bersaglio attraverso una stringa null-terminata. Quando una stringa null-terminata viene copiata, la copia includer\u00e0 il primo carattere null, ma i bytes successivi a questo non verranno processati. Quando lo shellcode che contiene il null viene inserito in questa maniera, verr\u00e0 inserita solo una parte dello shellcode non rendendolo in grado di eseguire successivamente.\nPer produrre uno shellcode libero da null partendo da uno che contiene dei bytes null, possono essere sostituite le istruzioni macchina che contengono gli zeri con istruzioni che producono lo stesso effetto ma che sono prive di bytes null. Per esempio su una architettura IA-32 si potrebbe eseguire questa sostituzione:\n B8 01000000 MOV EAX,1 // Imposta il registro EAX a 0x000000001\nquesta istruzione contiene zeri come parte del literal (1 viene espanso come 0x000000001) con queste istruzioni:\n 33C0 XOR EAX,EAX // Imposta il registro EAX a 0x000000000\n 40 INC EAX // Incrementa il valore di EAX a 0x00000001\nche hanno lo stesso effetto ma richiedono meno bytes per la codifica e sono prive di bytes a null.\nShellcode alfanumerici e stampabili.\nIn certe circostanze, un processo bersaglio potrebbe filtrare tutti i bytes provenienti dallo shellcode inserito che non sono stampabili o alfanumerici. In queste condizioni, il range di istruzioni che possono essere utilizzate per scrivere uno shellcode diventano molto limitate. Una soluzione a questo problema \u00e8 stata pubblicata da Rix in Phrack 57 dove viene mostrato come \u00e8 possibile convertire ogni tipo di codice in uno alfanumerico. Una tecnica molto utilizzata \u00e8 quella di creare codice automodificante, perch\u00e9 questo permette al codice di modificare i propri bytes per includerne altri che non rientrano fra quelli ammissibili e di espandere il range di istruzioni utilizzabili. Con questo tipo di trucco, un decoder auto-modificante pu\u00f2 essere creato inizialmente utilizzando solamente bytes compresi nell'intervallo ammissibile. Quando lo shellcode in uscita va in esecuzione, il decoder pu\u00f2 modificare il proprio codice per essere in grado di utilizzare ogni istruzione richiesta per consentirne il corretto funzionamento e contemporaneamente continuare a decodificare lo shellcode originale. Dopo avere fatto la decodifica, il decoder trasferisce il controllo allo shellcode, in modo tale che possa essere eseguito normalmente. \u00c8 stato mostrato come \u00e8 possibile creare shellcode di arbitraria complessit\u00e0 che somigliano a normale testo inglese.\nShellcode a prova di caratteri Unicode.\nMolti programmi moderni utilizzano la codifica di stringhe in formato Unicode per permettere l'internalizzazione del testo. Spesso questi programmi convertono le stringhe ASCII in ingresso prima di processarle. Le stringhe Unicode codificate in UTF-16 utilizzano due byte per decodificare ogni carattere ( o quattro bytes per alcuni caratteri speciali). Quando una stringa ASCII viene convertita in UTF-16, un byte a zero viene inserito dopo ogni bytes della stringa originale. Obscu ha mostrato in Phrack 61 che \u00e8 possibile scrivere shellcode che possono eseguire correttamente anche dopo questa trasformazione. Esistono programmi in grado di modificare automaticamente ogni shellcode in uno codificato mediante UTF-16 e sono basati sullo stesso principio di un decoder automodificante che decodifica lo shellcode originale.\nPiattaforme.\nMolti shellcode sono scritti in codice macchina a causa del basso livello a cui la vulnerabilit\u00e0 diventa sfruttabile. Lo shellcode \u00e8 spesso creato per attaccare una specifica combinazione di processore, sistema operativo e service pack, che vengono chiamati comunemente piattaforma. Per alcuni exploit, a causa dei vincoli imposti dal processo bersaglio, \u00e8 necessario creare uno shellcode specifico. In ogni caso non \u00e8 sempre possibile per uno shellocde lavorare per exploit multipli, service pack, sistemi operativi e eventualmente processori. Una versatilit\u00e0 pu\u00f2 essere data dalla creazioni di differenti versioni dello shellcode, sulla base delle varie piattaforme da attaccare e creando un header che identifica la versione corretta per la piattaforma in uso. Quando viene eseguito, il codice si comporta differentemente in base alla piattaforma ed \u00e8 in grado di eseguire la versione corretta dello shellcode."}
{"id": "107085", "revid": "641453", "url": "https://it.wikipedia.org/wiki?curid=107085", "title": "Nazionale italiana cantanti", "text": "La Nazionale italiana cantanti \u00e8 una squadra di calcio formata da cantanti italofoni ed altri artisti italiani del mondo dello spettacolo, fondata nel 1981.\nLa prima formazione era composta da Mogol, Gianni Morandi, Andrea Mingardi, Riccardo Fogli, Umberto Tozzi, Pupo, Paolo Mengoli, Pino D'Angi\u00f2, Gianni Bella, Sandro Giacobbe e Oscar Prudente. \nPromotore dell'iniziativa fu l'autore di testi e discografico Mogol, che si era basato su precedenti esperienze di azioni e incontri sportivi finalizzati alla solidariet\u00e0.\nIn realt\u00e0 vi erano gi\u00e0 state in precedenza alcune partite della \"Nazionale Cantanti\": la prima avvenne nel 1969, includendo tra i giocatori Paolo Mengoli, che sar\u00e0 una presenza costante anche negli anni successivi, fino a diventare l'artista ad aver giocato pi\u00f9 partite in assoluto con la squadra.\nUn'altra partita venne giocata contro la Nazionale Attori il 2 ottobre 1975 (tra i cantanti vi era anche Lucio Battisti, in quella che fu la sua unica partecipazione alla squadra), ma si era trattato di un caso isolato che non ebbe seguito negli anni successivi.\nIl funzionamento della nazionale cantanti \u00e8 del tutto simile a quello dei club calcistici, sebbene sia interamente finalizzato al finanziamento di progetti di aiuto. Dapprima costituita in associazione (6 giugno 1987: Associazione Nazionale Italiana Cantanti per aiutare i bambini che soffrono), dal 1996 ha il riconoscimento della Presidenza del Consiglio e dal 1\u00ba gennaio 2000 la nazionale \u00e8 una ONLUS.\nMolte delle iniziative della nazionale cantanti sono conosciute anche all'estero: l'associazione collabora attivamente con la Croce Rossa Italiana e organizza annualmente l'appuntamento con la Partita del cuore.\nIl 16 ottobre 2002, la Nazionale Italiana Cantanti fu nominata Ambasciatrice di buona volont\u00e0 dell'Organizzazione delle Nazioni Unite per l'Alimentazione e l'Agricoltura, la FAO.\nDal 2020 la carica di presidente \u00e8 ricoperta da Enrico Ruggeri. In precedenza la carica era stata ricoperta da Mogol, Gianni Morandi, Eros Ramazzotti, lo stesso Enrico Ruggeri, Pupo, Luca Barbarossa e Paolo Belli.\nOrganico.\nFonte: sito ufficiale della Nazionale Italiana Cantanti\nCantanti calciatori con pi\u00f9 di 100 presenze.\nStatistiche aggiornate al 21 dicembre 2011:"}
{"id": "107086", "revid": "486946", "url": "https://it.wikipedia.org/wiki?curid=107086", "title": "Deutschland \u00dcber Alles", "text": ""}
{"id": "107090", "revid": "1658", "url": "https://it.wikipedia.org/wiki?curid=107090", "title": "Nazionale cantanti", "text": ""}
{"id": "107091", "revid": "1106276", "url": "https://it.wikipedia.org/wiki?curid=107091", "title": "Semiti", "text": "I Semiti sono tutti i popoli che parlano, o hanno parlato, lingue collegate al ceppo linguistico semitico (Arabi, Ebrei e Cananeo-Fenici).\nStoria.\nIl primo a proporre una definizione del termine fu nel 1787 Johann Gottfried Eichhorn (\"Einleitung in das Alte Testament\", Lipsia, II ed., I, p.\u00a045) che volle rifarsi alla definizione biblica di \"Genesi\" X-XI, che indicava una serie di nazioni discese da Sem, uno dei figli del patriarca No\u00e8; gli altri erano Cam e Jafet.\nLe analisi genetiche mostrano come i popoli genericamente indicati come \"semiti\" condividano una notevole affinit\u00e0 che confermerebbe la discendenza da antenati linguistici comuni, malgrado vi siano stati inevitabili contributi ed influenze da parte di altri gruppi linguistici. Il dibattito sull'esatto significato del termine \u00e8 ancora aperto ma vi \u00e8 un largo consenso nell'accettare che, da un punto di vista linguistico, il termine si riferisce oggi ad Ebrei e Arabi.\nI popoli proto-semiti, antenati dei semiti del Vicino Oriente, si ritiene provenissero dalla Penisola Araba, anche se non mancano ipotesi su una derivazione mesopotamica in cui, col regno di Akkad, si ha conoscenza allo stato attuale della prima cultura linguisticamente semitica.\nOrigini.\nL'idea di un popolo \"semita\" \u00e8 derivata dal racconto biblico sulle origini della cultura conosciuta, fin dall'antichit\u00e0, come ebraica. Gli Ebrei affermano di essere discendenti di Sem e spesso identificano i popoli loro nemici nelle sette Nazioni in origine viventi nella terra di Canaan, alcuni discendenti del fratello Cam non originariamente stanziatisi in Africa.\nSecondo la Genesi Sem fu il padre degli Assiri, dei Caldei, degli Aramei, dei Sabei e appunto degli Ebrei, dei Moabiti e degli Ammoniti, degli Idumei occidentali, discendenti di Esa\u00f9, anche detti Edomiti, dei veri Ismaeliti, dei Midianiti, dei discendenti di Labano e di tutti gli altri discendenti da cui sorsero alcune delle 70 Nazioni descritte nel Tanakh. Storicamente sappiamo come le lingue di questi popoli siano strettamente correlate tra loro, a formare appunto il ceppo linguistico semitico. Anche i Cananei e gli Amorrei parlavano una lingua appartenente a questo gruppo, bench\u00e9 nella Genesi vengano descritti come figli di Cam.\nNell'Europa antica tutti i popoli dell'Asia vicina e del medio-oriente erano considerati, in base alla Bibbia ed alla Torah, discendenti di Sem.\nLingua.\nIl moderno significato del termine \"semitico\", bench\u00e9 derivato dall'uso \nche ne fa la Bibbia, non \u00e8 identico a questo. Nel contesto linguistico le lingue semitiche comprendono, tra gli altri, arabo, ebraico, cananaico, accadico, aramaico ed amarico. Alcuni dei popoli che parlarono queste lingue erano discendenti dei Fenici, nome con cui i Greci identificavano i Cananei. Al culmine della potenza cartaginese, i linguaggi semitici erano largamente parlati in tutta l'area del Mediterraneo meridionale fino all'Oceano Atlantico, dato che Cartagine era originariamente una colonia fenicia.\nIl termine \"antisemita\" \u00e8 spesso usato nell'accezione pura e semplice di \"anti-ebraico\".\nLinguaggi semitici sono parlati anche a Malta e a Socotra, nell'Oceano Indiano. Inoltre milioni di arabi, musulmani e cristiani, scrivono (e, in parte, sanno parlare) la lingua araba classica (\"fu\u1e63\u1e25ah\") come seconda lingua e molti ebrei sparsi per il mondo conoscono l'ebraico.\nDa notare che lingue come il copto, il berbero, il somalo ed altre lingue correlate usate nell'area afro-asiatica non appartengono al ceppo semitico.\nReligione.\nNel contesto religioso il termine 'semitico' \u00e8 riferibile alle religioni dei popoli che usano lingue appartenenti a questo gruppo, cos\u00ec l'Ebraismo, il Cristianesimo e l'Islam sono definite \"religioni semitiche\". Con il termine 'semita' possono anche essere indicate le religioni politeiste che fiorirono nel Vicino Oriente antico.\nOrigine biologica.\nAl di fuori della linguistica il termine \u00e8 usato per identificare il gruppo etnico che storicamente ha parlato lingue del ceppo semitico. Sono in corso studi di analisi genetica per cercare di identificare gli eventuali progenitori comuni ai popoli \"semiti\". Bench\u00e9, finora, le ricerche sulla compatibilit\u00e0 mitocondriale non abbiano dato risultati, le correlazioni del cromosoma Y tra popoli del Vicino Oriente - come Arabi, Fenici ed Ebrei - mostrano come questi popoli potrebbero discendere da comuni antenati."}
{"id": "107094", "revid": "11531", "url": "https://it.wikipedia.org/wiki?curid=107094", "title": "Auferstanden Aus Ruinen", "text": ""}
{"id": "107098", "revid": "661526", "url": "https://it.wikipedia.org/wiki?curid=107098", "title": "Otto", "text": ""}
{"id": "107099", "revid": "599013", "url": "https://it.wikipedia.org/wiki?curid=107099", "title": "Oai", "text": ""}
{"id": "107104", "revid": "8489", "url": "https://it.wikipedia.org/wiki?curid=107104", "title": "Mortal Kombat Deadly Alliance", "text": ""}
{"id": "107112", "revid": "287204", "url": "https://it.wikipedia.org/wiki?curid=107112", "title": "George Mikes", "text": "Biografia.\nNato in Ungheria, dove studi\u00f2 giurisprudenza, inizi\u00f2 a lavorare come giornalista, e venne inviato in Inghilterra come corrispondente alla fine degli anni trenta. Allo scoppio della Seconda Guerra Mondiale non pot\u00e9 rientrare nel suo Paese d'origine, e inizi\u00f2 a lavorare anche per alcune testate inglesi, stabilendosi poi definitivamente in Gran Bretagna.\nNel 1946 pubblic\u00f2 il primo libro, \"How to be an alien\" (\"Come essere straniero\"), una descrizione umoristica del suo arrivo in Gran Bretagna e delle varie piccole difficolt\u00e0 quotidiane che vi aveva incontrato. Il libro ebbe un notevole successo editoriale, e venne ristampato pi\u00f9 volte, bench\u00e9 stigmatizzasse le peculiarit\u00e0 del suo Paese d'adozione e dei suoi abitanti (o forse proprio per questo).\nFamosissimo il capitolo dedicato al sesso, condensato in una singola frase: \"Gli altri europei hanno una vita sessuale; gli inglesi hanno le borse dell'acqua calda\".\nMikes continu\u00f2 questa fortunata serie con vari argomenti, che pubblic\u00f2 a intervalli irregolari per tutta la vita: \"How to be a guru\", \"How to be poor\", \"How to scrape skies\" (sugli USA), \"How to be God\" e molti altri.\nLa scrittura di Mikes \u00e8 sempre sobria e posata, e possiede quello spiccato \"sense of humor\" sottile e pungente, tradizionalmente britannico.\nI suoi libri, sempre intelligenti e divertenti, sono molto diffusi e conosciuti nel mondo anglosassone e di lingua tedesca, ma allo stato attuale non risultano pubblicati in italiano."}
{"id": "107121", "revid": "121431505", "url": "https://it.wikipedia.org/wiki?curid=107121", "title": "Analemma", "text": "Lanalemma (dal greco \u03b1\u03bd\u03ac\u03bb\u03b7\u03bc\u03bc\u03b1, \"piedistallo di una meridiana\") in astronomia indica una particolare curva geometrica a forma di otto (inclinato e molto schiacciato) o pi\u00f9 propriamente lemniscata (anch'essa inclinata e deformata) che descrive la posizione del Sole nei diversi giorni dell'anno, alla stessa ora e nella stessa localit\u00e0 (figura a destra).\nA causa dell'inclinazione dell'asse terrestre (23,5\u00b0) e dell'ellitticit\u00e0 dell'orbita terrestre, l'altezza del Sole sull'orizzonte non \u00e8 uguale giorno dopo giorno, e l'effetto combinato \u00e8 quello della figura descritta.\nLa coordinata verticale di ogni punto corrisponde alla declinazione del Sole a quella data, mentre la coordinata orizzontale indica lo scostamento della posizione solare in \"anticipo\" o in \"ritardo\" rispetto al tempo medio (quello mostrato dagli orologi).\nL'inclinazione dell'asse della figura dipende dalla latitudine di osservazione e dall'ora di osservazione.\n\u00c8 possibile fotografare l'analemma facendo un'esposizione fotografica ogni giorno alla stessa ora (tempo medio) per un anno, con la camera puntata esattamente nella stessa direzione e sovrapponendo poi le riprese.\nSe l'orbita terrestre fosse perfettamente circolare centrata attorno al Sole e l'asse terrestre fosse perpendicolare all'orbita, il Sole apparirebbe sempre nella stessa posizione ogni giorno alla stessa ora e non si avrebbe alcun analemma o, per meglio dire, esso sarebbe puntiforme. Se l'orbita fosse circolare ma l'asse inclinato come \u00e8 realmente, i due lobi della figura sarebbero simmetrici. Se l'asse non fosse inclinato ma l'orbita fosse ellittica l'analemma sarebbe costituito da un segmento rettilineo in senso est-ovest.\nSu altri pianeti l'analemma ha forma diversa da quello terrestre: per esempio, su Marte, la figura assomiglia a una goccia."}
{"id": "107126", "revid": "31092", "url": "https://it.wikipedia.org/wiki?curid=107126", "title": "Real time PCR", "text": "La Real time PCR - anche nota come Quantitative PCR, abbreviato qPCR - \u00e8 un metodo che simultaneamente amplifica (reazione a catena della polimerasi o PCR) e quantifica il DNA, simile ma da non confondere col metodo RT-PCR (Reverse Transcriptase -PCR).\nIl DNA \u00e8 amplificato da reazioni a catena della DNA-polimerasi. Dopo ogni turno di amplificazione, il DNA \u00e8 quantificato. I metodi comuni di quantificazione includono l'uso delle colorazioni fluorescenti che intercalano con il DNA doppio-filamento (ds) e gli oligonucleotidi modificati del DNA (denominati sonde) che sono fluorescenti una volta ibridati con un DNA. Spesso la PCR real-time \u00e8 combinata con la PCR Retro Trascrizionale (RT-PCR) per quantificare i livelli di espressione di specifici RNA: la retro-trascrizione (o trascrizione inversa) produce del DNA complementare a singolo filamento detto cDNA (complementary DNA) mantenendo inalterati i rapporti relativi di concentrazione delle diverse specie degli RNA. In questo modo \u00e8 possibile, ad esempio, misurare l'espressione relativa di un gene ad un tempo particolare, o in una cellula o in un tipo particolare di tessuto. La combinazione di queste due tecniche \u00e8 spesso denominata RT-PCR quantitativa.\nSaggio quantitativo con la PCR real-time.\nSimilmente alle reazioni di PCR, sono richiesti diversi passaggi per sviluppare un'analisi quantitativa di PCR. Questi includono: \nPer alcuni geni bersaglio, le impostazioni degli inneschi e le condizioni ottimizzate sono state raccolte in alcuni database (http://www.realtimeprimers.org ) per facilitare lo sviluppo delle analisi. In una reazione tipica, il prodotto di PCR si raddoppia ad ogni ciclo dell'amplificazione. Siccome sono necessari parecchi cicli affinch\u00e9 abbastanza prodotto sia rilevabile, il diagramma della fluorescenza sul numero dei cicli esibisce un andamento sigmoide. Nei cicli finali, i substrati di reazione iniziano a scarseggiare, i prodotti di PCR non raddoppiano e la curva comincia ad appiattirsi. Il punto sulla curva in cui la quantit\u00e0 di fluorescenza comincia ad aumentare velocemente, solitamente alcuni scarti quadratici medi sopra la linea di base, \u00e8 chiamato il ciclo soglia (valore di Ct). Il diagramma di Ct su DNA stampo \u00e8 lineare, cos\u00ec un confronto dei valori di Ct fra reazioni multiple permette di calcolare la concentrazione dell'acido nucleico che si vuole quantificare. La pendenza di questa linea fornisce inoltre una misura dell'efficienza della PCR. Alcuni strumenti permettono agli utenti di generare delle curve di melting che seguono il completamento della PCR. Le curve di melting forniscono un'indicazione della purezza del prodotto di reazione e rivelano la presenza di dimeri degli inneschi.\nMarcatura fluorescente.\nPu\u00f2 essere effettuata attraverso l'uso di due diverse tecnologie:\nIntercalanti fluorescenti.\nPer valutare in tempo reale la quantit\u00e0 di DNA a doppio filamento presente dopo ogni ciclo di sintesi, nella miscela di reazione \u00e8 presente il SYBR Green, un composto fluorescente intercalante del DNA. La fluorescenza del SYBR Green aumenta considerevolmente nel momento in cui la molecola si intercala nel solco minore del DNA a doppio filamento, pertanto, la misura quantitativa della fluorescenza emessa \u00e8 direttamente proporzionale alla quantit\u00e0 di DNA a doppio filamento presente in ogni campione (che \u00e8, a sua volta, proporzionale alla quantit\u00e0 di DNA presente nel campione iniziale), a patto che la molecola intercalante sia presente in eccesso. La lettura della fluorescenza avviene al termine di ogni ciclo di amplificazione. L'uso di molecole fluorescenti intercalanti \u00e8 un metodo efficace e relativamente economico, tuttavia questo sistema non \u00e8 in grado di discriminare tra i prodotti specifici di amplificazione e altri prodotti aspecifici, come dimeri di primer.\nReporter a sonde fluorescenti.\nL'utilizzo di sonde rivelatrici di fluorescenza \u00e8 il pi\u00f9 accurato e il pi\u00f9 affidabile dei metodi, ma anche il pi\u00f9 costoso. \nEsso utilizza un RNA a sequenza specifica o una sonda basata su DNA per quantificare solamente il DNA contenente la sequenza della sonda; quindi, l'uso di una sonda rivelatrice incrementa significativamente la specificit\u00e0, e permette la quantificazione regolare in presenza di prodotti di amplificazione non specifici (i coloranti fluorescenti, come ad esempio il SYBR Green, rivelano l'amplificazione di qualsiasi frammento di DNA). Un comune esempio \u00e8 rappresentato dal metodo TaqMan e dai fari molecolari.\nIn particolar modo, in base a questo metodo, la valutazione quantitativa dell'acido nucleico \u00e8 affidata alla rilevazione e alla conseguente quantificazione di un \"reporter\" fluorescente il cui segnale cresce in maniera proporzionale alla quantit\u00e0 di prodotto di PCR nella reazione. A tal proposito viene disegnata la sonda gene-specifica che si appaia nella zona compresa fra i due primer (forward e reverse). Tale sonda, generalmente lunga 20-30 paia di basi, contiene un colorante fluorescente (\"Reporter\"), solitamente di colore verde, all'estremit\u00e0 5' ed un colorante spegnitore (o \"smorzante\"), di colore rosso, all'estremit\u00e0 3'. In condizioni di normale appaiamento sonda-DNA stampo, se il campione viene irradiato, l'energia fluorescente emessa dal colorante ad alta energia in 5' viene assorbita totalmente dal quencher a bassa energia. \nFino a quando, in altri termini, la sonda resta intatta la vicinanza tra reporter fluorescente e quencher annulla l'emissione del segnale di fluorescenza perch\u00e9 si verifica un trasferimento di energia dal primo al secondo. Nel momento in cui la DNA-polimerasi, replicando lo stampo, incontra la sonda appaiata al suo interno, grazie alla sua attivit\u00e0 esonucleasica 5' \u2192 3', comincia a degradarla. \nL'allontanamento tra il reporter ed il quencher pone fine all'attivit\u00e0 di assorbimento di quest'ultimo e fa in modo che il reporter inizi ad emettere fluorescenza. Quest'ultima incrementer\u00e0 a ogni ciclo proporzionalmente al tasso di degradazione della sonda. L'accumularsi del prodotto amplificato viene rivelato monitorando quindi l'incremento di fluorescenza del reporter.\nRegistrando la quantit\u00e0 di emissione fluorescente per ogni ciclo \u00e8 possibile monitorare la reazione di polimerizzazione durante la sua fase esponenziale, nella quale il primo incremento significativo di prodotti neo-sintetizzati \u00e8 collegato alla concentrazione iniziale di stampo nel campione. Infatti, maggiore \u00e8 il numero di copie iniziali dell'acido nucleico, prima si osserver\u00e0 un incremento significativo della fluorescenza.\nQuantificazione.\nSi pu\u00f2 effettuare una quantificazione assoluta delle concentrazioni di specifici RNA producendo una curva standard di calibrazione; in alternativa si pu\u00f2 effettuare una quantificazione relativa rapportando la loro quantit\u00e0 rispetto a quella di un gene di controllo. La quantificazione assoluta pu\u00f2 utilizzare dei campioni standard (DNA plasmidico o altre forme di DNA) la cui concentrazione assoluta sia nota. Si deve essere certi, tuttavia, che l'efficienza della PCR sia la stessa per i campioni noti e per quelli incogniti. Il metodo della quantificazione relativa \u00e8 pi\u00f9 semplice poich\u00e9 richiede la quantificazione di geni di controllo o geni costitutivi per normalizzare l'espressione del gene studiato. Tuttavia, la selezione dei geni di controllo adatti pu\u00f2 causare problemi poich\u00e9 possono non essere espressi ugualmente attraverso tutti i campioni incogniti. Ci\u00f2 pu\u00f2 essere risolto normalizzando le misure con un insieme di geni housekeeping per evitare tale problema di variabilit\u00e0."}
{"id": "107128", "revid": "80598", "url": "https://it.wikipedia.org/wiki?curid=107128", "title": "La Bionda (gruppo musicale)", "text": "I La Bionda sono un duo musicale formato dai fratelli Carmelo La Bionda (Ramacca, 2 febbraio 1949) e Michelangelo La Bionda (Ramacca, 25 agosto 1952) noti anche col nome artistico D. D. Sound. Sono considerati tra gli inventori della disco music italiana, divenuta poi internazionalmente nota come italo disco.\nStoria.\nIniziano la loro attivit\u00e0 in un teatro-laboratorio e contemporaneamente scrivono i primi brani musicali, che poi verranno affidati alle voci di Mia Martini, Ornella Vanoni, Ricchi e Poveri. Nel 1972 debuttano al Festival di Musica d'Avanguardia e di Nuove Tendenze, quindi lavorano come turnisti in sala di registrazione. Entro pochi anni riusciranno a imporsi sulla scena musicale internazionale come compositori, artisti, produttori discografici ed editori. Come autori debuttano nel 1970 con \"Primo sole, primo fiore\" interpretata dai Ricchi e Poveri al Festival della canzone di Venezia. Nei primi anni settanta incidono due album acustici, \"Fratelli La Bionda srl\" (1972), con la partecipazione amichevole di Eugenio Finardi, e \"Tutto va bene\" (registrato negli Apple Studios dei Beatles a Londra nel 1975). Al piano si avvalgono del talento del grande Nicky Hopkins, al tempo noto per aver partecipato alla realizzazione di diversi album di prestigiosi artisti, tra i quali soprattutto i Rolling Stones, dei quali era divenuto un collaboratore fisso (\"session player\"). Scrivono per Mia Martini \"Neve bianca\", \"Amica\", \"Gentile se vuoi\", \"Suite per un'anima\" e Michelangelo La Bionda \u00e8 coautore, con Bruno Lauzi, di \"Piccolo uomo\". Nel 1975 suonano le chitarre acustiche nell'album \"Volume 8\" di Fabrizio De Andr\u00e9 con Francesco De Gregori. Michelangelo La Bionda \u00e8 co-autore, con Bruno Lauzi, della musica della canzone \"Virgola\", interpretata da Jocelyn Hattab di cui fu il produttore discografico. Come direttore artistico della Baby Records, Michelangelo ha curato gli esordi di Pupo e Stephen Schlaks e seguito i I Santo California in Europa per il brano 'Torner\u00f2'.\nNel 1974 i \"La Bionda\" incontrano Amanda Lear e ne diventano produttori discografici, contribuendo al suo successo internazionale.\nLa loro grande popolarit\u00e0 giunge dopo la svolta verso la nascente discomusic. Per sviluppare il loro progetto si trasferiscono a Monaco, centro pulsante della disco europea. I primi grandi successi giungono sotto lo pseudonimo di D. D. Sound, una specie di seconda identit\u00e0 (esclusivamente disco), che li accompagner\u00e0 per tutta la carriera discografica.\n\"Disco Bass\" e \"Burning Love\" sono i primi successi internazionali. Il primo dei due divenne molto noto in Italia in quanto sigla storica della prima edizione a colori de \"La Domenica Sportiva\": un successo che poi avr\u00e0 culmine con la produzione di \"Caf\u00e8\". Nel 1977 esplode \"1, 2, 3, 4... Gimme Some More\", brano accattivante con un originalissimo riff di armonica a bocca. Alle loro produzioni partecipano musicisti e sound engineer di grande successo e reputazione internazionale: Keith Forsey, Mats Bjorklund, Gunther Gebauer, Benedict Fenner.\nContemporaneamente ritorna nei \"Fratelli La Bionda\" il desiderio di ripercorrere e sperimentare altri stili musicali, per i quali lo pseudonimo D. D. Sound non \u00e8 pi\u00f9 appropriato perch\u00e9 identificativo della loro produzione strettamente Disco, quindi tornano sul mercato con il loro vero nome. Nel 1978 pubblicano l'album \"La Bionda\" che contiene \"Sandstorm\", la ballata \"There for me\" con testo di Richard Palmer (ripresa negli anni da grandi artisti internazionali Sarah Brightman, Dalida, testo francese di Pierre Delano\u00eb, Patty Pravo e da Paul Potts vincitore nel 2007 di Britain's Got Talent) e, soprattutto, il loro, ancora oggi ,successo mondiale, ovvero \"One For You, One For Me\".\nDal 1978 al 1981 pubblicano gli album \"Bandido\", \"High Energy\" e l'innovativo e ormai cult song \"I Wanna Be Your Lover\" (campionato da Caparezza nel suo brano \"Titoli\" e riproposto dal Genio nel 2009) e gli album, col nome \"D.D. Sound\", \"Caf\u00e9\" e \"The Hootchie Cootchie\", seguiti dai singoli \"Boxes\" e \"Wake Up in the Night\".\nA partire dai primi anni ottanta i \"Fratelli La Bionda\" si concentrano sulla composizione e sulla produzione musicale e nell'attivit\u00e0 di editori musicali. Compongono colonne sonore di film di successo di Sergio Corbucci, tra i quali \"Poliziotto superpi\u00f9\", \"Chi trova un amico, trova un tesoro\" (Bud Spencer e Terence Hill), \"A tu per tu\" (con Johnny Dorelli e Paolo Villaggio), \"Questo e quello\", \"Roba da ricchi\", \"Bello mio, bellezza mia\" (con Giancarlo Giannini e Mariangela Melato) e di Bruno Corbucci (\"Cane e gatto\" e \"Miami Supercops - I poliziotti dell'8\u00aa strada\") sempre con Bud Spencer e Terence Hill e di serie televisive come \"L'ispettore Giusti\" con Enrico Montesano. Per la pubblicit\u00e0 compongono e producono diverse sigle come la celebre canzone \"Sorrisi is Magic\" per \"Sorrisi e Canzoni\" e per il \"Gran Premio Internazionale dello Spettacolo\", \"Cuore di Panna\" (Cornetto Algida), \"I'm Coming Home\" (Aspirina Bayer) e realizzano le versioni italiane di vari spot Coca-Cola \"Sensazione unica\". Poi scrivono per McDonald's \"Succede solo da McDonald\". Nel 2009 \"1, 2, 3, 4\u2026 Gimme Some More\" viene registrato nuovamente in versione speciale per la campagna \"Pi\u00f9 carica\" con Ilary Blasi e Gennaro Gattuso per Vodafone e \"One For You, One For Me\" per Mediaset Premium.\nNel 1983 producono lo spettacolo itinerante di danza \"Dalle punte al rock\" con Oriella Dorella, prima ballerina, e Enzo Paolo Turchi (ballerino e coreografo). Michelangelo e Carmelo sono sempre stati vicini al mondo del balletto (tra l'altro amici personali di Rudol'f Nureev); di qui la loro idea di portare in giro per l'Italia questo spettacolo da loro finanziato e proposto con successo al grande pubblico.\nParallelamente, nel 1983 inizia la loro fruttuosa collaborazione con i Righeira con cui scrivono e producono \"Vamos a la playa\", \" No tengo dinero\" e \" L'estate sta finendo\", e dopo tanti collaboratori internazionali si avvalgono dell'aiuto di Sergio Conforti pianista e componente della band Elio e le Storie Tese. Nel 1984 Carmelo pubblica il brano da solista \"I Love You\"; nel 2010 i Neon Indian, band dell'avanguardia newyorchese, campioner\u00e0 il brano originale, missandolo con \"You're So Fine\", un'altra canzone dei \"La Bionda\". L'anno successivo sempre Carmelo insieme alla cantante Manuela Pedratti, con la denominazione \"On Air\", realizza il singolo \"Movies\" composto con Michelangelo e Richard Palmer James, il loro parolieri dei testi inglesi, gi\u00e0 paroliere dei King Crimson e cofondatore dei Supertramp, che verr\u00e0 utilizzato come sigla, inizialmente solo dello spot televisivo della rivista \"Ciak\", e successivamente del programma tv omonimo.\nNegli anni ottanta, i due musicisti fondano gli studi di registrazione \"Logic Studios\" di Milano: qui negli anni successivi ospitano artisti di fama mondiale come Ray Charles, Robert Palmer, Paul Young. I Depeche Mode vi registrano \"Violator\" (forse uno degli album pi\u00f9 importanti della loro carriera, che contiene \"Personal Jesus\"), e tra i pi\u00f9 recenti artisti che hanno inciso ai \"Logic Studios\" figurano Laura Pausini, Nek, Alessandra Amoroso, Rihanna, Pooh, Simona Molinari, Peter Cincotti, Simple Plan e l'amico e dichiarato ammiratore Paolo Nutini. Tra i produttori musicali invece vanno citati Dado Parisini (Laura Pausini, Nek, L'Aura) e RedOne (autore del successo di Lady Gaga, recentemente frequentatore di questi studi, dove ha anche completato la produzione del singolo di Jennifer Lopez, \"On the Floor\"). I \"Logic Studios\" non sono pi\u00f9 in attivit\u00e0 pubblica dal 2013.\nMichelangelo La Bionda \u00e8 autore della versione italiana della canzone \"My Heart Will Go On\", tema del film \"Titanic\", nella versione di Sarah Brightman e quella del tema del film \"Pearl Harbor\" sempre per la stessa artista.\nNel febbraio 2012 per la settimana della moda \"pr\u00eat-\u00e0-porter\" scrivono le musiche originali per la sfilata della collezione di Lorenzo Riva. Nel giugno 2012 realizzano la musica per il commercial Fiat Gamma 1 \u20ac. sempre con \"1, 2, 3, 4... Gimme Some More\".\nNel 2013 pubblicano in Europa un nuovo CD come La Bionda Featuring Zilla \"Come back to my life\" con l'etichetta discografica olandese \"Red Bullet\". Nel dopofestival di Sanremo 2014 incontrano Paolo Nutini, loro dichiarato ammiratore, col quale stanno lavorando ad un progetto comune. Dal 2011 Carmelo la Bionda si occupa prevalentemente di scrivere colonne sonore. Nel 2016 ha realizzato il trailer del film \"Il missionario - La preghiera come unica arma\" di Marcelo Torcida per la Dominus Production. Mentre Michelangelo gestisce l'attivit\u00e0 della loro societ\u00e0 editoriale e lo sfruttamento sulle piattaforme digitali delle numerose produzioni La Bionda. E' membro del collegio dei Probiviri di AFI, Associazione fonografici italiani.\nNell'estate 2019 scrivono \"Formentera\", produzione che vede l'interpretazione di Johnson Righeira feat La Bionda. Nel 2021 partecipano alla trasmissione televisiva di RAI1 'Oggi \u00e8 un altro giorno', nella quale Serena Bortone dedica loro lungo spazio ripercorrendo le fasi pi\u00f9 salienti della loro cinquantennale carriera professionale.\nLogic Studios Milano.\nDal 1985 al 2013 negli studi di registrazione e pre-post produzione hanno lavorato i seguenti artisti:"}
{"id": "107131", "revid": "212348", "url": "https://it.wikipedia.org/wiki?curid=107131", "title": "Santa Severa (Santa Marinella)", "text": "Santa Severa \u00e8 l'unica frazione di Santa Marinella (Roma) nonch\u00e9 importante centro turistico balneare. Situata lungo la via Aurelia, antica via consolare, a circa 8 chilometri a sud di Santa Marinella e 50 a nord di Roma, all'estremit\u00e0 meridionale della maremma laziale e ai piedi dei Monti della Tolfa, prende il nome da Santa Severa, qui martirizzata nel II secolo. La parte abitata della frazione si estende per circa 3 chilometri: il castello medievale rappresenta il confine Sud mentre la spiaggia dei cosiddetti \"grottini\" rappresenta il confine nord.\nStoria.\nNello stesso sito del Castello di Santa Severa, al limite meridionale della frazione, sorgeva gi\u00e0 nell'et\u00e0 del Bronzo un villaggio costiero, testimoniato da alcuni ritrovamenti ceramici. Successivamente nell'area si svilupp\u00f2 l'importante abitato etrusco di Pyrgi, che fu il porto principale di Caere (l'odierna Cerveteri, da cui dista 13\u00a0km) ed uno tra i pi\u00f9 importanti scali marittimi di tutta l'Etruria. Frequentata da mercanti greci e fenici, Pyrgi fu sede di un celebre santuario sacro alla dea Uni (assimilata alla fenicia Astarte). La citt\u00e0 \u00e8 citata da Virgilio nell'Eneide.\nSul sito dell'antico porto etrusco fu impiantata nel 264 a.C. una colonia romana, fortificata da maestose mura \"ciclopiche\" ancora in parte conservate.\nNel corso dell'alto medioevo si svilupp\u00f2 sulle rovine della cittadina romana un piccolo borgo medievale affiancato da un castello dell'XI secolo prospiciente il mare. Nel 1068 il cavaliere normanno Gerardo di Galeria donava la chiesa e il castello di Santa Severa all'abbazia di Farfa che poi li cedette ai confratelli di San Paolo. Le famiglie nobili dei Tiniosi e dei Bonaventura lo contesero per decenni finch\u00e9 nel 1482 Papa Sisto IV non lo don\u00f2 al Pio Istituto Santo Spirito.\nIl centro balneare di Santa Severa si svilupp\u00f2 negli anni trenta come residenza estiva di numerosi gerarchi fascisti. Le abitazioni costruite facevano parte della \"\". All'inizio si contavano pochissime case, tutte ville unifamiliari; successivamente, durante gli anni settanta, venne costruita anche la localit\u00e0 pi\u00f9 a nord della frazione oggi denominata \"Grottini\", in riferimento alla costa rocciosa ivi sottostante.\nNella seconda met\u00e0 degli anni sessanta il Pio Istituto di Santo Spirito, all'epoca proprietario del Castello di Santa Severa, ne ordin\u00f2 la ristrutturazione. I lavori furono diretti da Riccardo Medici e vennero ultimati nel 1970.\nArcheologia.\nGli scavi di Pyrgi hanno portato alla luce i resti di un grande santuario sorto a pochi passi dalla riva, comprendente due templi (A e B), il pi\u00f9 grande dei quali dedicato alla dea etrusca Uni, assimilata alla fenicia Astarte. Il tempio pi\u00f9 antico (tempio B) \u00e8 databile alla fine del VI secolo a.C., il pi\u00f9 recente e pi\u00f9 maestoso (tempio A) alla prima met\u00e0 del V secolo a.C. Tra i ritrovamenti pi\u00f9 importanti dell'area sono da citare i frammenti di un altorilievo di terracotta dipinta con figure a rilievo di carattere mitologico (mito dei Sette contro Tebe), che ornava il frontone del tempio pi\u00f9 recente e oggi ricostruito al Museo di Villa Giulia a Roma. Nel 1964 furono inoltre qui rinvenute le lamine d'oro di Pyrgi, tre lamine d'oro alte 20\u00a0cm risalenti circa al 500 a.C., contenenti testi sacri in fenicio ed etrusco, anch'esse esposte al Museo di Villa Giulia. Gli scavi del sito sono ancora in corso.\nLuoghi di interesse.\nNel borgo presso il castello \u00e8 la sede del \"Polo Museale Civico del Castello di Santa Severa\u201d, comprendente il Museo del Castello di Santa Severa e il Museo del Mare e della Navigazione Antica, quest'ultimo dedicato all'illustrazione dei commerci marittimi durante l'et\u00e0 antica. Di notevole interesse anche la Chiesa di Santa Maria Assunta, che presenta un interno romanico con una tela d'altare raffigurante l'assunzione tra le sante Severa e Marinella.\nSituati al confine nord della cittadina, e opposti al castello medievale, i grottini sono un'area della costa caratterizzata da spiagge sassose e una scogliera di tufo. Questa parete di pietra rossa friabile, con le sue numerose rientranze e e protuberanze d\u00e0 il nome al luogo.\nCostruita durante il fascismo come colonia per i bimbi degli ospedalieri romani, l'edificio dislocato sul lungomare della cittadina \u00e8 attualmente abbandonato.\nInfrastrutture e trasporti.\nSanta Severa \u00e8 lambita a nord dalla Strada statale 1 Via Aurelia ed \u00e8 situata a poca distanza dall'uscita \"Santa Severa - Santa Marinella\", sull'Autostrada A12 Roma - Civitavecchia.\nLe strade della citt\u00e0 sono inoltre divise in piccoli gruppi a seconda del nome. Vi \u00e8 un gruppo di strade che prendono il nome da piante (via delle rose, via degli oleandri), da civilt\u00e0 e famiglie storiche (via dei normanni, via degli orsini, via dei pelasgi), da personaggi storici( via G. falcone) e da fiumi (via tevere, via isonzo, via tagliamento).\nPossiede, inoltre, una stazione sulla Ferrovia Tirrenica, nel tratto compreso tra Marina di Cerveteri e Santa Marinella."}
{"id": "107133", "revid": "2113782", "url": "https://it.wikipedia.org/wiki?curid=107133", "title": "Diritto internazionale umanitario", "text": "Il diritto internazionale umanitario (DIU) \u00e8 l'insieme delle norme di diritto internazionale che riguarda la protezione delle cosiddette vittime di guerra o vittime dei conflitti armati.\nCostituisce una parte molto importante del diritto internazionale pubblico e include le regole che, in tempo di conflitto armato, proteggono le persone che non prendono, o non prendono pi\u00f9, parte alle ostilit\u00e0 e pongono limiti all'impiego di armamenti, mezzi e metodi di guerra.\nFonti.\nLa base fondamentale del diritto umanitario \u00e8 attualmente costituita dalla prima Convenzione di Ginevra del 22 agosto 1864 (data di nascita del Diritto Internazionale Umanitario), dalle quattro Convenzioni di Ginevra del 1949 e dai successivi due Protocolli aggiuntivi dell'Aja del 1977 e dal terzo Protocollo del 2005 che introduce l'adozione di un segno distintivo addizionale comunemente chiamato \"Cristallo rosso\".\nComprende anche il cosiddetto diritto bellico, che tratta dei doveri comportamentali dei combattenti in un conflitto e dei mezzi e metodi di guerra. Per questo motivo \u00e8 anche definito come \"ius in bello\", ovvero le regole che, in caso di conflitto armato, devono indirizzare la condotta delle operazioni belliche.\nAd esso vanno aggiunti molti altri, quali la Convenzione Aja del 16 aprile 1954, in materia di protezione dei beni culturali in caso di conflitto armato, la Convenzione di Ottawa del 1997 sull'eliminazione delle mine antipersona, le convenzioni in materia di divieto di uso di armi indiscriminanti e di modifica ambientale.\nIl Comitato Internazionale della Croce Rossa intende per diritto internazionale umanitario applicabile nei conflitti armati l'insieme dei trattati internazionali o delle regole consuetudinarie che sono specificamente tesi a risolvere le questioni di carattere umanitario direttamente causate da conflitti armati, di natura sia internazionale che interna; per motivi umanitari queste regole limitano il diritto delle parti in conflitto nella scelta dei mezzi o metodi di combattimento e proteggono le persone e i beni coinvolti, o che rischiano di rimanere coinvolti, nel conflitto.\nLe vittime di guerra o vittime dei conflitti armati.\nSono considerati vittime di guerra tutte le persone che non hanno mai partecipato ai combattimenti o che hanno cessato di parteciparvi.\nDai titoli delle quattro Convenzioni di Ginevra \u00e8 agevole risalire alle specifiche categorie, che sono:\nIn seguito all'ampliamento del concetto di vittima dei conflitti armati la definizione \u00e8 stata estesa, mediante specifiche Convenzioni internazionali, anche ad oggetti diversi dalle persone, e precisamente:\nPrincipi fondamentali del DIU.\nIl principio di simmetria del diritto internazionale umanitario - di cui all\u2019articolo 102 della terza Convenzione di Ginevra - trae una conseguenza importante dal principio dell\u2019eguaglianza tra i belligeranti, secondo cui il diritto bellico si applica tanto all'aggressore quanto all'aggredito, che sono ambedue uguali dinanzi alle leggi di guerra: la sua solidit\u00e0 sarebbe irrimediabilmente minata se dovessero applicarsi regole diverse, per cui si tratta di un principio di rango consuetudinario di cui il preambolo del I Protocollo del 1977 offre solo una codificazione (\"Le disposizioni delle Convenzioni di Ginevra del 12 agosto 1949 e del presente Protocollo devono essere pienamente applicate in ogni circostanza a tutte le persone protette da detti strumenti, senza alcuna distinzione sfavorevole fondata sulla natura od origine del conflitto armato, o sulle cause invocate dalle parti in conflitto o ad esse attribuite\").\nHans Peter Gasser, gi\u00e0 principale consulente per gli affari legali del CICR (Comitato Internazionale della Croce Rossa), definisce i seguenti principi fondamentali del diritto internazionale umanitario:\nSulla base di simili principi \u00e8 ad esempio proibito aggredire medici, ambulanze o ospedali da campo recanti i simboli di Croce Rossa, Mezzaluna Rossa o Cristallo Rosso, emblemi del Movimento Internazionale di Croce Rossa e Mezzaluna Rossa. \u00c8 altres\u00ec proibito sparare a una persona o a un veicolo che espone una bandiera bianca, dato che essa indica l'intenzione di arrendersi o la volont\u00e0 di patteggiare. In entrambi i casi, le persone sotto la protezione della Croce Rossa o della bandiera bianca devono rimanere neutrali; non possono quindi compiere azioni ostili e atti di violenza o portare armi o munizioni, poich\u00e9 questo costituisce una violazione del codice di guerra.\nAltri istituti che sono regolamentati, a volte in concorrenza con il diritto bellico, sono norme che riguardano la dichiarazione di guerra (la \"Carta delle Nazioni Unite\" del 1945, agli artt. 2 e successivi limita il diritto degli Stati membri a dichiarare guerra, come pure il Patto Briand-Kellogg, stipulato nel 1928, per le nazioni che lo hanno sottoscritto ma usato contro la Germania durante il Processo di Norimberga), l'accettazione della resa ed il trattamento dei prigionieri di guerra; l'esecuzione di crimini efferati; il divieto di aggredire intenzionalmente i civili e la proibizione ad usare armi di distruzione di massa.\n\u00c8 una violazione delle norme intraprendere altres\u00ec un'azione militare senza rispettare precise regole, come indossare la propria uniforme o qualsiasi altro simbolo facilmente identificabile e portare armi bene in vista. \u00c8 proibito vestire l'uniforme nemica e impersonare un soldato della parte avversa, con il fine di combattere e catturare ostaggi.\nViolazioni e sanzioni.\nI soldati che violano determinate disposizioni del codice di guerra perdono ogni tutela e lo status di prigionieri di guerra, ma questo avviene solo davanti ad un \"tribunale competente\", secondo quanto sancisce l'art. 5 della Terza Convenzione di Ginevra. Da quel momento, pur essendo considerati colpevoli, \"continuano ad essere trattati con umanit\u00e0 e, se citati in giudizio, godono i diritti garantiti da un processo equo e regolare\", poich\u00e9 vige ancora la tutela concessa dall'art. 5 della Quarta Convenzione di Ginevra.\nAd esempio, nel secondo conflitto mondiale, durante la battaglia delle Ardenne le SS tedesche indossarono le divise delle truppe americane allo scopo di cogliere di sorpresa e uccidere i soldati nemici sul loro fronte; per alcuni di loro l'esecuzione dopo la cattura, nonostante la resa, fu immediata.\nLa tutela legale di spie e terroristi in caso di conflitto \u00e8 garantita soltanto se la potenza che li detiene \u00e8 coinvolta in ostilit\u00e0 o in una guerra, fino al momento in cui viene appurato che si tratta di combattenti responsabili di crimini.\nPer le loro azioni possono essere chiamati a giudizio, secondo le circostanze, davanti ad un tribunale civile o militare e, in pratica, sono stati sottoposti a tortura e/o condannati a morte, anche se le leggi di guerra non approvano e neppure condannano simili comportamenti, in quanto esulano dalla loro finalit\u00e0. Le nazioni che hanno sottoscritto la Convenzione dell'ONU contro la Tortura del 10 dicembre 1984, si sono in ogni caso impegnate a non sottoporre mai alcun individuo a tortura.\nAl termine di un conflitto, chiunque abbia infranto le leggi di guerra e abbia commesso efferati delitti pu\u00f2 essere messo sotto accusa per crimini di guerra e processato.\nGuerre civili e Protocolli aggiuntivi del 1977.\nLa Terza Convenzione di Ginevra riconosce a un soldato o ad un belligerante in un conflitto armato internazionale lo \"status\" di \"combattente legittimo\" e, di conseguenza quello di \"prigioniero di guerra\" in caso di cattura, nei seguenti casi:\nI combattenti legittimi hanno uno speciale \"privilegio\", in virt\u00f9 del quale sono esclusi dall'obbligo di rispettare il codice civile del paese in cui sono in guerra. Questo implica che non debbano subire un processo, per esempio, per omicidio quando uccidono i soldati nemici. I prigionieri di guerra usufruiscono di questo privilegio se accusati di crimini dopo la cattura; secondo le leggi e le consuetudini di guerra possono essere imputati per crimini di guerra ma non per atti di violenza, come l'uccisione o la cattura di soldati o la distruzione di obiettivi militari.\nConflitti interni.\nI Protocolli aggiuntivi alle Convenzioni di Ginevra - adottati a Ginevra l'8 giugno 1977 dalla conferenza per la riaffermazione e lo sviluppo del diritto internazionale umanitario applicabile nei conflitti armati e aperti alla firma a Berna il 12 dicembre 1977 - cercano, tra l'altro, di far riconoscere lo stato di combattente legittimo anche al partito insurrezionale di determinate guerre civili. \nLe modalit\u00e0 di questo riconoscimento sono duplici: nel caso del primo protocollo, viene operata un'equiparazione \"de iure\". \nIl termine \"conflitto armato internazionale\" - nel primo dei due Protocolli - di solito si estende anche ai conflitti armati in cui \"le popolazioni combattono contro il colonialismo e l'occupazione dei territori da parte di Stati esteri e contro i governi razzisti nell'esercizio del diritto di auto-determinazione sancito nella Carta delle Nazioni Unite e nella Dichiarazione dei principi di diritto internazionale riguardanti i rapporti amichevoli e la co-operazione tra gli Stati, che fa riferimento alla Carta delle Nazioni Unite\" (art. 1)\nSecondo l'opinione di Noam Chomsky, eminente linguista e critico di sinistra, il riferimento ai conflitti armati contro i regimi razzisti allude chiaramente alla resistenza armata di quegli anni contro il regime dell\"apartheid\" in Sudafrica, mentre quello contro l'occupazione straniera si riferisce alla resistenza armata contro le varie occupazioni di Israele di quel periodo.\nInfatti, l'art. 44 sancisce:\nL'art. 44 quindi stabilisce:\nSe l'attribuzione \"de jure\" ai predetti conflitti della natura di conflitti internazionali - quanto meno quando sono utilizzati mezzi violenti o terrorismo - \u00e8 assai contestata in dottrina, \u00e8 per\u00f2 il secondo protocollo addizionale alle convenzioni di Ginevra (relativo alla protezione delle vittime dei conflitti armati non internazionali) ad avere in prospettiva l'effetto pi\u00f9 dirompente. \nIl II Protocollo, rispetto alle Convenzioni stipulate nel 1949 che obbligano i soldati ad indossare divise, attribuisce lo \"status\" di combattente legittimo anche a chi combatte una guerra civile senza un'uniforme, purch\u00e9 abbia le armi in evidenza durante le azioni militari; pi\u00f9 in generale, accorda a tutti i combattenti dei conflitti non internazionali la protezione dell'articolo 3 comune delle citate Convenzioni di Ginevra del 1949.\nLe disposizioni dei due Protocolli sono entrate in vigore - con efficacia pattizia vincolante - per gli oltre 160 Stati firmatari che li hanno anche ratificati, ma alcune delle nazioni che potrebbero venire coinvolte direttamente o indirettamente in un conflitto, soprattutto in una guerra civile, si sono rifiutati di ratificarli (tra questi, Stati Uniti d'America, Israele, India, Iran e Turchia). Ma anche quelli che li hanno ratificati hanno spesso apposto riserve o dichiarazioni unilaterali che pongono restrizioni all'accettazione totale (Australia, Cina, Francia, Germania, Repubblica Russa, Spagna e Regno Unito) o che mirano a contestare l\u2019incorporazione in essa del diritto consuetudinario.\nRicongiungimento ai familiari.\nCollegato al DIU \u00e8 anche il lavoro di ricerca della Croce Rossa Internazionale per il ricongiungimento ai familiari dei dispersi per cause di guerra."}
{"id": "107135", "revid": "1658", "url": "https://it.wikipedia.org/wiki?curid=107135", "title": "Diritto Internazionale Umanitario", "text": ""}
{"id": "107136", "revid": "599013", "url": "https://it.wikipedia.org/wiki?curid=107136", "title": "Diu", "text": ""}
{"id": "107137", "revid": "110157", "url": "https://it.wikipedia.org/wiki?curid=107137", "title": "Societ\u00e0 finanziaria internazionale", "text": "La Societ\u00e0 finanziaria internazionale (in inglese \"International Finance Corporation\" - IFC) \u00e8 un'agenzia del gruppo della Banca Mondiale, al pari della pi\u00f9 nota Banca internazionale per la ricostruzione e lo sviluppo (BIRS).\nFondata nel 1956 allo scopo di promuovere lo sviluppo dell'industria privata nei paesi in via di sviluppo attraverso l'erogazione di appositi investimenti e la mediazione verso il mercato internazionale del credito, l'IFC opera - in collaborazione con investitori privati - fornendo alle imprese private che dimostrino di poter essere efficienti, capitale proprio e capitale obbligazionario; gli investimenti dell'IFC, esclusivamente a copertura parziale delle risorse finanziarie richieste dai progetti interessati, possono essere cofinanziati da istituti bancari privati e non sono garantiti dai governi.\nUlteriori scopi istituzionali di tale organismo finanziario internazionale sono quelli di incoraggiare lo sviluppo dei mercati dei capitali dei paesi beneficiari e di stimolare il flusso internazionale di capitali privati verso tali nazioni.\nI 182 paesi membri dell'IFC concorrono collettivamente alla determinazione delle politiche dell'organismo ed all'approvazione degli investimenti; solo i paesi membri della BIRS possono essere membri dell'agenzia. I diritti di voto all'interno del principale organo dell'IFC (il \"Consiglio dei Governatori\") sono proporzionali alle quote di capitale (azioni) detenute dai vari paesi.\nAnalogamente a quanto avviene in molti degli organismi finanziari internazionali il \"Consiglio dei Governatori\" delega la maggior parte dei propri poteri al \"Consiglio Direttivo\" composto dagli stessi Direttori esecutivi della BIRS rappresentanti i paesi membri dell'IFC; in particolare \u00e8 proprio il \"Consiglio Direttivo\" ad effettuare la revisione dei progetti di investimento sottoposti all'IFC.\nSebbene in diverse aree la Societ\u00e0 finanziaria internazionale coordini le proprie attivit\u00e0 con gli altri organismi appartenenti al gruppo della \"Banca mondiale\" solitamente effettua le proprie operazioni in maniera indipendente essendo un organismo sia legalmente che finanziariamente autonomo."}
{"id": "107140", "revid": "599013", "url": "https://it.wikipedia.org/wiki?curid=107140", "title": "Ifc", "text": ""}
{"id": "107141", "revid": "10803", "url": "https://it.wikipedia.org/wiki?curid=107141", "title": "Biblioteche digitali", "text": ""}
{"id": "107145", "revid": "394", "url": "https://it.wikipedia.org/wiki?curid=107145", "title": "Melting (EP)", "text": ""}
{"id": "107153", "revid": "765341", "url": "https://it.wikipedia.org/wiki?curid=107153", "title": "Oligonucleotide", "text": "Gli oligonucleotidi sono brevi (oligo) sequenze di nucleotidi (RNA o DNA), tipicamente con 20 o meno paia di basi. La loro produzione viene solitamente affidata a sintetizzatori automatici, che possono produrne in modo efficiente fino ad una lunghezza di 160/200 basi. I nucleotidi costituenti questi brevi frammenti di acidi nucleici possono essere normali o modificati con gruppi tiolici, aminici o con gruppi fluorescenti, a seconda dell'uso che se ne fa.\nIl loro impiego in ricerca \u00e8 primariamente quello di \"sonde\" per l'individuazione di DNA o RNA complementari, dal momento che sono in grado di legare con alta efficienza acidi nucleici ad essi complementari. Alcune procedure che si servono di oligonucleotidi sono la PCR e la sua evoluzione PCR real time (nei quali si utilizzano oligonucleotidi come \"primers\" per innescare la reazione di polimerizzazione), i Southern blot e l'ibridazione fluorescente in situ (FISH).\nNella terminologia comunemente usata nella comunit\u00e0 scientifica, ci si riferisce agli oligonucleotidi indicandoli brevemente come oligo.\nOligodesossiribonucleotidi.\nGli oligodesossiribonucleotidi (ODN) sono oligonucleotidi sviluppati per applicazioni cliniche in numerose malattie. Trattandosi di molecole altamente specifiche (perch\u00e9 costruite per appaiare specifiche sequenze bersaglio), presentano un notevole interesse per le industrie farmaceutiche e biotecnologiche, interessate all'individuazione di farmaci specifici, efficienti e con pochi effetti collaterali, come gli ODN promettono di essere. Gli ODN risultano essere, infatti, dei farmaci molto potenti. Sfortunatamente il loro impiego \u00e8 fortemente limitato dalla loro ridotta stabilit\u00e0 chimico-fisica, ma soprattutto dalla loro modesta capacit\u00e0 di permeare le membrane cellulari per raggiungere gli acidi nucleici bersaglio. Per ovviare a questo problema sono state apportate diverse modifiche alla struttura chimica nativa di queste molecole, con risultati contrastanti.\nOligonucleotidi antisenso.\nGli oligonucleotidi antisenso, detti anche \"ASO\" (dall'inglese, \"AntiSense Oligonucleotides\") sono brevi molecole a singolo filamento di DNA (e in alcuni casi di RNA) complementari ad una determinata sequenza. La sequenza a cui si legano \u00e8 solitamente una molecola di mRNA che, legata da un ASO specifico, non \u00e8 pi\u00f9 in grado di essere tradotta. I meccanismi attraverso cui pu\u00f2 avvenire il blocco della traduzione sono essenzialmente due:\nGli ASO presentano numerose applicazioni cliniche: il primo farmaco ASO ad entrare in commercio (1996), \u00e8 stato il VitraveneTM, un antivirale approvato dall'FDA e dall'EMEA esclusivamente per il trattamento di retiniti da citomegalovirus in soggetti immunocompromessi refrattari alla terapia classica.\nsiRNA e RNA interference.\nGli siRNA (dall'inglese \"short interfering RNA\", \"RNA interferente breve\") sono brevi molecole di RNA a doppio filamento in grado di avviare il meccanismo cellulare della RNA interference. Sono infatti in grado di reclutare il RISC (\"RNA interference silencing complex\"), attraverso il quale selezionano specifici mRNA da avviare alla degradazione.\nAltri ODN.\nEsistono altri tipi di ODN:\nDNA microarray.\nI DNA microarray sono costruiti utilizzando oligonucleotidi sintetici fissati (ad alta densit\u00e0) ad un sostegno (come nylon o vetro). Attualmente i microarray vengono utilizzati ad esempio per studi di polimorfismo ed espressione genica."}
{"id": "107154", "revid": "10473", "url": "https://it.wikipedia.org/wiki?curid=107154", "title": "International Finance Corporation", "text": ""}
{"id": "107157", "revid": "2128848", "url": "https://it.wikipedia.org/wiki?curid=107157", "title": "Ruota", "text": "Una ruota \u00e8 un oggetto circolare in grado di ruotare attorno a un asse centrale. Viste le sue molteplici applicazioni, dalla meccanica all'idraulica o ai trasporti, \u00e8 considerata una delle invenzioni pi\u00f9 rivoluzionarie della storia e del progresso dell'umanit\u00e0.\nStoria.\nPrima dell'uso della ruota, gli oggetti pesanti potevano essere tirati con l'aiuto di una treggia o spostati mettendo sotto delle travi rotolanti, come nella costruzione di megaliti o piramidi. Le prime ruote che girano intorno a un asse sono state trovate nella seconda met\u00e0 del V millennio su figure giocattolo della cultura Cucuteni in Romania. Da l\u00ec era ancora una lunga strada di molti piccoli passi (vedi illustrazione) per la costruzione di tali ruote, che erano anche adatti per il trasporto.. \nNon fu che tremila anni dopo che il tornio da vasaio fu inventato dai Sumeri nell'antica Mesopotamia. Gli Incas e altre culture occidentali sembrano aver approssimato il concetto di ruota, che appare in alcuni giocattoli di pietra, ma senza usarla come oggi. Non sono ancora state trovate ruote nell'Africa subsahariana o in Australia per il periodo precedente al contatto con il resto del mondo.\nNel nuovo mondo, sebbene non avessero propriamente sviluppato la ruota, sembra che gli Olmechi e altre culture americane vi si fossero avvicinati, come dimostrato dal ritrovamento di un gioco per bambini datato 1 500 anni prima di Cristo. Si pensa che il primo ostacolo all'utilizzo in larga scala della ruota fu la mancanza di grandi animali addomesticati che potessero essere utilizzati per trainare i carri: il bisonte americano \u00e8 difficile da addomesticare e il cavallo, presente fino a 12 000 anni fa, si estinse rapidamente in seguito alla caccia effettuata dagli umani appena giunti nel nuovo continente. Il solo animale che fu addomesticato nel Nuovo mondo fu il lama, che non si diffuse oltre le Ande, sino al tempo dell'arrivo di Colombo.\nConcludendo, probabilmente l'invenzione \u00e8 stata possibile soltanto in quelle aree, come Mesopotamia e Cina, in cui erano stati addomesticati animali selvatici di grossa e media taglia, i soli in grado di fornire la forza motrice necessaria ai carri.\nL'invenzione si colloca nella stessa epoca neolitica a cui risalgono altre invenzioni che diedero origine all'et\u00e0 del bronzo. Questo implica un periodo di alcuni millenni successivo all'epoca dell'invenzione dell'agricoltura, quando la ruota non era conosciuta.\nLe prime ruote erano semplici dischi in legno con un foro in mezzo per l'asse come quelle rappresentate nello Stendardo di Ur (XXV secolo a.C.). Negli affreschi egizi vi sono invece ruote a raggi; altri esempi di ruote a raggi sono presenti in Siberia nella cultura Andronovo del XX secolo a.C. \nNel I millennio a.C. i Celti circondarono la ruota in legno con un cerchio di ferro, realizzando un modello di ruota ancora in uso nel XX secolo.\nMeccanica.\nLe ruote sono usate in combinazione con gli assi, a cui la ruota pu\u00f2 essere solidale e riceverne moto, oppure pu\u00f2 girare liberamente rispetto all'asse per mezzo di cuscinetti.\nLa riduzione delle resistenze all'avanzamento offerta dalla ruota \u00e8 dovuta al fatto che le dissipazioni per attrito radente sono limitate alla zona di contatto tra la ruota e l'asse: inoltre la leva costituita dalla ruota con fulcro nel centro riduce la velocit\u00e0 di strisciamento e quindi la forza di attrito quanto maggiore \u00e8 il diametro della ruota.\nEsempi:\nIn realt\u00e0 un'ulteriore perdita di energia \u00e8 dovuta alle deformazioni che la ruota subisce a contatto con il suolo. Questa perdita \u00e8 particolarmente bassa nelle ruote rigide dei treni.\nCinematica.\nIl moto associato all'avanzamento e alla rotazione di una ruota \u00e8 il rotolamento. Eccetto l'asse di rotazione, ogni punto della ruota disegna una curva cicloide. Per una ruota di raggio \"r\", le componenti cartesiane della velocit\u00e0 Vx e Vy sono ricavabili in funzione dell'angolo di rotazione considerando il moto di rotolamento come la somma di due moti puri: uno di trascinamento e uno di rotazione.\nformula_1\nformula_2\nformula_3\nNel rotolamento, i punti compresi tra l'asse di rotazione e la circonferenza della ruota disegnano una curva cicloide accorciata. Considerata una ruota di raggio \"r\" che abbia un cerchio di raggio \"h\" concentrico e solidale con l'asse di rotazione, analogamente alla cicloide ordinaria, le componenti cartesiane della velocit\u00e0 del cerchio V'x e V'y sono ricavabili in funzione dell'angolo di rotazione dalle seguenti equazioni.\nformula_4\nformula_5\nformula_6\nUso.\nLa ruota \u00e8 stata un'invenzione importante non solo per i trasporti, ma per il progresso tecnologico in generale.\nEsistono infatti tipi di ruota, come la ruota idraulica, gli ingranaggi, il volano, la ruota del vasaio, la carrucola e la ruota per filare, che non sono connesse direttamente all'uso nei trasporti.\nSe si esclude il carro, la carriola e il monociclo, tutti i veicoli dotati di ruota possiedono una ruota anteriore e una posteriore con la trazione che pu\u00f2 essere impressa su ciascuna o entrambe.\nLa ruota oltre che singola pu\u00f2 essere gemellata, cio\u00e8 accoppiata a una ruota uguale sullo stesso lato, in modo da poter aumentare il carico sull'asse e/o ridurre la pressione al suolo.\nInnovazioni.\nNegli ultimi anni le ruote sono state prodotte e presentate in diverse configurazioni, dove si ha solo la parte pi\u00f9 perimetrale del cerchione il quale viene montato su un cuscinetto di dimensioni molto elevate, il quale dalla parte pi\u00f9 esterna \u00e8 fissato alla ruota, dalla parte pi\u00f9 interna \u00e8 vincolato al sistema di sospensione del mezzo.\nRuota di scorta.\nLa ruota di scorta \u00e8 una ruota supplementare, utilizzata solo per la sostituzione in caso di foratura di uno pneumatico delle ruote usate normalmente. Questa pu\u00f2 essere:\nIn alcuni casi la ruota di scorta viene sostituita da kit di gonfiaggio e schiuma, che sigillano le piccole perdite e permettono di gonfiare lo pneumatico.\nGeneralmente le ruote di scorta vengono tenute:"}
{"id": "107158", "revid": "1149807", "url": "https://it.wikipedia.org/wiki?curid=107158", "title": "Primer", "text": "Un primer \u00e8 una breve sequenza di acidi nucleici, utilizzata per dare inizio alla replicazione del DNA. In natura, generalmente, \u00e8 l'RNA che viene usato come primer, perch\u00e9 le DNA polimerasi (enzimi che catalizzano la duplicazione del DNA) non sono in grado di iniziare la sintesi di una nuova catena senza ricorrere ad un innesco. Gli inneschi vengono sintetizzati da RNA-polimerasi specializzate, chiamate primasi, le quali, dopo la denaturazione della doppia elica ad opera dell'enzima elicasi e delle proteine destabilizzatrici della doppia elica, si legano ai filamenti stampo e iniziano a sintetizzare corti frammenti di RNA. Su entrambi i lati della forca di replicazione, i primer sono assemblati in direzione 5'\u21923', in maniera discontinua sul filamento ritardo, (tramite frammenti di Okazaki). La DNA-polimerasi aggiunge i desossiribonucleotidi a partire dall'estremit\u00e0 3' libera del primer.\nDopo aver svolto il loro compito, i primer sono degradati ad opera della polimerasi I, che possiede anche un'attivit\u00e0 esonucleasica, o di RNAasi H specializzate. Dopo la rimozione dei primer, lungo il filamento di DNA si vengono a creare dei vuoti, che sono colmati ad opera della DNA-polimerasi I, nei procarioti, e dalla DNA-polimerasi \u03b1 negli eucarioti. Infine, l'interruzione viene saldata dall'enzima ligasi.\nUso di primer sintetici in biologia molecolare.\nI primer sono utilizzati in molte tecniche di biologia molecolare che richiedono la DNA-polimerasi, come in alcune tecniche di sequenziamento del DNA e nella reazione a catena della polimerasi (PCR). I primer usati in queste tecniche sono dei corti frammenti di DNA, della lunghezza di 18-20 basi. Questi inneschi sono costruiti in laboratorio, attraverso una sintesi chimica. \nPrimer per il sequenziamento.\nUna tecnica di sequenziamento del DNA che utilizza i primer sintetici \u00e8 quella di Sanger (detta anche \"tecnica del dideossi\"), un metodo enzimatico con il quale corti frammenti di DNA (interrotti, alternativamente, in corrispondenza di uno dei quattro nucleotidi privati dell'ossidrile in posizione 3') sono sintetizzati dalla DNA polimerasi I, che richiede la presenza di primer (che vengono dunque aggiunti alla miscela di reazione). I primer utilizzati in questa procedura possono essere marcati con sostanze fluorescenti per visualizzare i frammenti corrispondenti, in seguito alla loro separazione su gel di agarosio.\nPrimer per la PCR.\nI due primer utilizzati per la PCR sono definiti \"reverse\" e \"forward\", a seconda che siano complementari al filamento 5'\u21923' o a quello inverso 3'\u21925'.\nLa costruzione di primer richiede il controllo di alcuni parametri. \nEsistono in rete banche dati alle quali i laboratori di biologia molecolare possono riferirsi per scegliere le sequenze di primer pi\u00f9 adatte alla loro ricerca. Un metodo comunemente usato \u00e8 la ricerca BLAST con la quale possiamo trovare tutte le regioni possibili a cui un primer si pu\u00f2 legare. Lo strumento NCBI Primer-BLAST integra progettazione di primer e ricerca BLAST in una sola applicazione. Possono, inoltre, essere eseguite simulazioni al computer di risultati teorici di PCR (PCR Elettronico) per aiutarci nella progettazione di primer."}
{"id": "107159", "revid": "125975491", "url": "https://it.wikipedia.org/wiki?curid=107159", "title": "Mayotte", "text": "Mayotte, in italiano Maiotta (AFI: ; in francese locale: \"Mahor\u00e9\"), \u00e8 un dipartimento d'oltremare della Repubblica francese e una regione ultraperiferica dell'Unione europea costituita principalmente da due isole: \"Grande-Terre\" (Gran Terra) e \"Petite-Terre\" (Piccola Terra). \u00c8 situata nell'oceano Indiano, all'estremit\u00e0 nord del canale di Mozambico, tra la parte settentrionale del Madagascar e quella del Mozambico. Geograficamente fa parte dell'arcipelago delle Comore, insieme alle isole di Grande Comore, Anjouan e Moh\u00e9li. Queste ultime fanno parte dell'Unione delle Comore. Sono inclusi nella regione due cantoni e 32 comuni. Inoltre la regione ha come domini internet .yt, .fr e .eu. Lo status di dipartimento d'oltremare \u00e8 recente, e la regione rimane, con un margine significativo, la pi\u00f9 povera della Francia. Mayotte \u00e8 tuttavia molto pi\u00f9 prospera rispetto agli altri paesi del Canale di Mozambico, rendendola una delle principali destinazioni per l'immigrazione clandestina.\nMayotte ha una superficie di 376 km\u00b2 e con i suoi 270.372 abitanti, ha un'alta densit\u00e0 di popolazione, stimata sui 723 abitanti per km. La citt\u00e0 e prefettura pi\u00f9 grande \u00e8 Mamoudzou on Grande-Terre. Tuttavia l'aeroporto di Dzaoudzi-Pamanzi si trova sull'isola vicina di Petite-Terre. La regione \u00e8 anche chiamata Maore, nome nativo dell'isola principale, usato in particolare da coloro per sostengono l'inclusione del territorio nelle Comore.\nNonostante sia un dipartimento Mayotte \u00e8 oggi parte integrante della Francia. La maggioranza degli abitanti non parla francese come prima lingua, ma in un censimento condotto dal governo francese nel 2013 emerse che la maggior parte delle persone dai 14 anni in su sapesse parlare francese con vari gradi di scorrevolezza. La lingua nativa \u00e8 lo shimaore, una lingua sabaki strettamente legata alle variet\u00e0 linguistica delle vicine isole Comore. La seconda lingua nativa pi\u00f9 diffusa \u00e8 il kibushi, una lingua malgascia. Il kibushi \u00e8 parlato in due variet\u00e0: il kibushi kisakalava, strettamente legato al dialetto sakalava malgascio, e il kibushi kiantalaotra. Entrambi i dialetti sono stati influenzati dallo shimaore. La religione principale \u00e8 l'Islam.\nL'isola fu popolata dalle popolazioni vicine dell'Africa orientale, con un successivo arrivo di arabi che introdussero l'Islam. Nel 1500 fu stabilito un sultanato. Nel XIX secolo Mayotte fu prima conquistata da Andriantsoly, ex sovrano di Iboina in Madagascar, poi dalle vicine isole di Moh\u00e9li, successivamente da Anjouan. Fu infine, ceduta alla Francia nel 1841 dal sultano Adrian Souli, occupata nel 1843 e unita al protettorato di Madagascar, insieme con le altre isole del gruppo delle Comore, nel 1914. Nel referendum sull'indipendenza delle Comore del 1974, il popolo di Mayotte vot\u00f2 per rimanere politicamente parte della Francia. A seguito del risultato estremamente favorevole del referendum del 2009 per decidere lo status dell'isola Mayotte divenne un dipartimento d'oltremare il 31 marzo 2011, diventando cos\u00ec la regione pi\u00f9 periferica dell'Unione Europea il 1\u00ba gennaio 2014.\nIl dipartimento sta affrontando enormi problemi e sfide: nel 2019, con una crescita annua della popolazione pari al 3,8%, met\u00e0 della sua popolazione ha meno di 17 anni, con un tasso di disoccupazione pari al 35% e l'84% degli abitanti che vivono sotto la soglia della povert\u00e0. Inoltre, a causa della massiccia immigrazione clandestina proveniente dalle isole vicine, il 48% della popolazione \u00e8 composta da stranieri.\nToponomastica.\n, esso stesso calco dall'arabo \"Jazirat al Mawet\" che significa \u00ab isola della morte \u00bb (probabilmente a causa della barriera corallina che circonda l'isola e che per un lungo tempo ha costituito un pericolo mortale per le imbarcazioni).\nIn francese Maiotta \u00e8 di sovente nominata \"l'isola dei profumi\" per via della coltivazione un tempo intensa di fiori odoriferi come l'ylang-ylang, simbolo dell'isola. A causa della forma dell'isola vista dal cielo, talvolta essa \u00e8 chiamata \u00ab \u00eele-hippocampe \u00bb (vale a dire \"isola cavalluccio marino\").\nGeografia fisica.\nTerritorio.\nSituata tra il 12\u00b0S e il 13\u00b0S, Mayotte \u00e8 un arcipelago di origine vulcanica, costituito da due isole principali molto disuguali, Grande Terre (la maggiore) e Petite Terre o Pamanzi (la minore), e da una serie di isolotti pi\u00f9 piccoli, i maggiori dei quali sono Chissioua Mtsamboro e Chissioua Mbouzi. Data l'origine vulcanica, il suolo \u00e8 relativamente fertile in alcune aree. Il territorio \u00e8 prevalentemente collinare; l'altitudine pi\u00f9 elevata \u00e8 raggiunta dal Mount Benara a 660 metri. Una vasta barriera corallina circonda, con brevi interruzioni, l'intero arcipelago, fornendo protezione per le navi e un habitat per i pesci. Sull'isola di Petite Terre \u00e8 presente un lago di origine vulcanica chiamato Lac Dziani.\nI suoi territori marini formano una zona economica esclusiva di duecento miglia nautiche e possiede mari territoriali per dodici miglia.\nClima.\nIl clima di Mayotte \u00e8 di tipo \"tropicale umido\", con due stagioni e una media di temperature annuali che si aggirano intorno ai 25.6\u00b0. Una stagione calda e piovosa, molto umida, dura da novembre ad aprile. Durante questa stagione umida, i monsone nordorientali bagnano l'isola. Le temperature sono alte (da 27\u00b0 a 30\u00b0) e l'umidit\u00e0 \u00e8 molto alta. L'80% delle precipitazioni si verifica durante questo periodo. \u00c8 anche la stagione dei cicloni e delle depressioni tropicali, anche se Mayotte \u00e8 poco esposta al rischio di cicloni. Una stagione secca, da maggio a ottobre, arriva durante l'inverno australe. Gli alisei provenienti da sud-est raffreddano l'atmosfera (portando le temperature fra i 20\u00b0 e i 25\u00b0), l'umidit\u00e0 \u00e8 meno importante e la pioggia diventa scarsa.\nStoria.\nLe prime migrazioni nelle isole del Canale di Mozambico avvengono probabilmente tra il sesto e l'ottavo secolo d.C., probabilmente da parte di bantu delle coste africane. Tra l'ottavo e il dodicesimo secolo, alla prima migrazione africana si aggiunse e si mescol\u00f2 una seconda ondata migratoria, proveniente questa volta dall'Oceano Indiano e passata attraverso le Comore e Mayotte verso il Madagascar. Alla prima organizzazione sociale, basata su cultura africana e diretta dai \"Maf\u00e8\" (o capi-famiglia), si sostituiscono in seguito le modalit\u00e0 di gestione pi\u00f9 collettive dei \"Mabedja\" (consigli di villaggio). Fino al XIII secolo, l'isola svilupp\u00f2 legami commerciali con le altre isole del Canale del Mozambico, del Madagascar e dell'Africa. Le invasioni arabe che si susseguirono portarono la cultura swahili e la religione musulmana. Nei secoli successivi sia nelle Comore che su Mayotte iniziano a costituirsi forme di organizzazione sociale e politica basati sull'istituto arabo del sultanato. Nelle isole Comore si crearono sultanati rivali. Intorno al XV secolo i primi europei, portoghesi e francesi, sbarcarono a Mayotte, utilizzando l'arcipelago come punto di rifornimento sulla rotta per l'India.\nTra la fine del diciottesimo e l'inizio del diciannovesimo secolo Mayotte affront\u00f2 violenti disordini (incursioni degli schiavi da parte dei malgasci, saccheggi, guerre di successione, ecc.) che ridussero la sua popolazione a 3.000 persone. Il controllo dell'isola fu passato in mano a diversi sultani, fino a quando fu ceduta alla Francia insieme alle altre Comore nel 1843. Il 25 aprile 1841, per evitare il pericolo di attacchi esterni, in particolare Comore, il sultano di origine malgascia Andriantsouli cedette l'isola alla Francia, rappresentata dal comandante Passot. Mayotte divenne quindi un protettorato francese.\nLa schiavit\u00f9 fu abolita nel 1846. Dal 1886 al 1892 la Francia stabil\u00ec il suo protettorato sulle altre tre isole delle Comore, e l'intero arcipelago fu posto sotto l'autorit\u00e0 del governatore di Mayotte. La legge del 25 luglio 1912 colleg\u00f2 la colonia di \"Mayotte et D\u00e9pendances\" alla colonia francese del Madagascar. Dopo due grandi rivolte (una nel 1915 a Grande Comore, l'altra nel 1940 ad Anjouan), l'arcipelago delle Comore ottenne lo status di territorio d'oltremare nel 1946, dotandosi cos\u00ec di autonomia amministrativa, con capoluogo Dzaoudzi.\nDalla fine degli anni 1950 il progresso economico e sociale nelle Comore fu oscurato da questioni politiche legate all'autonomia, quindi all'indipendenza e, al contrario, al desiderio dei Mahorais di rimanere francesi. Fu per questo che Mayotte fu l'unica isola dell'arcipelago che, con i referendum del 1974 e del 1976, scelse di mantenere i propri legami con la Francia e rinunciare all'indipendenza (rispettivamente con il 63,8% e il 99,4% dei voti). Le Comore continuano a rivendicare l'isola e ci\u00f2 port\u00f2, nel 1976, a una bozza di risoluzione del Consiglio di sicurezza delle Nazioni Unite per riconoscere la sovranit\u00e0 delle Comore su Mayotte. La proposta fu appoggiata da 11 membri su 15: tuttavia, la Francia fece ricorso al proprio potere di veto, bocciando la risoluzione (come, del resto, \u00e8 accaduto nuovamente nel 2004).\nCon un referendum che ottenne il 73% dei voti favorevoli lo status di Mayotte cambi\u00f2 nel 2001, divenendo molto simile a quello di un dipartimento francese. Malgrado ci\u00f2 le rivendicazioni delle Comore non sono cessate.\nDal 31 marzo 2011, grazie al referendum (approvato con il 95,2% di voti favorevoli) del 29 marzo 2009, Mayotte \u00e8 il 101\u00ba dipartimento francese. Come tale, la valuta ufficiale dell'isola \u00e8 l'euro.\nSociet\u00e0.\nEvoluzione demografica.\nSecondo il censimento del 2017 Mayotte aveva una popolazione di 256.518 abitanti.\nSecondo il censimento del 2002 il 64,7% della popolazione \u00e8 nativa di Mayotte, il 3,9% \u00e8 nata nel resto della Francia metropolitana o nella Francia d'oltremare, il 28,1% sono immigrati dalle Comore e il 2,8% sono immigrati dal Madagascar e lo 0,5% proviene da altri Paesi.\nLingue e dialetti.\nL'unica lingua ufficiale di Mayotte \u00e8 il francese, ma secondo il censimento del 2002 solo il 55% della popolazione sopra i 15 anni \u00e8 capace di leggere e scrivere francese, mentre il 41% della popolazione legge e scrive in maorese e in swahili e il 33% della popolazione \u00e8 capace di leggere e scrivere in arabo, che \u00e8 insegnato nelle scuole coraniche di Mayotte. Inoltre a Mayotte, oltre al dialetto comoriano dei nativi, lo Shimaore, sono parlati anche altri dialetti delle Comore portati dagli immigrati. Inoltre gran parte della popolazione capisce anche il malgascio, che \u00e8 lingua del 2% circa degli abitanti di Mayotte.\nReligione.\nIl 97% della popolazione di Mayotte professa l'Islam, e il 3% il cristianesimo.\nEconomia.\nLa valuta corrente in Mayotte \u00e8 l'euro.\nNel 2013 il PIL di Mayotte era di 1,785 miliardi di euro. Nello stesso anno il PIL pro capite era di 8200 \u20ac, cio\u00e8 dodici volte pi\u00f9 alto di quello di Comore nello stesso anno, ma solo un quarto della Francia metropolitana.\nL'economia di Mayotte \u00e8 per lo pi\u00f9 basata sul settore agricolo, includendo pesca e allevamento. L'isola non \u00e8 autosufficiente e deve importare le vettovaglie mancanti dalla Francia metropolitana. L'economia e lo sviluppo dell'isola sono profondamente legate all'assistenza finanziaria francese. La sua posizione remota influenza inoltre lo sviluppo del turismo.\nGeografia antropica.\nSuddivisioni amministrative.\nMayotte \u00e8 suddivisa in diciassette comuni:"}
{"id": "107163", "revid": "123175923", "url": "https://it.wikipedia.org/wiki?curid=107163", "title": "DNA polimerasi (DNA-dipendente)", "text": "Le DNA polimerasi (DNA-dipendente) sono enzimi appartenenti alla categoria delle transferasi, che catalizzano la seguente reazione:\n\"deossinucleoside trifosfato + DNAn \u21c4 difosfato + DNAn+1\".\nQuesti enzimi sono in grado di sintetizzare un filamento di DNA utilizzando come stampo (pi\u00f9 conosciuto con il termine inglese \"template\") un altro filamento di DNA e generando quindi un filamento complementare al primo nel processo di replicazione.\nTutte le DNA polimerasi conosciute sintetizzano il nuovo filamento in direzione 5'- 3' aggiungendo deossiribonucleotidi (dNTP) al gruppo 3'-OH del deossiribosio del nucleotide precedente. Nessuna DNA-polimerasi \u00e8 in grado di iniziare la sintesi di un filamento \"da zero\" (\"ex novo\"). Per questa ragione le DNA-polimerasi necessitano di un oligonucleotide (in inglese \"primers\") complementare al filamento templato. Questo primer \u00e8 costituito da poche decine di nucleotidi e funge da innesco della reazione di amplificazione perch\u00e9 fornisce un gruppo idrossilico (-OH) in posizione 3' a cui la DNA polimerasi legher\u00e0 il primo nucleotide del filamento neosintetizzato. Tali inneschi possono essere sia di DNA sia di RNA. Durante la replicazione \"in vivo\" tali inneschi di RNA sono forniti da una speciale RNA polimerasi detta primasi.\nQuesti inneschi verranno poi eliminati grazie ad alcuni tipi particolari di RNAsi, enzimi capaci di degradare l'RNA. Sar\u00e0 poi compito dell'enzima DNA ligasi legare l'estremit\u00e0 3' del nuovo tratto sintetizzato con l'estremit\u00e0 5' del tratto di DNA precedente.\nI retrovirus possiedono una particolare DNA-polimerasi chiamata \"transcrittasi inversa\", che \u00e8 una DNA-polimerasi RNA-dipendente (\"RdDp\") ed \u00e8 in grado di sintetizzare un filamento di DNA partendo da uno stampo di RNA.\nAttivit\u00e0 esonucleasica.\nAlcune \"DNA polimerasi\" sono dotate di attivit\u00e0 esonucleasica, vale a dire che sono in grado di rimuovere nucleotidi da un filamento di DNA. L'attivit\u00e0 esonucleasica delle DNA polimerasi pu\u00f2 avvenire in direzione 5'-3' o in direzione 3'-5'. Poich\u00e9 la replicazione avviene in direzione 5'-3' allora l'attivit\u00e0 esonucleasica 5'-3' (nella stessa direzione in cui viene sintetizzato il nuovo filamento) rimuove nucleotidi che si trovano a valle rispetto alla DNA polimerasi. L'attivit\u00e0 esonucleasica 3'-5' (in direzione contraria alla sintesi del nuovo filamento) detta \"proofreading\", permette di ridurre notevolmente il tasso d'errore della DNA polimerasi consentendo la rimozione di eventuali nucleotidi scorretti appena incorporati. In questo modo, la cellula diminuisce di molto l'incidenza di mutazioni (possibili future neoplasie) nel proprio DNA.\nDNA polimerasi procariotiche.\nNei procarioti il termine \"DNA polimerasi\" pu\u00f2 riferirsi a ciascuno dei 5 enzimi ad attivit\u00e0 DNA polimerasica che hanno diverse funzioni nella replicazione del DNA.\nQuesti sono:\nDNA polimerasi V.\n\u00c8 formata da due subunit\u00e0, UnuC ed UnuD. Insieme alla DNA polimerasi IV, la DNA polimerasi V fa parte della famiglia Y.\nDNA polimerasi eucariotiche.\nNegli eucarioti le diverse \"DNA polimerasi\" sono nominate attraverso l'uso delle lettere dell'alfabeto greco. Le principali DNA polimerasi eucariotiche sono:\nDNA polimerasi \u03b3.\nSi occupa esclusivamente della replicazione del DNA mitocondriale. Per questo motivo essa risulta essere presente solo nella matrice mitocondriale interna.\nDNA polimerasi \u03b4.\nSi occupa di eliminare i Primer ad RNA, mediante azione esonucleasica 5' -&gt; 3', e di sostituirli con nucleotidi a DNA mediante azione polimerica 5' -&gt; 3'. Agisce sul filamento lagging.\nDNA polimerasi \u03b5.\nSi occupa della duplicazione del filamento leading di DNA, associata alla DNA polimerasi alfa. Possiede attivit\u00e0 polimerica 5' -&gt; 3'.\nFarmacologia.\nEssendo essenziale alla sintesi del DNA, il blocco farmacologico della DNA polimerasi \u03b1 pu\u00f2 essere sfruttato a scopo terapeutico.\nTra i farmaci antitumorali ne esiste uno in particolare che ha questa propriet\u00e0, la citarabina o citosina arabinoside, usata contro leucemie mieloidi acute, nei linfomi e a basso dosaggio nel mantenimento delle mielodisplasie.\nLa DNA polimerasi \u03b2, invece, \u00e8 inibita da due coloranti, il verde naftocromo ed il mordente blu, entrambi derivati dal difenilmetano. A scopo di studio di laboratorio, sono stati identificati altri inibitori di questa polimerasi come lo NSC624548, che hanno permesso di studiare pi\u00f9 in dettaglio le sue funzioni biologiche connesse alla riparazione del DNA.\nCuriosit\u00e0.\nNel 1989, in seguito al grande successo riscosso nella comunit\u00e0 scientifica dalla tecnica della PCR (reazione a catena della polimerasi), inventata qualche anno prima, la DNA polimerasi \u00e8 stata insignita del titolo, istituito \"ad hoc\", di \"Molecola dell'anno\"."}
{"id": "107164", "revid": "1118", "url": "https://it.wikipedia.org/wiki?curid=107164", "title": "Primers", "text": ""}
{"id": "107167", "revid": "919135", "url": "https://it.wikipedia.org/wiki?curid=107167", "title": "Tavola dei fattori primi", "text": "Questa tavola contiene la fattorizzazione dei numeri interi da 1 a 1002.\nNote:"}
{"id": "107169", "revid": "10578", "url": "https://it.wikipedia.org/wiki?curid=107169", "title": "Sistema ipertestuale", "text": ""}
{"id": "107176", "revid": "1305772", "url": "https://it.wikipedia.org/wiki?curid=107176", "title": "Deposito istituzionale", "text": "I depositi istituzionali sono biblioteche digitali costruite secondo il modello Open Access. \nHanno un assetto digitale che permette di informare, di comunicare e di favorire la diffusione di conoscenza. \nL'aggettivo \"istituzionale\" fa riferimento al fatto che possono essere mantenuti da una o pi\u00f9 istituzioni.\nI depositi istituzionali non sono semplici magazzini poich\u00e9 svolgono un'importante funzione di interazione con gli attori coinvolti (bibliotecari, gestori, utenti, \"in primis\" docenti e ricercatori). Come le biblioteche conservano e disseminano i documenti archiviati, li organizzano, gestiscono le procedure per l'indicizzazione dei metadati.\nGli assetti gestiscono il workflow, cio\u00e8 le diverse procedure che avvengono sull'oggetto digitale insieme alla gestione delle persone che le usano; comprendono, dunque, tutte le operazioni e gli attori che ruotano attorno alla progettazione di un oggetto digitale contribuendo a favorire la comunicazione tra i vari attanti.\nIn particolare il vero protagonista dei depositi \u00e8 l'autore che pu\u00f2 diventare, allo stesso tempo, lettore: inserisce il documento, lo indicizza, lo archivia e ne gestisce la completezza anche attraverso la preservazione.\nModelli di depositi istituzionali.\nNella complessa economia dei depositi istituzionali esistono diversi modelli di repository.\nIl modello pi\u00f9 comune \u00e8 quello di un archivio gestito da una singola universit\u00e0.\nAltri modelli di depositi istituzionali sono:\nUn tipo particolare di deposito di ricerca \u00e8 HAL (Hyper Articles en Ligne), il deposito pluridisciplinare ad accesso aperto del Centre National de la Recherche Scientifique (CNRS) francese.\nAttori principali dei Depositi Istituzionali.\nL'interazione degli attori coinvolti \u00e8 alla base dei depositi istituzionali.\nL'attore principale \u00e8 l'utente:\nL'organizzazione logica che viene data all'informazione nel sistema dei depositi istituzionali parte dall'individuazione delle \u201ccomunit\u00e0\u201d, che possono identificarsi con i dipartimenti di una istituzione accademica, o anche un gruppo di ricerca. \n\u00c8 un approccio significativo in quanto nel concetto di comunit\u00e0 sono impliciti i concetti di interazione e di comunicazione, una dinamicit\u00e0 in cui risiede l'elemento di novit\u00e0 dei sistemi di gestione di biblioteca digitale di ultima generazione. \nSono le comunit\u00e0, attraverso i loro responsabili, che definiscono le collezioni, decidono le politiche di accesso, i criteri di validazione dei contenuti e la loro tipologia, le strategie di sviluppo. \nDal punto di vista organizzativo, i depositi istituzionali rappresentano un modello di organizzazione \u201cbottom up\u201d che \u00e8 pragmaticamente il modo migliore per la definizione di standard e regole pratiche per la creazione di biblioteche digitali.\nAl bibliotecario spetta:\nIl bibliotecario deve anche curare la comunicazione interna ed esterna all'istituzione, organizzare corsi all'utenza, e curare i servizi personalizzati. Ne risulta un ruolo completamente rinnovato per la biblioteca all'interno di una istituzione.\nNel caso di istituzioni universitarie, un ruolo specifico pu\u00f2 essere svolto dagli amministrativi e dai segretari di Dipartimento, per le interrelazioni legate alle attivit\u00e0 di ricerca e didattica.\nInfine l'amministratore tecnico del sistema mantiene i servizi e sviluppa funzionalit\u00e0 aggiuntive, \u00e8 responsabile della preservazione, collabora all'architettura del sistema in ambiti federati e cooperativi, gestisce le operazioni di import-export dei metadata e delle risorse e sviluppa nuove interfacce Web."}
{"id": "107177", "revid": "124357165", "url": "https://it.wikipedia.org/wiki?curid=107177", "title": "Quarta crociata", "text": "La quarta crociata fu indetta da papa Innocenzo III all'indomani della propria elezione al soglio pontificio nel 1198. Doveva essere diretta contro i musulmani in Terra santa, ma in realt\u00e0 si risolse nel saccheggio di Bisanzio da parte dell'esercito crociato, portando alla spartizione dell'Impero bizantino e alla costituzione da parte dei crociati dell'Impero Latino. Nella prima enciclica di Innocenzo III, dell'agosto 1198, la liberazione di Gerusalemme era vista come necessaria, ma questo obiettivo non fu raggiunto e solo una piccola parte di crociati raggiunse la Terrasanta.\nPreliminari.\nDopo il fallimento della terza crociata, in Europa ben poco interesse sussisteva per una ripetizione dell'avventura. Gerusalemme era in mano alla dinastia curdo-musulmana degli Ayyubidi che governava la Siria e l'Egitto, eccettuate poche citt\u00e0 lungo la costa che erano controllate dal regno di Gerusalemme. La terza crociata aveva anche istituito il Regno di Cipro.\nLa quarta crociata fu predicata e indetta da papa Innocenzo III, al secolo Lotario conte di Segni, eletto al seggio di Pietro all'et\u00e0 di 36 anni l'8 gennaio del 1198.\nIl 15 agosto 1198, pochi mesi dopo la sua elezione al soglio pontificio, il pontefice emanava un'enciclica con la quale incitava i cattolici alla riconquista di Gerusalemme. La reazione degli stati europei non fu proprio entusiasta. I tedeschi erano in polemica con il papa, Francia e Inghilterra combattevano una delle loro guerre e le citt\u00e0 marinare avevano i loro interessi in Oriente.\nPer evitare una scomunica, la Repubblica di Venezia chiese al papa addirittura una dispensa alla partecipazione, perch\u00e9 affermava di non poter sopravvivere se fossero cessati i traffici con l'Egitto. Ciononostante, principalmente in seguito alle fervide prediche di Folco di Neuilly, la crociata venne posta in essere in occasione di un torneo tenuto ad \u00c9cry-sur-Aisne e organizzato dal conte Tebaldo III di Champagne nel 1199.\nLa crociata stentava tuttavia a partire a causa della morte di Riccardo Cuor di Leone e dell'interdetto lanciato dal pontefice sulla Francia, perch\u00e9 il re aveva ripudiato sua moglie Ingeburge di Danimarca. I nobili francesi scelsero come loro capo il conte Tebaldo di Champagne, che per\u00f2 mor\u00ec il 24 maggio del 1201; fu Bonifacio I del Monferrato a prendere il suo posto. L'obiettivo era di invadere l'Egitto, seguendo il progetto che Riccardo Cuor di Leone aveva prospettato al termine della sua spedizione in Terrasanta durante la terza crociata.\nTrattative.\nI crociati, memori di quanto successo nelle crociate precedenti, decisero di prendere la via del mare per raggiungere la loro meta. Dal parlamento dei crociati di Compi\u00e8gne vennero nominati sei plenipotenziari che dovevano provvedere in merito. Scartate Marsiglia e Genova, non rimaneva che Venezia quale potenza marittima che potesse provvedere tempestivamente ai necessari navigli.\nVennero iniziate le trattative con la Serenissima e ai primi di febbraio del 1201 la delegazione crociata raggiunse Venezia e venne accolta dal doge Enrico Dandolo. Il doge ascolt\u00f2 la richiesta dei crociati e rispose di dover consultare innanzitutto le diverse assemblee politiche della repubblica. Faceva parte dei plenipotenziari anche il maresciallo Goffredo di Villehardouin, il quale ci ha tramandato un rapporto delle trattative. Finalmente, nell'aprile, venne stipulato il contratto di trasporto e rifornimento.\nI Veneziani per i loro servizi fecero accettare ai crociati il pagamento dell'esorbitante cifra di 85.000 marche imperiali d'argento. Per quella somma i veneziani avrebbero approntato per la fine di giugno del 1202 navigli bastanti per il trasporto di 4.500 cavalieri con i loro cavalli, 9.000 scudieri e 20.000 fanti.\nIl contratto prevedeva anche il rifornimento di viveri e foraggio bastanti per il viaggio; oltre a ci\u00f2 Venezia s'impegn\u00f2 ad armare 50 galere che avrebbero accompagnato la crociata in cambio della met\u00e0 delle conquiste effettuate dal momento della partenza. Le condizioni furono ritenute soddisfacenti dagli ambasciatori dei crociati e tre giorni dopo vennero ratificate da parte veneziana dal Maggior Consiglio e dall'assemblea popolare. Segu\u00ec anche una messa solenne nella basilica di San Marco con la presenza di ben 10.000 persone.\nI crociati iniziarono a radunarsi a Venezia tra l'aprile e il giugno 1202, pi\u00f9 precisamente a San Niccol\u00f2 sull'isola del Lido; le loro condizioni di vita erano alquanto precarie. In ogni caso la Serenissima aveva rispettato il contratto, le navi erano pronte e i rifornimenti erano disponibili.\nRispetto alle previsioni, il numero dei crociati che avevano risposto all'appello del Papa era molto ridotto e il denaro raccolto non bastava a coprire le spese: mancavano ancora 34.000 marche d'argento, anche perch\u00e9 molti baroni e il loro seguito, in contrasto con la scelta di Venezia, avevano scelto altre vie per raggiungere la Terra Santa; in queste condizioni Venezia si rifiut\u00f2 di prendere il mare. Intanto i crociati portavano scompiglio nella citt\u00e0, molestavano le donne, rubacchiavano e compivano altri spiacevoli misfatti. A causa di ci\u00f2 furono banditi \u201ccome appestati\u201d (Zorzi) al Lido dove s'erano accampati in attesa di quanto si doveva decidere.\nMa anche per i veneziani la situazione era molto sfavorevole: avevano investito capitali, che temevano di perdere, per soddisfare il contratto e dovevano continuamente rifornire viveri ai crociati accampati in attesa di partire.\nMentre una parte dei pellegrini abbandonava l'impresa, oppure decideva di tentare la via di terra, il capo dei crociati, Bonifacio I del Monferrato, negozi\u00f2 un compromesso con il doge Enrico Dandolo: i veneziani avrebbero partecipato all'impresa e il doge stesso avrebbe assunto il comando della spedizione.\nSaccheggio di Zara.\nLo storico e scrittore veneziano Alvise Zorzi afferma che la riconquista di Zara non fu pattuita gi\u00e0 dall'inizio, ma che era, per cos\u00ec dire, solo latente. Il proposito di riconquistare Zara prese concreta forma durante il viaggio, come logica necessit\u00e0 per una flotta cos\u00ec \"pesante\".\nIl giorno 1\u00ba ottobre (secondo Zorzi), ovvero 8 novembre 1202 (secondo lo storico Steven Runciman), la grande flotta si mise in rotta. Come sopra riportato, Goffredo di Villehardouin tramanda che \"mai flotta pi\u00f9 bella part\u00ec da alcun porto\". Secondo stime attendibili, era composta da 202 navi di vario tipo, dove erano imbarcati 17.000 veneziani e 32.000 crociati. La flotta si ferm\u00f2 prima a Trieste e poi a Muggia, dove i veneziani chiesero un atto di sottomissione.\nArrivati a Zara (ormai sotto l'egida del Regno d'Ungheria) il 10 novembre, i crociati non vennero per\u00f2 accolti a braccia aperte, anzi la popolazione fece resistenza. Dopo un assedio di cinque giorni avvenne l'assalto alla citt\u00e0, che venne presa e saccheggiata. Ormai l'inverno era alle soglie e perci\u00f2 venne deciso di svernare a Zara. Quando venne a conoscenza della presa di Zara e del saccheggio, il papa inorrid\u00ec: contro il suo ordine i crociati avevano osato aggredire una citt\u00e0 cristiana cattolica. Per tale ragione decise di scomunicare la crociata.\nI diversi baroni dichiararono per\u00f2 di essere stati ricattati e costretti da Venezia alla sciagurata azione; il papa allora tolse loro la scomunica, che and\u00f2 completamente a carico dei veneziani. Il doge Dandolo non si cur\u00f2 molto della scomunica, ma prese contatto con Filippo di Svevia (anche lui scomunicato), che doveva convincere il papa a far continuare l'impresa, anche a favore del proprio cognato Alessio IV.\nAlessio IV.\nDifatti, nel frattempo, i crociati avevano ricevuto a Zara un'ambasciata del principe bizantino Alessio IV Angelo, figlio dell'imperatore Isacco II, detronizzato, accecato e tenuto in prigione da suo fratello Alessio III Angelo. Alessio era riuscito a fuggire dalla prigionia nel 1202 e si era rifugiato in Germania presso sua sorella, moglie di Filippo di Svevia. In precedenza Alessio aveva gi\u00e0 contattato Venezia da Verona. La proposta del principe bizantino era quella di ottenere la collaborazione dei crociati per riappropriarsi del trono in cambio di aiuti militari (10.000 soldati), denaro e generi di consumo ai crociati, riunione delle due Chiese e favorevoli accordi mercantili con Venezia. A Venezia promise anche di pagare la somma che i crociati non avevano pagato e di sostenere le spese di 500 cavalieri che dovevano rimanere in Terra Santa.\nIl papa, allettato dalla prospettiva della riunione con la chiesa ortodossa, si fece convincere, tolse la scomunica e diede il suo permesso per la continuazione dell'impresa e la detronizzazione dell'usurpatore Alessio III.\nIl doge Dandolo fu felicissimo di accontentare il papa e di assicurare a Venezia enormi vantaggi. Alcuni crociati, cui non piaceva la prospettiva di assalire un'altra citt\u00e0 cristiana in luogo di combattere i musulmani, si separarono dal resto dei crociati e fecero vela in direzione della Siria.\nIl 25 aprile 1203 Alessio IV arriv\u00f2 a Zara e alcuni giorni dopo la flotta spieg\u00f2 le vele in direzione di Costantinopoli. Venne fatta una sosta a Durazzo, dove Alessio fu riconosciuto quale imperatore, e un'ulteriore sosta venne fatta a Corf\u00f9. Finalmente il 24 giugno Costantinopoli venne avvistata. Dopo aver fatto invano il tentativo di occupare Calcedonia e Crisopoli, i crociati sbarcarono a Galata, riuscirono a far saltare la catena che difendeva il Corno d'Oro ed entrarono nel porto di Costantinopoli.\nPrima presa di Costantinopoli.\nAlessio aveva fatto capire ai crociati e ai veneziani che sarebbero stati accolti con gioia dalla popolazione. Invece trovarono le porte sbarrate e le mura folte di difensori. Il 17 luglio, dopo alcuni giorni di aspra battaglia, i veneziani riuscirono ad aprire una breccia nelle mura ed entrare nella citt\u00e0. Alessio III, messo alle strette, aveva arraffato quanto poteva del tesoro imperiale e si era dato alla fuga, portando con s\u00e9 la figlia.\nIsacco II venne liberato dal carcere e si dichiar\u00f2 pronto a confermare le promesse fatte ai crociati dal figlio, che nomin\u00f2 coreggente il 1\u00ba agosto 1203, con appropriata cerimonia nella chiesa di Santa Sofia alla presenza di tutti i baroni della crociata. Ma non fu facile rispettare gli impegni presi: le casse del regno erano vuote e l'unione delle due chiese era fortemente osteggiata sia dal clero sia dal popolo. I crociati rimanevano accampati fuori delle mura e attendevano una decisione; Alessio cercava di tergiversare e di tacitare i comandanti dei crociati con dispendiosi regali.\nIn citt\u00e0 le ivi residenti colonie dei mercanti genovesi e pisani venivano assalite dal popolo. Alessio peggior\u00f2 le cose imponendo nuove e gravose tasse per racimolare fondi volti ad acquietare i crociati che cominciavano a fare la voce grossa. Si fece nemico anche il clero, confiscando i candelabri d'argento delle chiese, che fece fondere. La scontentezza degli abitanti cresceva nel vedere i cavalieri che scorrazzavano in citt\u00e0.\ni crociati avevano bisogno di viveri e per soddisfarne il bisogno facevano scorribande per conto proprio. Cominciarono atti di aperta ostilit\u00e0 contro i crociati, che venivano anche aggrediti per le strade. Alcuni di essi, responsabili del saccheggio di una moschea, vennero aggrediti dai \u201cgreci\u201d e per difendersi appiccarono il fuoco ad alcune case. L'incendio si propag\u00f2 e per giorni una parte di Costantinopoli fu preda delle fiamme; venne fatto anche un tentativo di incendiare le navi veneziane, che per\u00f2 non ebbe successo.\nSi giunse ad una rivolta, capeggiata da Alessio V detto \"Murzuflo\", cugino di Alessio IV, che aveva precedentemente appoggiato l'usurpazione di Alessio III. Alessio IV venne catturato e strangolato, Isacco II mor\u00ec misteriosamente poco dopo. Salito al trono, Alessio V rifiut\u00f2 qualsiasi pagamento ai crociati e ai veneziani e impose loro di lasciare la \u201csua\u201d citt\u00e0 e il \u201csuo\u201d dominio.\nSeconda presa di Costantinopoli.\nI crociati non avevano intenzione di rinunciare al pagamento pattuito e pianificarono di conseguenza l'assalto alla citt\u00e0.\nUna lettera del papa che proibiva l'azione venne intercettata dai comandanti dei veneziani. Nacque per\u00f2 una disputa su chi doveva coprire l'alta carica. Filippo di Svevia era lontano e per di pi\u00f9 scomunicato, Bonifacio I del Monferrato era inviso ai veneziani perch\u00e9 lo consideravano troppo ambizioso e, peggio ancora, nutriva rapporti con i genovesi.\nSi decise allora che una commissione composta di sei crociati e sei veneziani avrebbe nominato un imperatore dopo la conquista della citt\u00e0. Se l'eletto fosse stato uno dei crociati, ai veneziani sarebbe andata la carica di Patriarca e viceversa.\nAll'imperatore sarebbe andato il palazzo imperiale, il Palazzo delle Blacherne, un quarto della citt\u00e0 ed un quarto del regno. I crociati e i veneziani si sarebbero spartiti i restanti tre quarti. Il bottino sarebbe stato diviso in parti uguali. Il contratto sulla spartizione, noto come \"Partitio Terrarum Imperii Romaniae\", venne firmato nel marzo del 1204. In previsione di un attacco dei crociati, Alessio V fece rinforzare le mura e organizz\u00f2 la difesa. Il primo attacco dei crociati venne sferrato il 9 aprile 1204, ma venne respinto e procur\u00f2 solo forti perdite. Il 12 aprile venne fatto un nuovo tentativo e questa volta i veneziani ricorsero ad uno stratagemma.\nAvevano costruito piattaforme sulle cime degli alberi delle navi, poi avevano inclinato le imbarcazioni fino a che le piattaforme andavano a toccare le mura. Il veneziano Pietro Alberti fu il primo a saltare sulle mura di una torre nemica, ma fu subito ucciso. Venne seguito da un francese, Andr\u00e9 Dureboise, che riusc\u00ec a resistere all'attacco dei difensori, permettendo ad altri veneziani e crociati di occupare le mura. Poco tempo dopo le porte della citt\u00e0 vennero aperte dagli attaccanti penetrati all'interno; per Costantinopoli, \"la Citt\u00e0\", non ci fu pi\u00f9 scampo.\nAlessio V s'era rifugiato con alcune truppe nel suo palazzo imperiale. Nella notte, forse perch\u00e9 temevano un attacco di sorpresa, alcuni crociati tedeschi appiccarono il fuoco a delle case e nuovamente l'incendio divamp\u00f2 in citt\u00e0. Vista l'impossibile situazione, Alessio V si dette alla fuga. Durante quella notte, in cui regnava il caos a Costantinopoli, visto che l'imperatore era scappato, fu eletto imperatore Costantino XI Lascaris, che ordin\u00f2 una sortita contro i crociati, guidata dal fratello del nuovo imperatore, il generale bizantino Teodoro Lascaris (futuro imperatore di Nicea), che non ebbe successo alcuno.\nIl giorno dopo ebbe inizio il grande ed efferato saccheggio.\nMentre Bonifacio del Monferrato occupava il palazzo imperiale del Boukoleon che, secondo Roberto de Clari aveva ben 500 stanze tutte riccamente addobbate e ben trenta capelle, i crociati entravano nelle case e asportavano qualsiasi cosa di valore avessero trovato. Tutte le chiese vennero spogliate dei vasi sacri, delle icone, delle vite dei rifugiati, dei candelabri e quanto non si poteva asportare veniva semplicemente distrutto. Anche la basilica di S. Sofia venne completamente saccheggiata, l'altare venne spezzato, gli arazzi fatti a pezzi.\nUn cronista dell'epoca, testimone oculare, tramanda che una prostituta, seduta sul trono del patriarca, cantava strofe oscene in lingua francese. Mentre i veneziani si concentravano su quelle cose che avevano un grande valore, i francesi arraffavano tutto quello che luccicava, si fermavano solo per ammazzare e violentare. Le cantine vennero depredate, i quasi cinquemila palazzi della citt\u00e0, i quali, secondo fonti, custodivano i due terzi di tutte le propriet\u00e0 mondiali accumulate fino ad allora, vandalicamente saccheggiati e dati alle fiamme. La citt\u00e0 era piena di soldataglia avvinazzata che trucidava chiunque trovasse lungo il cammino. Gli indifesi cittadini venivano torturati perch\u00e9 rivelassero dove avevano nascosto i loro valori.\nI conventi vennero presi d'assalto, le monache stuprate, uccisi e torturati i monaci, molti vescovi e metropoliti e molti nobili e notabili bizantini furono incarcerati e altri assassinati. Vecchi, donne e bambini giacevano in pozze di sangue per le strade, gi\u00e0 morti o morenti. La Quarta Crociata conquist\u00f2 Costantinopoli, stabilendovi un Impero Latino. Nell'organizzazione del nuovo Stato venne istituita la carica di Patriarca latino di Costantinopoli, per guidare il numeroso clero cattolico (veneziano e di altre regioni d'Europa) affluito al seguito dei conquistatori e sostituire il vecchio Patriarcato Ecumenico ortodosso, sopravvissuto nei residui territori bizantini. Il patriarca Giovanni X di Costantinopoli dovette quindi abbandonare la citt\u00e0, ritirandosi in esilio in Tracia, al seguito dell'imperatore Alessio V, ritirandosi quindi nel 1206 a Nicea, presso la corte di Teodoro I Lascaris, che venne incoronato Imperatore di Nicea. L'inferno dur\u00f2 per 14 giorni.\nInfine i comandanti degli assalitori intervennero, dettero ordine di cessare il saccheggio (tanto ben poco era rimasto da depredare) e ordinarono che qualsiasi bottino doveva essere portato in tre chiese e sorvegliato da fidatissimi crociati e veneziani. Questo perch\u00e9 il contratto prevedeva la spartizione dei beni saccheggiati: tre ottavi ai veneziani, tre ottavi ai crociati e il restante quarto era destinato al futuro imperatore. Fra l'altro i veneziani portarono a Venezia i quattro cavalli di bronzo che ornano (attualmente in copia) la basilica di San Marco, l'icona della Madonna Nicopeia e molte preziose reliquie che ancora sono serbate nel tesoro di San Marco.\nNel 1215 il Concilio Lateranense IV riconobbe al patriarca latino i diritti dell'antica sede patriarcale costantinopolitana, ma gi\u00e0 nel 1261 il debole Stato latino venne cancellato, con la riconquista della citt\u00e0 in mani bizantine: il patriarcato greco venne ristabilito nella sua originaria sede e i rivali latini dovettero lasciare la citt\u00e0 per l'Italia. Cos\u00ec ebbe fine la Quarta Crociata che, istituita con l'intenzione di combattere i saraceni, aggred\u00ec e saccheggi\u00f2 unicamente paesi cristiani. Il solco tra Cattolici e Ortodossi era destinato ad allargarsi e approfondirsi nei secoli, fino ai nostri giorni e fino al Concilio Vaticano II indetto da Giovanni XXIII, che vide per la prima volta, come osservatori conciliari, insieme con altri membri di Chiese cristiane sorelle, anche la presenza di molti rappresentanti di Chiese ortodosse e del Patriarcato di Costantinopoli.\nConseguenze.\nPrima conseguenza fra tutte fu quella di fare cessare, anche se momentanemente, l'Impero Bizantino. Gravi furono i danni al patrimonio artistico e culturale della citt\u00e0.\nIl bottino fu calcolato in circa 900.000 marche imperiali d'argento, oggi equivalenti a molte centinaia di milioni di Euro.\nPoi si pass\u00f2 all'elezione dell'Impero latino. Bonifacio del Monferrato sperava sempre di essere eletto, ma trov\u00f2 la forte opposizione dei veneziani. All'inizio i comandanti crociati avevano offerto al vecchio doge veneziano il titolo di imperatore, ma il Dandolo rifiut\u00f2; quindi i comandanti crociati e quelli veneziani furono d'accordo nell'eleggere il conte Baldovino IX di Fiandra, che prese possesso del trono di Costantinopoli. Parte del regno per\u00f2 and\u00f2 a Venezia, secondo quanto previsto dal contratto. Per ampliare la propria potenza marittima Venezia reclam\u00f2 e ottenne la costa occidentale della Grecia, tutto il Peloponneso (Morea), Nasso, Andro, Eubea (oggi Negroponte), Gallipoli, Adrianopoli e i porti della Tracia sul Mar di Marmara.\nDa allora il Doge assunse il titolo di \u201c\"Dominus quartae partis et dimidiae totius Imperii Romaniae\"\u201d, cio\u00e8 \"Signore di un quarto e mezzo dell'Impero Romano d'Oriente\". I veneziani pretesero anche tre ottavi della citt\u00e0 di Costantinopoli e occuparono il quartiere dove \u00e8 oggi ubicata l'Hagia Sophia, ex basilica di Santa Sofia Inoltre ai veneziani and\u00f2 successivamente l'importante isola di Creta, venduta da Baldovino I in cambio di denari sonanti che andarono a riempire le vuote casse imperiali. A ricoprire la carica di patriarca venne nominato il nobile veneziano Tommaso Morosini. Baldovino venne incoronato in pompa magna il 16 maggio 1204 nella cattedrale di Santa Sofia.\nAlla notizia degl'accaduto, Innocenzo III scrisse lettere a Costantinopoli, deplorando e condannando che, senza il suo sapere, Stato e Chiesa erano stati divisi; ma ci\u00f2 non cambi\u00f2 la situazione. Il suo dispiacere crebbe ancora quando venne a sapere che il suo legato, Pietro di San Marcello, aveva svincolato i crociati dalla promessa di liberare Gerusalemme. La crociata da lui predicata e indetta si era tramutata in una guerra tra stati cristiani. Le atrocit\u00e0 commesse dai crociati durante il saccheggio di Costantinopoli non contribuirono certamente a migliorare i rapporti fra la Chiesa ortodossa e quella cattolica di Roma. Le due Chiese erano gi\u00e0 separate dal 1054, e lo rimangono tutt'ora.\nNonostante alcuni tentativi di riconciliazione al secondo Concilio di Lione (1276) e al Concilio di Firenze (1439), falliti in quanto semplici mosse politiche non riconosciute dalla gerarchia ortodossa, le due Chiese si estraniarono sempre pi\u00f9 l'una dall'altra. Bisogner\u00e0 aspettare il 1964, quando papa Paolo VI e il patriarca ecumenico di Costantinopoli Atenagora si scambieranno reciproci saluti e, dopo nove secoli, aboliranno le rispettive scomuniche. Il 4 maggio 2001 papa Giovanni Paolo II, in visita ad Atene, chiese perdono a Christodoulos, arcivescovo ortodosso di Atene e di tutta la Grecia, per il sacco di Costantinopoli. La visita si svolse in un difficile clima, dovuto al dissenso espresso da una parte della comunit\u00e0 ortodossa, soprattutto proveniente dalle Chiese veterocalendariste (del calendario giuliano detto vecchio calendario) e dalle comunit\u00e0 monastiche del Monte Athos, da sempre ostili al primato rivendicato dal Vescovo di Roma."}
{"id": "107181", "revid": "245802", "url": "https://it.wikipedia.org/wiki?curid=107181", "title": "Trudy (Disney)", "text": "Trudy \u00e8 un personaggio Disney creato dal disegnatore italiano Romano Scarpa. Fa il suo esordio in \"Topolino e la collana Chirikawa\", pubblicata sul \"Topolino\" n. 230 del 10 marzo del 1960. Nelle storie statunitensi si chiama \"Trudy Van Tubb\".\nCaratteristiche.\nFin dal suo esordio viene considerata la fidanzata del criminale Pietro Gambadilegno, acerrimo nemico-rivale di Topolino, e quest'ultimo si stupisce di non aver mai saputo di lei prima di allora: Pietro e Trudy si conoscono dall'infanzia, quando, ancora bulletti di quartiere, rapirono il piccolo Topolino dalla sua culla per poterne chiedere il riscatto. Si dimostra spietata e senza scrupoli al pari del suo degno compagno, che spesso aiuta nelle sue elaborate imprese criminose, soprattutto nelle prime storie o comunque in quelle firmate dal disegnatore Scarpa. Ama indossare abiti particolarmente vistosi, porta scarpe con tacchi alti e graficamente risulta la controparte perfetta di Pietro Gambadilegno, al pari di Minni e Topolino, essendo una gatta antropomorfa.\nLa migliore caratterizzazione del personaggio si deve, sicuramente, dovuta al suo creatore, che si era ispirato alle cosiddette \"pupe dei gangster\" dei film d'epoca, pur realizzandone una parodia, essendo Trudy sovrappeso e parecchio rude; nelle storie pi\u00f9 recenti, al pari del fidanzato, anche lei si \u00e8 addolcita: basti pensare che durante gli anni novanta ha persino stretto rapporti di amicizia con Minni, la fidanzata dell'odiato Topolino. Recita spesso e volentieri un ruolo di co-protagonista nelle storie con Pietro Gambadilegno protagonista, che \u00e8 solito chiamarla affettuosamente \"colombella\". In almeno due casi, \u00e8 ricorsa all'aiuto di Topolino per ritrovare o salvare Gambadilegno: in \"Topolino nel favoloso regno di Shan-Grill\u00e0\" (1961) di Scarpa, e in \"Dalla parte sbagliata\" (1998) di Tito Faraci e Paolo Mottura.\n\u00c8 stata disegnata da molti esponenti della scuola Disney italiana, come Giorgio Cavazzano, Massimo De Vita, Sergio Asteriti, Luciano Gatto, Giovan Battista Carpi, Giulio Chierchini, ma anche dall'iberico C\u00e8sar Ferioli Pelaez o dai componenti dello Studio Comicup."}
{"id": "107182", "revid": "123255196", "url": "https://it.wikipedia.org/wiki?curid=107182", "title": "Comitato internazionale della Croce Rossa", "text": "Il Comitato internazionale della Croce Rossa (CICR) \u00e8 un'associazione privata di diritto svizzero con sede a Ginevra. Per lo statuto, sono membri del Comitato tra 15 e 25 persone fisiche di nazionalit\u00e0 svizzera, scelti dal Comitato stesso per cooptazione.\nIl CICR deve essere distinto dalla Federazione internazionale delle Societ\u00e0 di Croce Rossa e Mezzaluna Rossa \"International Federation of Red Cross and Red Crescent Societies\" (IFRCS). La Federazione \u00e8 composta da tutte le societ\u00e0 nazionali di Croce Rossa e Mezzaluna Rossa, il CICR e la Federazione costituiscono insieme il movimento internazionale di Croce Rossa. \u00c8 un'istituzione di carattere umanitario, caratterizzata dall'imparzialit\u00e0, neutralit\u00e0 ed indipendenza. Ha delle responsabilit\u00e0 nel custodire e promuovere il diritto internazionale umanitario, proteggendo e assistendo le vittime dei conflitti armati internazionali, dei disordini e della violenza interna. Il fondamento giuridico di tali responsabilit\u00e0 deriva dalle quattro convenzioni di Ginevra e dai protocolli aggiuntivi del 1977.\nAttivit\u00e0.\nIl CICR ha ricevuto il premio Nobel per la pace nel 1917, nel 1944 e, insieme alla Federazione internazionale delle Societ\u00e0 di Croce Rossa e Mezzaluna Rossa, nel 1963 in occasione del centenario della Croce Rossa. Nel 1996 ha ricevuto il premio Balzan per l'umanit\u00e0, la pace e la fratellanza fra i popoli, in particolare \"Per l'attivit\u00e0 finora svolta e da svolgersi negli ospedali di Wazir Akbar Khan e Karte Seh, a Kabul, in Afghanistan, per la riabilitazione fisica e per i programmi di rieducazione delle vittime di guerra e in particolare delle mine terrestri anti-uomo\".\nIl 16 ottobre 1990 gli \u00e8 stato riconosciuto lo status di osservatore dell'Assemblea generale delle Nazioni Unite.\nPu\u00f2 delegare per lo svolgimento dei propri compiti anche persone qualificate provenienti da altri paesi, in precedenza, anche i delegati erano esclusivamente cittadini svizzeri, ma la necessit\u00e0 di delegati \u00e8 cresciuta nel tempo.\nStatus internazionale.\nIl CICR \u00e8 uno dei pochi esempi di soggetto non nazione all'interno del diritto internazionale. Tale status \u00e8 indipendente anche da quello di associazione che ricade nel diritto svizzero. La \"personalit\u00e0 giuridica\" internazionale del CICR \u00e8 di tipo \"funzionale\"."}
{"id": "107184", "revid": "119063438", "url": "https://it.wikipedia.org/wiki?curid=107184", "title": "Statechart Diagram", "text": "Lo State Chart Diagram o Diagramma degli stati detto anche Pallogramma \u00e8 un diagramma previsto dall'UML per descrivere il comportamento di entit\u00e0 o di classi in termini di stato (macchina a stati).\nIl diagramma mostra gli stati che sono assunti dall'entit\u00e0 o dalla classe in risposta ad eventi esterni.\nIl concetto di stato \u00e8 spesso posto in relazione a ciclo di vita; l'insieme completo di stati che un'entit\u00e0 o una classe pu\u00f2 assumere, dallo stato iniziale a quello finale, ne rappresenta il ciclo di vita.\nGli elementi rappresentati da uno \"State Chart Diagram\" sono lo stato (distinguendo tra iniziale, intermedio e finale), l'evento, l'azione e la guardia.\nLo stato descrive una qualit\u00e0 dell'entit\u00e0 o classe che si sta rappresentando (pratica aperta, in lavorazione, sospesa, chiusa); l'evento \u00e8 la descrizione dell'azione che comporta il cambiamento di stato, l'azione \u00e8 l'evento che ne consegue, la guardia \u00e8 l'eventuale condizione che si deve verificare perch\u00e9 si possa compiere l'azione."}
{"id": "107189", "revid": "1361022", "url": "https://it.wikipedia.org/wiki?curid=107189", "title": "Central Park", "text": "Central Park \u00e8 il pi\u00f9 grande parco nel distretto di Manhattan, a New York. Si trova nella Uptown. al centro tra i due quartieri residenziali, l'Upper West Side e l'Upper East Side, i quali prendono il nome dalla loro posizione rispetto al parco. Anche le strade che lo circondano prendono il suo nome. \u00c8 uno dei parchi cittadini pi\u00f9 conosciuti del mondo, grazie anche alle sue comparse in numerosi film e telefilm. \u00c8 chiamato il \"polmone verde\" di New York.\nDescrizione.\nIl parco, aperto nel 1856, fu progettato da Frederick Law Olmsted e Calvert Vaux. Anche se il parco sembra naturale, \u00e8 in gran parte opera dell'uomo. Il terreno preesistente presentava cave, avvallamenti, paludi e baracche abusive, tanto da scoraggiare il sindaco di allora, Alexander Josephyn; tuttavia Vaux si fece avanti con un mandato al sindaco, affermando che bonificare tutta l'estensione del parco era possibile.\nDopo un periodo di degrado e abbandono fra gli anni '60 e i primi anni '70, Central Park ha riacquistato il suo fascino grazie all'attivit\u00e0 della Central Park Conservancy, organizzazione fondata nel 1980 e gestrice del parco dal 1998 che, sotto la guida della direttrice Elizabeth Barlow Rogers e dell'architetto paesaggista Bruce Kelly, ha riqualificato numerosi luoghi del giardino riportandoli allo splendore originale di Olmsted.\nAll'interno del parco si trovano diversi laghi artificiali (il pi\u00f9 esteso dei quali \u00e8 il Jacqueline Kennedy Onassis Reservoir), estesi sentieri, due piste da pattinaggio sempre artificiali, parchi giochi per bambini, prati utilizzati per numerosi sport e uno zoo. Il parco \u00e8 un'oasi per gli uccelli migratori ed \u00e8 quindi popolare fra gli osservatori di uccelli. Concerti e spettacoli teatrali all'aperto sono organizzati nel Delacorte Theatre, all'interno del parco. Fra gli altri eventi ospitati dal parco ci sono il traguardo della Maratona di New York e la festa di Mezzaestate.\nStoria.\nGli inizi.\nIl parco non faceva parte del piano regolatore del 1811; tuttavia, tra il 1821 ed il 1855, New York quasi quadruplic\u00f2 la sua popolazione e, a causa dell'espansione della citt\u00e0, i newyorkesi si ritrovarono a disporre di pochi spazi aperti, per lo pi\u00f9 cimiteri, per distrarsi dalla rumorosa e caotica vita di citt\u00e0. Molto tempo prima, il bisogno di un grande parco era gi\u00e0 stato espresso attraverso le pagine dell\"Evening Post\" (ora \"New York Post\") dall'editore della testata, nonch\u00e9 poeta, William Cullen Bryant, e dal primo architetto paesaggista americano Andrew Jackson Downing, che inizi\u00f2 a pubblicizzare il bisogno di un parco nel 1844.\nIl bisogno di un posto accogliente come i Bois de Boulogne a Parigi o l'Hyde Park di Londra inizi\u00f2 a essere sentito anche da altri importanti newyorkesi: nel 1853, la citt\u00e0 design\u00f2 un'area di 700 acri (2,8\u00a0km\u00b2), dalla 59\u00aa alla 106\u00aa strada, per la creazione di un parco, per un costo complessivo di oltre 5 milioni di dollari. Circa 1600 residenti, per lo pi\u00f9 irlandesi, tedeschi e afroamericani, che abitavano in baraccopoli, furono sloggiati. Nel 1857, il comune mise a gara il progetto architettonico e vinsero Frederick Law Olmsted e Calvert Vaux. Nel 1863 vennero acquisiti altri 58 ettari. Il parco \u00e8 il pi\u00f9 grande dell'isola di Manhattan.\nLa costruzione.\nLo stato assegn\u00f2 alla Central Park Commission la supervisione dei lavori per lo sviluppo del parco e nel 1857 la commissione tenne un concorso di design paesaggistico. Il paesaggista Frederick Law Olmsted e l'architetto inglese Calvert Vaux svilupparono il cosiddetto \"Greensward Plan\", che vinse poi il concorso. Secondo Olmsted, il parco era \"di grande importanza essendo il primo vero parco di questo secolo, uno sviluppo democratico di altissimo rilievo\", visione probabilmente ispirata dai suoi soggiorni e dai numerosi viaggi in Europa nel 1850. Durante questi viaggi visit\u00f2 molti parchi; in particolare, fu impressionato dal parco di Birkenhead, vicino a Liverpool, in Inghilterra, che apr\u00ec nel 1847 e fu il primo parco finanziato pubblicamente al mondo.\nIl progetto fu influenzato da molte fonti. I camposanti di Mount Auburn (Cambridge, Massachusetts) e Green-Wood (Brooklyn, New York) furono usati come esempi di paesaggio naturalistico idilliaco. Le pi\u00f9 importanti innovazioni nel progetto per Central Park furono le vie di circolazione separate per pedoni, cavalli e altri veicoli. Difatti le vie dedicate al traffico furono poste a un livello ribassato rispetto al parco e semi nascoste, in modo da non distruggere lo scenario naturalistico creato.\nIl piano prevedeva ben 36 ponti, tutti disegnati da Vaux: da quelli fatti in materiale grezzo come l'ardesia di Manhattan o in granito, a quelli neo gotici in ferro, ma comunque tutti diversi.\nPrima di iniziare a costruire il parco si dovette evacuare l'area dai suoi abitanti, molti dei quali erano poveri immigrati tedeschi o irlandesi oppure afroamericani. Molti di loro vivevano in piccole comunit\u00e0, come Seneca Village, Harsenville, il Piggery District o il convento delle \"Sisters of Charity\". I circa 600 operai residenti nell'area furono sfrattati grazie all'Eminent Domain (una forma di esproprio) nel 1857 e il Seneca Village e le altre comunit\u00e0 furono abbattute per creare spazio per il nuovo parco. Il responsabile di questa operazione \u00e8 stato il nonno del futuro campione di baseball Joe Pipitone.\nDurante la creazione del parco, Olmsted combatt\u00e9 costantemente contro la commissione per il parco, nella quale erano presenti molte persone incaricate dall'apparato dei Democratici di New York. Nel 1860, Olmsted fu licenziato per la prima di innumerevoli volte dal sovrintendente per il Central Park e Andrew Haswell Green, gi\u00e0 presidente della commissione sull'educazione per la citt\u00e0 di New York, ne prese il posto. Nonostante la sua poca esperienza, Green acceler\u00f2 la costruzione del parco, anche per portare a termine la negoziazione per estendere la sua superficie di altri 65 acri (26 ha) verso nord, tra la 106th e la 110th strada, che con le sue zone piene di acquitrini sarebbe diventato, una volta dragato e ricostruito, l'Harlem Meer (Meer \u00e8 una parola olandese che significa \"lago\").\nTra il 1860 e il 1873 (durante la presidenza di Ulysses S. Grant), molti dei principali ostacoli al progetto furono rimossi. Durante questo periodo, 14.000 metri cubi di terreno agricolo furono trasportati dal New Jersey, poich\u00e9 la terra presente sul posto non era abbastanza buona per sostentare le varie piante che dovevano essere piantate secondo il piano Greensward. Quando il parco fu ufficialmente completato, nel 1873, pi\u00f9 di 10 milioni di carrette di materiale, compreso terra e rocce varie, furono rimosse dall'area manualmente e trasportate fuori dal parco.\nAttivit\u00e0 nel parco.\nSport.\nCentral Park \u00e8 forse il parco pi\u00f9 amato dagli atleti. Il Park Drive, di 9,7\u00a0km di perimetro, \u00e8 un paradiso per corridori, anche a livello amatoriale, ciclisti e pattinatori. Quasi tutti i weekend nel parco si tiene una gara; molte di queste competizioni sono organizzate dal New York Road Runners. La maratona di New York finisce davanti al Tavern on the Green. Il 4 novembre 2012, a seguito della cancellazione dell'edizione annuale della Maratona di New York 2012, circa 20.000 maratoneti hanno \"invaso\" il parco cittadino dando vita ad una corsa benefica, in favore degli abitanti di Staten Island colpiti dalla furia dell'uragano Sandy. Molte altre gare professionistiche si svolgono nel parco, incluse le recenti \"Men's8k Championships\". Una lunga tradizione di equitazione \u00e8 stata mantenuta in vita dal Claremont Riding Academy, chiuso nel 2007. Nella parte nord del parco, tra la 106th e la 108th, si trova una grande pista di pattinaggio, la Lasker Rink and Pool, che si trasforma in piscina all'aperto d'estate ed \u00e8 usata dagli abitanti del quartiere.\nFamosa altres\u00ec la zona sud, dove \u00e8 possibile allenarsi comodamente agli approcci, essendo l'area fornita di un perfetto \"green\" con annessi \"bunker\". Un paradiso per i golfisti di tutti i livelli e le et\u00e0.\nSpettacoli.\nOgni estate, l'organizzazione del Teatro Pubblico di New York organizza spettacoli gratuiti all'aria aperta, spesso ospitando famosi attori di teatro o del cinema, nel Delacorte Theater, sede delle attivit\u00e0 estive del New York Shakespeare Festival. Molte, ma non tutte, delle opere rappresentate sono opera di William Shakespeare, e sin dalla sua fondazione a opera di Joseph Papp nel 1962 sono apprezzate per la loro ottima qualit\u00e0.\nL'Orchestra filarmonica di New York esegue un concerto all'aria aperta ogni estate sul Great Lawn e il Metropolitan Opera presenta due rappresentazioni. Molti concerti sono stati eseguiti nel parco: Elton John nel 1980, Simon and Garfunkel nel 1981, Diana Ross nel 1983, Garth Brooks nel 1997, Dave Matthews Band nel 2003, i Bon Jovi con un concerto gratuito nel 2008. Dal 1992 il cantautore David Ippolito si esibisce quasi tutti i weekend estivi per una larga folla di passanti, curiosi e turisti, divenendo un'icona di New York. Molto spesso \u00e8 ricordato semplicemente come \"That guitar man from Central Park\" (l'uomo con la chitarra di Central Park). Anche Andrea Bocelli si \u00e8 esibito in questo parco (2011). Nel 1993, il tenore Luciano Pavarotti si \u00e8 esibito davanti a 500 000 persone, in un grandioso concerto.\nOgni estate, anche il City Park Foundation offre stage estivi (\"Summerstage\") a Central Park; una serie di performance gratuite che include musiche, danze, dialoghi e presentazione di film, il Summerstage, ha celebrato nel 2005 il suo ventesimo anniversario, ospitando artisti emergenti e di fama mondiale come Celia Cruz, David Byrne, Curtis Mayfield, Ladysmith Black Mambazo, George Clinton and the P-Funk All Stars e il premio Nobel e Pulitzer Toni Morrison.\nI numerosi artisti che lavorano nel parco eseguendo ritratti agli artisti sono stati intervistati da Zina Saunders nel suo progetto \"Overlooked New York.\"\nArrampicata.\nUn'altra attrazione di Central Park sono i suoi enormi massi. Gli scalatori, e specialmente i boulderer, salgono infatti su queste rocce di Manhattan, uno speciale tipo di ardesia, che spuntano fuori dal terreno in certi punti del parco, anche in maniera abbastanza considerevole. Ci sono circa 5 - 10 punti dove gli scalatori si ritrovano. I due punti pi\u00f9 rinomati sono Rat Rock e Cat Rock, entrambi posti sul lato sud del parco.\nBambini.\nIn aggiunta ai suoi 21 parchi giochi, Central Park offre decine di attivit\u00e0 per bambini, incluse esibizioni di burattinai allo storico teatro delle marionette Swedish Cottage. La famosa giostra di Central Park ha emozionato i bambini fin dal 1870, quando fu costruita per la prima volta. D'inverno si divertono anche a pattinare sulla pista da pattinaggio dove ogni anno ci sono pi\u00f9 di 1 milione di persone.\nStatue e Monumenti.\nNel cuore di Central Park sono presenti numerose statue e monumenti. Il pi\u00f9 famoso \u00e8 il memoriale di John Lenon a Strawberry fields. Le statue pi\u00f9 visitate sono quella di Alice nel paese delle Meraviglie, Balto, la statua di Hans Christian Andersen, la statua di Cristoforo Colombo, l'ago di Cleopatra. Sono presenti moltissime altre statue nel parco e molteplici punti d'interesse."}
{"id": "107192", "revid": "599013", "url": "https://it.wikipedia.org/wiki?curid=107192", "title": "Evaporatore", "text": "L'evaporatore \u00e8 l'apparecchiatura atta ad ottenere l'evaporazione di un solvente in una soluzione contenente un soluto poco volatile (o non volatile).\nNella chimica industriale, \u00e8 definito evaporatore un apparecchio atto a concentrare per somministrazione di energia una soluzione costituita da un solvente volatile e da un soluto non volatile. Si distingue dall'essiccamento in quanto il risultato del processo \u00e8 un liquido anzich\u00e9 un solido. L'evaporazione pu\u00f2 comunque indurre la precipitazione del soluto in forma solida, generando cos\u00ec un processo di cristallizzazione.\nNell'accezione pi\u00f9 comune, l'evaporatore \u00e8 un'apparecchiatura in cui circola un fluido refrigerante di un ciclo frigorifero, il quale, assorbendo calore dall'ambiente esterno, cambia stato fisico e da liquido ad alta pressione diventa vapore surriscaldato a bassa pressione. Infatti un esempio di evaporatore che tutti hanno in casa \u00e8 la \"piastra fredda\" dentro il frigorifero: in questo caso il calore assorbito \u00e8 quello che si trova all'interno del frigo, e viene emesso all'esterno dal radiatore dietro l'apparecchio. Ai fini di determinare la caduta di pressione all'ingresso dell'evaporatore, che \u00e8 il presupposto dell'evaporazione del refrigerante, nonch\u00e9 evitare un afflusso eccessivo di refrigerante liquido, che pu\u00f2 raggiungere il compressore e provocarne il danneggiamento degli organi meccanici in seguito al pompaggio di un fluido incomprimibile e al dilavamento del lubrificante, l'afflusso \u00e8 limitato in modo costante, oppure regolato in funzione del carico termico a cui \u00e8 sottoposto in ciascun istante l'evaporatore, da un apposito organo denominato valvola di laminazione, posizionato a valle dell'evaporatore. Il refrigerante liquido in eccesso rispetto al fabbisogno dell'evaporatore \u00e8 accumulato in un contenitore posto a valle (nel caso di tubo capillare) o a monte (nel caso di valvola termostatica) dell'organo.\nStoria.\nL'evaporazione \u00e8 stata usata dall'uomo fino dall'apparizione dell\"'homo sapiens\". Anche prima della scoperta del fuoco, la separazione per concentrazione di un solvente (acqua) da una soluzione (salamoia) era riconosciuto come metodo, incontrollabile ai tempi, di produzione di un composto di valore, il sale comune.\nLa scoperta del fuoco, come prima sorgente termica controllata, ha portato ad una conoscenza dei processi termici, tra cui l'evaporazione, e l'esempio pi\u00f9 notevole \u00e8 la concentrazione dei brodi alimentari, prima impossibile.\nIn tempi storici, la produzione di cloruro di sodio per evaporazione solare \u00e8 divenuta un'industria, e pi\u00f9 tardi l'evento si \u00e8 ripetuto con la produzione dello zucchero mediante cristallizzazione evaporativa (probabilmente la prima applicazione dell'evaporazione in quanto operazione unitaria).\nGli evaporatori moderni nascono nel XIX secolo, quando diviene accessibile il vapore acqueo con i due modelli fondamentali di evaporatore: \nIn ambedue i modelli l'ebollizione ha luogo a contatto dei tubi, entro cui (tipo \"kettle\") o all'esterno dei quali (tipo \"calandria\") condensa vapore d'acqua; pertanto si ottiene un moto fortemente turbolento, con ottimo scambio termico ma veloce sporcamento nei tubi.\nPer ovviare a questi problemi, nel secolo XX sono stati introdotti nuovi modelli di evaporatore, soprattutto introducendo il concetto di circolazione esterna, come nei tipi \"LTV\", dall'inglese \"Long Tube Vertical\", ossia \"tubi verticali lunghi\", di cui vi sono varie forme:\nClassificazione per schema costruttivo.\nNegli schemi che seguono, salvo diversa indicazione, 1 designa l'ingresso del liquido da concentrare; 2 l'uscita del concentrato; 3 l'ingresso del vapore vivo e 4 l'uscita dei vapori esausti. A (A1, A2, ...) sono scambiatori di calore, e B (B1, B2, ...) separatori dei vapori.\nEvaporatori a semplice passaggio.\nIn questi modelli, la soluzione debole \u00e8 alimentata allo scambiatore di calore e, nello stesso o in una camera separata, si ha la separazione della fase liquida (che mano a mano evapora) da quella solida (o meglio, dalla soluzione liquido-solido pi\u00f9 ricca della fase solida); il liquido concentrato \u00e8 quindi estratto dal sistema. In tal modo si ottiene evidentemente il minimo tempo di esposizione della soluzione alle temperature di evaporazione, relativamente alte.\nEvaporatori a ricircolazione.\nIn questi (vedi anche sopra) il liquido circola continuamente tra scambiatore e camera di separazione di fase; la circolazione \u00e8 dovuta o all'effetto naturale di termosifone (sfruttando la differenza di densit\u00e0 tra liquido caldo e freddo, o per trascinamento dovuto al cambiamento di stato, se questo avviene all'interno dei tubi), oppure per azione di una pompa idraulica, con prevalenza sufficiente a vincere le perdite di carico nel circuito.\nNel primo caso si parla di \"evaporatori a circolazione naturale\". Un esempio classico \u00e8 quello 'a tubi corti' (\"calandria\" in inglese) dove il liquido di processo, quello da concentrare, circola tra due camere separate da un diaframma. Quest'ultimo \u00e8 costituito da tubi corti (2\u00a0m) e da un grande tubo centrale; \u00e8 invaso da vapore che riscalda la superficie esterna dei suddetti tubi, all'interno dei quali scorre il liquido di processo, governato dai moti convettivi innescati dal calore, ricircolando tra la camera sottostante e quella sovrastante di evaporazione.\nNel secondo caso si parla di \"evaporatori a circolazione forzata\" (in inglese \"forced circulation evaporator\").\nEvaporatori a film.\nNegli evaporatori a film cadente l'ebollizione avviene all'interno dei tubi dello scambiatore di calore, detto \"a film\", sia in senso ascendente che discendente.\nIl movimento del liquido all'interno dello scambiatore \u00e8 dovuto alla gravit\u00e0, se discendente (o, come si usa dire, \"cadente\"), o al trascinamento dovuto all'ebollizione, se ascendente. Nel primo caso si parla di \"evaporatori a film cadente\" (in inglese \"falling film evaporators\"). Nel secondo caso invece si parla di \"evaporatori a film ascendente\" (in inglese \"rising film evaporators\").\nIn genere gli evaporatori a film consentono coefficiente di scambio termico molto elevati, grazie alla velocit\u00e0 del liquido a contatto dei tubi, piuttosto alta, ma sono molto sensibili alla formazione di sporco dovuto alla precipitazione di solidi sulla superficie di scambio, che diventa il punto di massima temperatura e concentrazione. Sono particolarmente usati nell'industria del pomodoro, del siero e dei vini grazie al breve tempo di stazionamento.\nEvaporatori sommersi.\nIn questi l'ebollizione avviene in una camera separata, e si realizza il circuito in modo che la pressione del liquido all'interno dello scambiatore di calore sia superiore alla tensione di vapore del liquido stesso, evitando in tal modo l'ebollizione. Evaporatori di questo tipo sono adatti anche a trattare sospensioni contenenti solidi, e sono spesso utilizzati come cristallizzatori. Poich\u00e9 la velocit\u00e0 nello scambiatore di calore \u00e8 relativamente bassa, il coefficiente di scambio \u00e8 relativamente basso, ma in questi modelli la massima concentrazione si ottiene in un serbatoio separato, e quindi la formazione di sporco sulle superfici di scambio \u00e8 fortemente ridotta.\nClassificazione per schema energetico.\nGeneralit\u00e0.\nNell'evaporazione il consumo energetico \u00e8 molto alto, per il fatto che per evaporare un chilogrammo di solvente, si deve fornire una quantit\u00e0 di energia corrispondente al calore latente di condensazione, pi\u00f9 eventualmente del calore sensibile, connesso alle perdite, eccetera. Vi sono vari sistemi per ridurre questi consumi, che incidono fortemente sull'economia di esercizio.\nSchemi a multiplo effetto.\nSfruttano il fatto che il solvente evaporato, ricondensando, cede una quantit\u00e0 di calore circa uguale a quella ricevuta in fase di evaporazione. Inviando quindi i vapori di solvente ad un lato di uno scambiatore di calore, si potr\u00e0 riscaldare nell'altro lato il liquido di processo, che quindi evaporer\u00e0, e cos\u00ec via. Se si ha un solo passaggio, si ha un sistema a \"singolo effetto\"; con due passaggi a \"doppio effetto\", e in genere, con \"n\" passaggi si ha un sistema a \"n-plo effetto\".\nNon si pu\u00f2 evidentemente estendere all'infinito il numero degli effetti. Infatti, trattando soluzioni, il punto di ebollizione (e di condensazione) della soluzione \u00e8 maggiore di quello del solvente puro. Quindi, ad esempio, una soluzione satura acquosa di cloruro di sodio a pressione atmosferica bollir\u00e0 a circa 108\u00a0\u00b0C, ma l'acqua evaporata condenser\u00e0 a 100\u00a0\u00b0C (innalzamento ebullioscopico). Quindi nell'effetto successivo la temperatura della soluzione non potr\u00e0 essere, per il primo principio della termodinamica, superiore a 100\u00a0\u00b0C e sar\u00e0 anzi inferiore per consentire lo scambio termico.\nSu prodotti ad alto innalzamento ebullioscopico, come le soluzioni di soda caustica, si arriva a tre effetti, massimo quattro. Nella dissalazione dell'acqua di mare si arriva anche a dieci - quindici effetti.\nIl flusso del liquido da concentrare pu\u00f2 essere nella stessa direzione della pressione decrescente (\"schema in equicorrente\"), in direzione contraria (\"schema in controcorrente\"), o infine ibrido (\"schema a flusso misto\").\nPer convenzione si contano gli effetti secondo il valore decrescente della pressione di evaporazione, e si designa quindi \"primo effetto\" quello a pressione pi\u00f9 alta.\nSchemi a multiplo stadio.\nSono energeticamente pi\u00f9 costosi dei multipli effetti, e vengono usati, anche se raramente, nella concentrazione di prodotti ad alto e altissimo innalzamento ebullioscopico, quale ad esempio l'acido fosforico. Gli evaporatori, in numero variabile, sono tutti alimentati dalla stessa sorgente energetica, e i vapori di solvente separati vengono condensati; il liquido di processo passa da uno stadio all'altro per concentrarsi.\nSi tratta di evaporatori a singolo effetto in cui il risparmio energetico, se c'\u00e8, \u00e8 dovuto solo al recupero del calore sensibile nel passaggio da uno stadio all'altro. Si usano nei casi in cui non si possono effettuare recuperi; nel caso sopra detto, la concentrazione di acido fosforico, non sarebbe possibile condensare i vapori di solvente (acqua) in uno scambiatore a causa del contenuto di fluoro e silicio che farebbero precipitare fluosilicati, particolarmente duri e incrostanti.\nSchemi a multiflash.\nSono un ibrido tra multiplo effetto e multiplo stadio. Il liquido di processo entra nel sistema, si riscalda condensando i vapori nelle zone C di condensazione, dalle quali viene estratta la condensa di processo, (vedi figura) e grazie ad un apporto finale di energia fresca nello scambiatore E, e quindi passa in camere in sequenza a pressioni decrescenti, espandendosi nei separatori dei vapori V e rilasciando vapori di solvente. Schema usato quasi esclusivamente nei grandi impianti di dissalazione dell'acqua di mare per l'ottenimento di acqua potabile. I limiti al numero degli stadi sono simili a quelli del multiplo effetto; nella dissalazione, grazie al basso innalzamento ebullioscopico, si possono realizzare venti e pi\u00f9 stadi di flash. Sono di costruzione pi\u00f9 semplice dei sistemi a multiplo effetto.\nSchemi a compressione dei vapori.\nCome detto per gli schemi a multiplo effetto, la temperatura di condensazione dei vapori separati \u00e8 inferiore alla temperatura di ebollizione. \u00c8 per\u00f2 possibile aumentare questa temperatura comprimendo i vapori stessi, fino a portarli ad una pressione tale da condensare ad una temperatura superiore, per consentire lo scambio termico con la stessa soluzione da evaporare.\nPer comprimere i vapori, si utilizzano o delle pompe a getto (un eiettore) che utilizzano come sorgente energetica dei vapori a pressione molto pi\u00f9 alta, o un compressore rotativo, solitamente a lobi, a vite o centrifughi. In figura \u00e8 mostrato quest'ultimo tipo; i vapori separati nel separatore V sono aspirati dal compressore C che li porta a pressione pi\u00f9 alta. Il compressore centrifugo \u00e8 mosso da un motore elettrico (o turbina) D attraverso un moltiplicatore di velocit\u00e0 M. Quest'ultimo pu\u00f2 essere evitato nel caso della turbina, purch\u00e9 si raggiungano i 25,000 - 30,000 giri al minuto necessari. Il sistema si configura quindi come una pompa di calore, anche se questa dizione \u00e8 usata nel campo per altri tipi di impianto (vedi sotto)\nIl vantaggio energetico sta nel fatto che, per recuperare (caso dell'acqua a pressione atmosferica) 2400\u00a0kJ/kg di calore latente, si spendono (a seconda della pressione di aspirazione) circa 250\u00a0kJ/kg di lavoro di compressione. Il sistema sarebbe quindi paragonabile ad un decuplo effetto. Sennonch\u00e9, buona parte del lavoro di compressione \u00e8 persa in rendimento meccanico; nel caso di compressione a getto di vapore si deve utilizzare vapore ad alta pressione, e quindi assai pregiato (e il sistema \u00e8 relativamente poco efficiente); nel caso di compressione meccanica i rapporti di compressione raggiungibili sono alquanto bassi (massimo 2). Tutto ci\u00f2 considerato, per\u00f2, un sistema di questo tipo, detto \"a termocompressione\" equivale energeticamente a un doppio effetto se a getto di vapore, a un triplo - quadruplo se a compressore volumetrico (a lobi o a vite), a un quintuplo-sestuplo se a compressore centrifugo.\nEvaporatori a pompa di calore.\nEsistono anche gli evaporatori che utilizzano una pompa di calore per generare l'energia termica necessaria ad evaporare ed utilizzano lo stesso gas frigotecnico a condensare i vapori per la produzione dei vapori.\nDal punto di vista energetico equivalgono ai sistemi a 3-4 effetti ma consentono una riduzione dei costi di investimento in quanto l'evaporazione avviene in un unico effetto.\nVengono utilizzati quando \u00e8 necessario trovare il corretto equilibrio tra costi operativi e di investimento.\nI consumi di energia sono compresi tra 70-200 watt/litro evaporato che rendono la tecnica pi\u00f9 efficiente delle tradizionali ad acqua calda / vapore a singolo effetto, essendo competitivi con gli schemi a multiplo effetto; hanno comunque costi energetici 2 - 5 volte pi\u00f9 alti di uno schema a ricompressione meccanica del vapore. Da qualche anno sono in esercizio anche evaporatori sottovuoto con pompa di calore a pi\u00f9 effetti."}
{"id": "107193", "revid": "465169", "url": "https://it.wikipedia.org/wiki?curid=107193", "title": "Cvetan Todorov", "text": "Biografia.\nDopo gli studi condotti in patria, nel 1963 ha lasciato la Bulgaria del regime comunista e si \u00e8 trasferito a Parigi, dove ha studiato filosofia del linguaggio con Roland Barthes. Nel 1967-1968 ha insegnato alla Yale University ed \u00e8 diventato ricercatore presso il Centro Nazionale della Ricerca Scientifica (CNRS) di Parigi. Dal 1983 al 1987 ha diretto il Centro di Ricerca sulle Arti e il Linguaggio (CRAL) di Parigi.\nDopo i primi lavori di critica letteraria sulla poetica dei formalisti russi, si \u00e8 occupato di filosofia del linguaggio, disciplina che Todorov concepisce come parte della semiotica. Dagli anni ottanta ha svolto ricerche di tipo filosofico-antropologico come \"La conquista dell'America\" (1984) e \"Noi e gli altri\" (1989).\nSi \u00e8 poi occupato del ruolo del singolo e della sua responsabilit\u00e0 nella storia. I suoi interessi storici si sono concentrati su temi cruciali come la conquista dell'America e i campi di concentramento nazisti e stalinisti.\nHa pubblicato \"Le morali della storia\" (1991), \"Di fronte all'estremo\" (1992), una riflessione intensa sulle vittime dei lager e dei gulag, e \"Una tragedia vissuta\" (1995).\nLe altre sue opere comprendono una ricerca sulle ragioni della socialit\u00e0 dell'uomo, \"La vita comune\" (1995), \"Le jardin imparfait\" (1998), un saggio sui totalitarismi, \"Memoria del male, tentazione del bene\" (2000) e \"Il nuovo disordine mondiale\" (2003).\n\u00c8 stato \"visiting professor\" di numerose universit\u00e0, tra cui Harvard, Yale, Columbia e la University of California, Berkeley.\nI suoi riconoscimenti comprendono la Medaglia di Bronzo del CNRS, il premio Charles L\u00e9v\u00eaque dell'Accademia Francese di Scienze Morali e Politiche, il primo premio Maugean dell'Acad\u00e9mie Fran\u00e7aise e il Premio Nonino; \u00e8 anche ufficiale dell'Ordine delle arti e delle lettere.\nNel 2007 \u00e8 stato vincitore del premio \"Dialogo tra i continenti\" assegnato dal Premio Grinzane Cavour. Nel 2010 \u00e8 stato ospite al Salone del Libro di Torino, ricevendo il Premio\n\"Giuseppe Bonura\" per la critica militante.\nTodorov \u00e8 morto nel 2017 per atrofia multi-sistemica.\nOpere.\nNell'elenco compaiono le edizioni italiane delle opere di Todorov:"}
{"id": "107195", "revid": "671029", "url": "https://it.wikipedia.org/wiki?curid=107195", "title": "Gaetano Pieraccini", "text": "Biografia.\nNato da Ottaviano Pieraccini e Polissena Sprugnoli, rimase orfano a soli sei anni, ma riusc\u00ec comunque a intraprendere gli studi e a laurearsi in medicina l'8 luglio 1888 presso l'Istituto Superiore di Scienze Sociali di Firenze.\nDopo aver perfezionato i suoi studi a Parigi e Vienna, presso le locali facolt\u00e0 di medicina, Pieraccini rientra nel 1893 a Firenze dove comincia ad esercitare la professione medica sia nel suo studio privato che nell'ospedale di Santa Maria Nuova. Intanto comincia ad avvicinarsi al pensiero socialista e in quello stesso anno entra a far parte del partito dei lavoratori italiani.\nNel 1894 pubblicher\u00e0 la sua prima opera nel campo della Medicina sociale dal titolo \"La difesa della societ\u00e0 dalle malattie trasmissibili\" e contemporaneamente comincia a svolgere una sempre pi\u00f9 intensa attivit\u00e0 politica all'interno del movimento socialista.\nNel 1900 si sposa con Vittoria Sestini e viene candidato dai partiti popolari nel Collegio fiorentino di Santo Spirito, mentre l'anno seguente entra a far parte del Comitato esecutivo della Federazione provinciale socialista dove aderisce alla corrente riformista del PSI.\nDiventato Medico primario dell'ospedale di Santa Maria Nuova, pubblica nel 1905 il \"Trattato di patologia del lavoro e terapia sociale\" che gli varr\u00e0 prima la libera docenza di Patologia del Lavoro e tre anni dopo, primo in italia, la libera docenza di Medicina del Lavoro.\nSi present\u00f2 alle elezioni del 1900 ma non fu eletto. Poi 1909 venne eletto deputato al Parlamento del Regno, carica che ricoprir\u00e0 fino al 1913, adoperandosi per far promuovere una serie di proposte di legge per la concessione di assicurazioni sociali contro le malattie, l'invalidit\u00e0 e la vecchiaia.\nDopo un periodo nel Consiglio comunale e provinciale di Firenze, nel 1918 viene chiamato a far parte dell'Ufficio Internazionale del Lavoro di Ginevra. Nel 1921 viene eletto deputato nelle file del PSI e l'anno seguente aderisce al partito socialista unitario.\nCon l'avvento del fascismo, Pieraccini viene duramente osteggiato sia politicamente che professionalmente. In un primo momento viene allontanato dalla carica di primario del suo ospedale, poi gli viene impedito di insegnare nelle sue facolt\u00e0. Nel 1925 comincia a collaborare al giornale clandestino \"Non Mollare\" di Gaetano Salvemini, Carlo Rosselli e Ernesto Rossi. Nel 1930 gli viene notificata un'ordinanza di assegnazione al \"confino\" di un anno, commutata poi in un anno di \"ammonizione politica\".\nIn questo periodo scrive e pubblica uno dei suoi libri pi\u00f9 noti: \"La stirpe de' Medici di Cafaggiolo: saggio di ricerche sulla trasmissione ereditaria dei caratteri biologici\" (3 voll., Firenze, Vallecchi, 1924-1925).\nIl 22 agosto 1943, dopo la caduta del fascismo, nel suo appartamento si ricostituir\u00e0 la sezione fiorentina del PSI e il 1\u00ba ottobre dell'anno seguente, dopo la liberazione della citt\u00e0, viene nominato sindaco di Firenze, carica che manterr\u00e0 per oltre due anni.\nDopo la scissione del PSI, nel 1947 aderisce al PSLI e nel 1948 viene eletto senatore nelle liste di Unit\u00e0 Socialista e diviene il candidato del PSLI alle elezioni per la presidenza della Repubblica che videro eletto Luigi Einaudi.\nIn questo periodo gli vengono conferiti importanti riconoscimenti in campo accademico e scientifico.\nNel 1954, in occasione del decennale dalla liberazione di Firenze, fu invitato sul palco di piazza della Signoria insieme ai suoi successori alla carica di sindaco: Mario Fabiani e Giorgio La Pira.\nNegli ultimi anni, portando la sua esperienza di medico e scienziato, fu uno dei pi\u00f9 convinti oppositori della legge Merlin sull'abolizione della prostituzione legale, proposta dalla socialista Lina Merlin. Secondo Pieraccini le prostitute, da un punto di vista \"lombrosiano\" erano impossibili da reinserire in societ\u00e0, e inoltre la prostituzione avrebbe risposto ad un bisogno fisiologico del corpo umano. Non pot\u00e9 votare allo scrutinio finale perch\u00e9 la legge fu approvata un anno dopo la sua morte, nel 1958, dopo 10 anni di iter legislativo e dibattiti.\nMuore a Firenze il 13 aprile 1957, nella sua abitazione di via Cavour, 8 a Firenze.\n\u00c8 sepolto nel cimitero fiorentino di Trespiano. Nel 1955 l'Accademia dei Lincei gli aveva conferito il Premio Feltrinelli per le Scienze economiche e Sociali.\nBibliografia.\nAA.VV., \"Gaetano Pieraccini. L'uomo, il medico, il politico\", Firenze, Olschki, 2003."}
{"id": "107202", "revid": "1745361", "url": "https://it.wikipedia.org/wiki?curid=107202", "title": "Dracula", "text": "Dracula \u00e8 un romanzo scritto da Bram Stoker nel 1897, che ha dato origine al personaggio del Conte Dracula, quest'ultimo ispirato alla figura storica di Vlad III di Valacchia."}
{"id": "107205", "revid": "203463", "url": "https://it.wikipedia.org/wiki?curid=107205", "title": "Abbott", "text": ""}
{"id": "107209", "revid": "118223930", "url": "https://it.wikipedia.org/wiki?curid=107209", "title": "Cantagiro 1962", "text": "La manifestazione.\nLe serate furono presentate da Enrico Maria Salerno.\nI partecipanti erano suddivisi in due gironi: i Big nel girone A e i Giovani nel girone B (anche se tra questi vi erano alcuni, come Tony Cucchiara, in attivit\u00e0 gi\u00e0 da qualche anno); mentre i primi parteciparono di diritto alla fase finale, i secondi effettuarono un girone eliminatorio, al termine del quale si classificarono per l'ultima fase tre cantanti, Donatella Moretti con \"L'abbraccio\", Don Backy con \"La storia di Frankie Ballan\" e Lando Fiorini con \"Fino all'ultimo\".\nIl 29 giugno si tenne la serata finale; delle 14 rimaste in gara, venne resa nota la classifica delle prime otto posizioni. Vinse Adriano Celentano con la cover di \"Tower of Strength\" di Gene McDaniels, tradotta in italiano con il titolo di \"Stai lontana da me\".\nLa sigla della manifestazione. \"Cantagiro twist\", era cantata da Carlo Arden (pseudonimo del maestro Carlo Scartocci \"&amp; i Suoi Sconosciuti\"), e pubblicata su disco dalla RCA Italiana, PM 3126.\nElenco delle canzoni.\nGirone B.\nNOTA: solo i primi tre giovani accedono alla fase finale"}
{"id": "107213", "revid": "1718925", "url": "https://it.wikipedia.org/wiki?curid=107213", "title": "Wind Telecomunicazioni", "text": "Wind Telecomunicazioni S.p.A., pi\u00f9 semplicemente nota come Wind, \u00e8 stata un'azienda italiana di telecomunicazioni che offriva servizi di telefonia mobile e, attraverso il marchio Infostrada, anche di telefonia fissa e internet.\nDal 31 dicembre 2016 \u00e8 entrata a far parte di Wind Tre S.p.A., societ\u00e0 nata dalla fusione di Wind Telecomunicazioni S.p.A. con H3G S.p.A., controllata al 50% da VimpelCom (divenuta in seguito Veon) e al 50% da CK Hutchison Holdings. Per numero di abbonati, prima della fusione con 3 Italia, Wind era in Italia il terzo operatore di telefonia mobile (22,1% del mercato al 31 dicembre 2016) dopo TIM e Vodafone e il secondo di telefonia fissa (13,1% del mercato al 31 dicembre 2016) dopo TIM.\n\u00c8 stato fornitore di servizi nel Sistema pubblico di connettivit\u00e0 (SPC); infatti Wind gestiva una parte della connettivit\u00e0 internet e intranet della pubblica amministrazione italiana, in attesa del subentro dei fornitori (Tiscali, BT Italia e Vodafone Italia) aggiudicatari della gara Consip, in virt\u00f9 del contratto stipulato nel 2016.\nStoria.\nWind Telecomunicazioni nasce alla fine del 1997 grazie all'investimento di Enel, France T\u00e9l\u00e9com e Deutsche Telekom.\nOttiene nel 1998 prima la licenza per la telefonia fissa poi, l'8 settembre 1998, la licenza GSM per la telefonia mobile in Italia.\nGi\u00e0 nel dicembre 1998, con l'avvio dei servizi di telefonia fissa per le aziende, conquista il suo primo record: \u00e8 la pi\u00f9 veloce start-up del mercato europeo delle telecomunicazioni.\nDal 1\u00ba marzo 1999 sono attivi anche i servizi di telefonia mobile e fissa per i privati, i servizi Internet e il portale InWind.\nViene inoltre acquisita la societ\u00e0 ITnet, secondo provider italiano e Wind Telecomunicazioni supera i due milioni di clienti.\nLa copertura di tutto il territorio nazionale per i servizi di telefonia fissa viene completata a dicembre 2000 e la convergenza tra mobile ed internet viene rafforzata dal lancio dei servizi WAP. Nello stesso anno Wind Telecomunicazioni acquisisce, prima societ\u00e0 telefonica in Italia e tra le prime in Europa, la certificazione ISO 14001 del Sistema di Gestione Ambientale.\nIl 2001 segna una svolta nel mercato delle telecomunicazioni: Wind Telecomunicazioni lancia la propria offerta di \"unbundling local loop\" (ULL) utilizzando il marchio \"Wind\" nella telefonia fissa e \"InWind\" nell'accesso narrowband ad Internet, mettendo cos\u00ec fine al monopolio della telefonia fissa in Italia.\nWind Telecomunicazioni conclude inoltre l'intesa con l'operatore elettrico ellenico PPC, per l'ingresso di un nuovo operatore nel mercato della fonia fissa in Grecia, diventando l'azionista di maggioranza di Tellas.\nIl 2002 \u00e8 un anno decisivo, che vede il raggiungimento di altri tre obiettivi strategici: l'assegnazione della licenza per i servizi mobili di terza generazione (UMTS), il lancio dei servizi GPRS e l'acquisizione di Infostrada da parte di Enel, azionista di maggioranza.\nA seguito della fusione per incorporazione di Infostrada in Wind, che diventer\u00e0 operativa nel 2002, i clienti totali del gruppo Wind diventano quasi 24 milioni.\nA met\u00e0 del 2002, periodo in cui nasce il portale Libero (dall'unione di InWind.it, Italia On Line.it e Blu.it), Wind Telecomunicazioni raggiunge altri primati con l'offerta ADSL a consumo e con l'avvio della tecnologia MMS.\nIl 2002 si conclude con l'acquisizione di alcuni asset di Blu, smembrata dai suoi azionisti dopo che essi ebbero acquisito il controllo di TIM, dato che la legge impedisce di possedere due gestori mobili.\nIl ramo d'azienda trasferito comprende anche il marchio, la base clienti, il call center di Palermo e alcune infrastrutture tecnologiche.\nNel luglio del 2003 Wind Telecomunicazioni \u00e8 tutta italiana, Enel ne diventa l'unico azionista acquistando il restante 26,6% da France T\u00e9l\u00e9com.\nIl primo semestre si chiude con il raggiungimento di 30 milioni di clienti tra telefonia fissa, mobile e internet.\nL'accordo tra Wind e l'operatore giapponese NTT docomo, siglato prima dell'estate, d\u00e0 il via nel novembre 2003 al lancio dei servizi i-mode, di cui avr\u00e0 l'esclusiva in Italia.\nInoltre, nello stesso anno, Wind Telecomunicazioni insieme ad alcuni operatori mobili europei d\u00e0 vita alla Starmap Mobile Alliance, un accordo di roaming internazionale simile a FreeMove.\nNel 2004 Wind Telecomunicazioni acquisisce Delta S.p.A., system integrator con una forte presenza nel mercato italiano, che offre soluzioni e servizi avanzati nell'ambito dell'Information e Communication Technology.\nAd ottobre dello stesso anno viene lanciato il servizio UMTS, inizialmente disponibile solo in alcune citt\u00e0, e successivamente esteso a tutti i capoluoghi di provincia.\nNel 2005 il gruppo Enel cede la quota di maggioranza di Wind Telecomunicazioni al magnate egiziano Naguib Sawiris, gi\u00e0 proprietario di Orascom, che mirava ad un grosso piano di investimenti per creare un polo centrale delle telecomunicazioni nel Mar Mediterraneo.\nNel 2006 Wind Telecomunicazioni completa l'opera di riorganizzazione dell'alta dirigenza sostituendo l'amministratore delegato Tommaso Pompei con Paolo Dal Pino.\nIl 26 novembre 2007 Wind Telecomunicazioni e Auchan annunciano il partenariato per la fornitura di servizi mobili attraverso l'operatore virtuale di rete mobile A-Mobile.\nIl 4 ottobre 2010 Weather Investments (ora Wind Telecom S.p.A., controllata da Naguib Sawiris) e il gruppo russo VimpelCom annunciano con un comunicato la loro fusione, a seguito della quale, VimpelCom avrebbe assunto il controllo del 51,7% di Orascom Telecom Holding S.A.E. e del 100% di Wind Telecomunicazioni S.p.A.\nIn base a quanto previsto in un primo accordo, gli attuali azionisti di Wind Telecom avrebbero ricevuto in cambio il 20,0% dei diritti patrimoniali, il 18,5% dei diritti di voto nel nuovo gruppo VimpelCom e due membri nel consiglio di amministrazione.\nContestualmente all'operazione, avrebbe avuto luogo uno scorporo di alcune attivit\u00e0 facenti capo a Wind, come il portale Internet 'Libero', la controllata Wind International Services (operante nella fornitura di servizi wholesale) e le operazioni relative ad un cavo sottomarino posato tra Italia e Grecia, il cui destino sarebbe stato stabilito in seguito.\nTuttavia nel mese di dicembre 2010, gli azionisti Telenor si oppongono al programma di fusione, nonostante la restante maggioranza del board VimpelCom si dichiari favorevole.\nIl gruppo decide pertanto di prendere una decisione che rispetti i voleri di tutti gli azionisti: gli organi di stampa diffondono una notizia secondo cui VimpelCom rivede il progetto di fusione, di fatto escludendo Sawiris ed il suo team dai membri del consiglio di amministrazione del futuro gruppo, di conseguenza Wind Telecom non avrebbe pi\u00f9 diritto ad insediare i suoi due membri inizialmente previsti.\nIl 18 marzo 2011 l'assemblea degli azionisti approva la fusione nonostante l'opposizione di Telenor.\nA maggio, successivamente all'acquisizione di Wind da parte di VimpelCom, il portale ed il servizio di posta elettronica \"Libero\" divengono una societ\u00e0 indipendente e separata da Wind Telecomunicazioni S.p.A..\nPoco dopo Wind ha iniziato uno studio per la cessione della gestione della sua rete, manifestando l'intenzione di effettuare un nuovo piano di esternalizzazioni che coinvolgerebbe circa 1600 dei suoi dipendenti.\nIl 17 novembre 2011 questa intenzione \u00e8 stata confermata ed \u00e8 stato puntualizzato che l'esternalizzazione non riguarda l'asset fisico della rete ma il personale dipendente che lo gestisce.\nIl 27 gennaio 2012, in seguito ad una interrogazione parlamentare avanzata dall'Italia dei Valori interessatasi alla cessione rete Wind, si ottiene un tavolo tra ministero dello sviluppo economico, azienda e sindacati.\nGli accordi presi riguardano la sospensione dello studio inerente alla cessione della rete per un periodo di 6 mesi, la sospensione da parte dei sindacati di tutte le agitazioni e l'impegno a non proclamarne altre durante i 6 mesi, l'apertura di un confronto tra azienda e sindacati sotto la vigilanza del ministero dello sviluppo economico che preveda sia l'analisi di soluzioni alternative che la presentazione delle strategie aziendali riesaminando le soluzioni fin a quel momento avanzate e periodici incontri presso il Ministero dello Sviluppo Economico per monitorare l'avanzamento del percorso proposto, l'apertura confronto tra sindacati e ministero sui temi inerenti all'Agenda Digitale e le prospettive industriali complessive del settore delle telecomunicazioni.\nA settembre 2013, Wind Telecomunicazioni, tramite il brand Infostrada, lancia la rete in fibra ottica FTTH GPON a Milano, la copertura verr\u00e0 poi ampliata nel corso del 2014.\nIl 12 gennaio 2014 viene attivato il servizio 4G LTE a Roma, Milano, Bologna e nei principali aeroporti d'Italia. A dicembre 2014 la copertura della nuova tecnologia ha raggiunto oltre 300 comuni, pari al 37% della popolazione.\nIl 29 maggio 2015, Fondo Strategico Italiano (Gruppo Cassa depositi e prestiti), F2I, Vodafone e Wind sottoscrivono una lettera d'intenti per la realizzazione di un'infrastruttura nazionale della fibra ottica attraverso Metroweb.\nIl 6 agosto 2015 CK Hutchison Holdings Limited, societ\u00e0 controllante dell'operatore mobile italiano 3 Italia, e VimpelCom Ltd, che controlla Wind, raggiungono un accordo per una joint venture paritetica alla quale conferire le loro attivit\u00e0 italiane, annunciando la previsione di 5 miliardi di euro di sinergie al netto dei costi di integrazione.\nL'11 gennaio 2016 Wind lancia il servizio fibra in VDSL2 (FTTC VULA su rete TIM) con profilo 30/3\u00a0Mbit/s in 37 comuni italiani.\nIl 1\u00ba settembre 2016 la Commissione Europea approva la joint venture tra CK Hutchison e VimpelCom, per la gestione delle rispettive attivit\u00e0 di telecomunicazioni, che assommano a 31 milioni di utenze mobili e 2,8 milioni di utenze fisse.\nIl 7 novembre 2016, gli azionisti di Wind e 3 Italia annunciano il completamento della transazione per l'integrazione delle loro attivit\u00e0 in Italia. In conseguenza a tale evento, Maximo Ibarra, amministratore delegato \"in pectore\" del futuro gestore nato dalla fusione societaria, subentra a Vincenzo Novari.\nIl 31 dicembre 2016 nasce ufficialmente Wind Tre S.p.A., la societ\u00e0 della joint venture derivata dalla fusione per incorporazione con H3G S.p.A..\nIdentit\u00e0 aziendale.\nMarchi.\nLa societ\u00e0 era attiva sul mercato con i seguenti marchi:\nClienti.\nDati al 30 settembre 2016, risalenti a Wind Telecomunicazioni S.p.A.:\nTelefonia mobile.\n21,82 milioni di linee mobili totali (22,4% del mercato), di cui:\nTelefonia fissa.\n2,71 milioni di linee fisse totali (13,4% del mercato), di cui:\nDati economici e finanziari.\nRisultati al 31 dicembre 2015, risalenti a Wind Telecomunicazioni S.p.A.:\nAzionariato.\nPrima della fusione con H3G S.p.A., Wind Telecomunicazioni S.p.A. era posseduta al 100% da WIND Acquisition Holdings Finance S.p.A., che a sua volta era posseduta al 99,996% da Wind Telecom S.p.A.; quest'ultima era posseduta al 92,24% da VimpelCom Amsterdam B.V., societ\u00e0 controllata al 100% da VimpelCom Ltd."}
{"id": "107214", "revid": "1654659", "url": "https://it.wikipedia.org/wiki?curid=107214", "title": "Komitet gosudarstvennoj bezopasnosti", "text": "Komitet Gosudarstvennoj Bezopasnosti, popolarmente nota come KGB ( , \"Comitato per la Sicurezza dello Stato\"), era il nome della principale agenzia di sicurezza, servizio segreto e polizia segreta dell'Unione Sovietica, attiva dal 13 marzo 1954 al 3 dicembre 1991.\nVenuto a notoriet\u00e0 internazionale durante il periodo della guerra fredda, il KGB riuniva (e lo si scoprir\u00e0 solo alla fine dell'URSS) in un unico organo tutti i compiti e poteri che in Occidente spettavano a pi\u00f9 enti, e che ad esempio, negli Stati Uniti d'America, erano e sono svolti da CIA, NSA, FBI insieme ad altri organismi.\nIl contraltare militare del KGB era il GRU (\u0413\u0420\u0423) servizio segreto militare meglio noto come Direttorato Principale per l'Informazione ().\nStoria.\nNel 1954 il KGB raccolse l'eredit\u00e0 della NKVD di Lavrenti Berija dopo la morte di Stalin e partecip\u00f2 attivamente alle battaglie sotterranee che insanguinarono il mondo della guerra fredda, insieme agli altri servizi segreti mondiali.\nCome qualunque servizio segreto che ne abbia possibilit\u00e0, anche il KGB tent\u00f2 e in qualche caso ottenne l'infiltrazione di suoi agenti nei governi amici e nemici, nelle forze armate e nelle organizzazioni pacifiste straniere. La pratica dell'infiltrazione, che pu\u00f2 assumere la funzione di tentare di destabilizzare governi \"nemici\", era assolutamente condivisa nell'opposto blocco della NATO dai rispettivi servizi dei suoi paesi membri, come la \"CIA\", l\"'MI6\" britannico e lo \"SDECE\" (poi \"DGSE\") francese. Quanto alla raccolta di informazioni, invece, fece anch'esso ricorso alle cosiddette \"trappole al miele\", cio\u00e8 facendo accostare al potenziale informatore una \"disinteressata\" anima gemella che riusciva ad avere accesso a informazioni riservatissime sfruttando la solitudine della persona avvicinata, nel caso delle donne, o il richiamo del sesso, soprattutto negli uomini. In Germania il personale dedicato a questo scopo fu soprannominato \"Liebensbrigade\" (brigata dell'amore).\nCome mostra il suo stemma, il KGB era \"la spada e lo scudo del partito\", custode della lealt\u00e0 all'interno e all'esterno dell'Unione Sovietica. Luoghi celebri legati alla memoria del KGB sono il palazzo della Lubjanka, gi\u00e0 sede delle Assicurazioni Rossija, e il carcere di Lefortovo.\nNel 1991, Vladimir Krju\u010dkov, responsabile principale del KGB, capeggi\u00f2 il fallito colpo di Stato contro il presidente Michail Gorba\u010d\u00ebv. In seguito a ci\u00f2 Krju\u010dkov venne arrestato e il 3 dicembre 1991 il KGB cess\u00f2 di esistere. Successivamente le sue competenze vennero divise tra diverse organizzazioni:\nTra i suoi presidenti, Jurij Andropov ha ricoperto la carica di Segretario generale del PCUS, e il Presidente russo Vladimir Putin proviene dalle sue file ed \u00e8 stato anche presidente dell'FSB, che \u00e8 l'erede del KGB.\nOperazioni importanti.\nBangladesh.\nIl 2 febbraio 1973 il Politburo, che a quel tempo era guidato da Jurij Vladimirovi\u010d Andropov, incaric\u00f2 membri del KGB di influenzare la formazione di un nuovo stato, chiamato Bangladesh, in cui Sheikh Mujibur Rahman era favorito per vincere le elezioni parlamentari. Durante quel periodo, il servizio segreto sovietico cerc\u00f2 di garantire il sostegno al Partito Comunista e ai suoi alleati, prevedendo una facile vittoria per lui.\nNel giugno 1975, Munjib costitu\u00ec un nuovo partito denominato \"Baskal\" e cre\u00f2 un partito unico di Stato. Tre anni dopo, in quella regione, il KGB increment\u00f2 il suo personale da 90 a 200 unit\u00e0 e nel 1979 influenz\u00f2 la pubblicazione di oltre 100 articoli compiacenti sui quotidiani. In questi articoli, gli ufficiali del KGB accusarono Ziaur Rahman ed il suo regime di avere legami con gli Stati Uniti. In seguito a due operazioni di infiltrazione del KGB, il regime di Rahman cadde cinque anni e mezzo dopo. In questo periodo, la CIA var\u00f2 l'Operazione Arsenale, avente lo scopo di proteggere l'allora presidente del Bangladesh.\nNell'agosto 1979 il KGB accus\u00f2 alcuni ufficiali, arrestati a Dacca, del tentativo di rovesciamento, e ad ottobre Andropov approv\u00f2 la fabbricazione di una lettera nella quale Muhammad Ghulam Tawab, al tempo un Vice-Maresciallo, apparisse come il principale cospiratore; la lettera indusse la stampa di Bangladesh, India e Sri Lanka a credere che egli fosse una spia americana. Sotto il comando di Andropov, la Service A, una divisione del KGB, falsific\u00f2 le informazioni in una lettera a Moudud Ahmad in cui si diceva che era supportato dal Governo degli Stati Uniti, e nel 1981 invi\u00f2 una lettera accusando l'Amministrazione Reagan di complottare per rovesciare il presidente Rahman e il suo regime. La lettera affermava anche che dopo l'assassinio di Mujib, gli Stati Uniti contattarono Khondakar Mustaque Ahmad per sostituirlo temporaneamente come presidente. Quando nel 1979 si tenne l'elezione, il KGB fece in modo che il Partito Nazionale del Bangladesh ottenesse la vittoria: il partito ricevette 207 seggi su 300; tuttavia, il regime di Rahman ebbe breve vita. Cadde il 29 maggio 1981 quando, dopo numerose fughe, fu assassinato a Chittagong.\nOrganizzazione.\nIl KGB era diviso nei seguenti direttorati o dipartimenti:\nDirettorati del KGB, dipendenti dal Presidente del KGB"}
{"id": "107216", "revid": "1961143", "url": "https://it.wikipedia.org/wiki?curid=107216", "title": "Ricarda Huch", "text": "Biografia.\nFiglia di un mercante tedesco, studi\u00f2 storia a Zurigo e nel 1891 si laure\u00f2 in filosofia e filologia. Inizi\u00f2 come bibliotecaria per poi insegnare storia in un istituto femminile. Successivamente, insegn\u00f2 a Aeschi bei Spiez ed a Berna. Nel 1897 spos\u00f2 il dentista italiano Ermanno Ceconi e si trasfer\u00ec a Trieste, dove nel 1898 ebbe la figlia Maria Antonia. Ma nel 1906 decise di divorziare e poi sposare il cognato Richard dal quale si separ\u00f2 nel 1910 e rientr\u00f2 a Monaco di Baviera, dove conobbe e frequent\u00f2 Thomas Mann e Karl Wolfskehl. All'avvento del nazismo nel 1933 si dimise dall'Accademia delle arti prussiana, criticando pubblicamente il regime nazionalsocialista per il suo antisemitismo.\nLa carriera letteraria di Ricarda Huch risult\u00f2 ampia ed articolata, spaziando dalle liriche alle prose, dai saggi alle opere storiche, dai drammi alle autobiografie. \nDagli anni della prima guerra mondiale fino al 1926 si interess\u00f2 di spiritualit\u00e0 e di religiosit\u00e0 e nei suoi scritti approfond\u00ec le conseguenze sulla collettivit\u00e0 e sulla natura umana che la devastazione del conflitto aveva avviato.\nTra i lavori pi\u00f9 significativi della Huch si possono citare: \"Die Geschichten von Garibaldi\" (1906), \"Das Risorgimento\" (1908), \"Das Leben des Grafen Federigo Confalonieri\" (1910), che furono opere storiche incentrate sul Risorgimento, in particolare su Giuseppe Garibaldi, Silvio Pellico e Federico Confalonieri; \"Der grosse Krieg in Deutschland\" (1914), risult\u00f2 invece imperniata sulla Guerra dei trent'anni. Questi lavori si caratterizzarono per la presenza sia di elementi fantasiosi sia di ricostruzioni storiche attente, precise e rigorose.\nNei saggi \"Bl\u00fctezeit der Romantik\" (1899) e \"Ausbreitung und Verfall der Romantik\" (1902), la Huch approfond\u00ec gli elementi del movimento letterario romantico, contrapponendoli a quelli del Naturalismo; \"Luthers Glaube (1916)\" e \"Das Zeitalter der Glaubnssplatung\" (1937), furono invece saggi a tematica religiosa."}
{"id": "107218", "revid": "287204", "url": "https://it.wikipedia.org/wiki?curid=107218", "title": "Annibale (disambigua)", "text": ""}
{"id": "107219", "revid": "1543377", "url": "https://it.wikipedia.org/wiki?curid=107219", "title": "3 Italia", "text": "H3G S.p.A., pi\u00f9 semplicemente nota come Tre Italia o solo 3, \u00e8 stata un'azienda italiana di telecomunicazioni che offriva servizi di telefonia mobile.\nIl 31 dicembre 2016 \u00e8 entrata a far parte di Wind Tre S.p.A., societ\u00e0 nata dalla fusione di H3G con Wind, controllata al 100% da CK Hutchison. Il marchio 3 appartiene alla multinazionale di Hong Kong CK Hutchison, operante nella telefonia mobile.\nH3G, prima della fusione con Wind, era il quarto operatore di telefonia mobile in Italia per numero di abbonati (11% del mercato al 31/12/2016) dopo TIM, Vodafone e Wind.\nStoria.\nL'azienda si caratterizz\u00f2 per il lancio sul mercato italiano di tariffe e promozioni. Fu inoltre uno dei primi operatori ad offrire telefoni cellulari a prezzi scontati applicando, tuttavia, su di essi l\"USIM lock\" e l\"operator lock:\" due blocchi che vengono applicati per assicurarsi la fedelt\u00e0 del cliente per almeno nove mesi. Successivamente, entrambi i blocchi vennero rimossi dai terminali venduti o affidati in comodato da 3 Italia.\nClienti.\nH3G S.p.A. al 30 settembre 2016 disponeva di 10,42 milioni di linee mobili totali (10,7% del mercato), di cui:\nIdentit\u00e0 aziendale.\nLa voce istituzionale di 3 \u00e8 stata quella di Paola Della Pasqua.\nMascotte.\n\"3mendo\" \u00e8 nato il 3 marzo 2016 come mascotte di 3 Italia, da un'idea di Federico Cominotto, in occasione dei tredici anni dell'azienda di telecomunicazioni mobili italiana. Viene da subito utilizzato in ambito Social e web per promuovere il marchio e le tariffe dell'azienda. Nasce come personificazione animata del marchio: 3mendo \u00e8 un omino in grigio, occhi furbi, dentoni, braccia e gambe fini fini. 3mendo \u00e8 poliglotta, con genitori in giro per il mondo, da Hong Kong al Regno Unito, ma al cui interno batte un cuore tutto italiano. La sua prima apparizione in assoluto \u00e8 una clip la cui colonna sonora \u00e8 la hit del 1968 \u201cTremendo\u201d di Rocky Roberts. Nella seconda clip si vede invece la mascotte 3mendo che arranca in bicicletta superato da un altro ciclista. Al momento opportuno per\u00f2 la bici raddoppia e, con la forza di due ciclisti vince facilmente la sfida. 3mendo apparir\u00e0 poi nella comunicazione Social di 3 Italia in altri video e meme animati, per raccontare le innovazioni e l'allegria di 3 Italia.\nAzionariato.\nPrima della fusione con Wind Telecomunicazioni, H3G S.p.A. era posseduta da Hutchison 3G Italy Investments S.\u00e0.r.l., societ\u00e0 lussemburghese controllata dal gruppo di Hong Kong CK Hutchison Holdings Limited."}
{"id": "107220", "revid": "736476", "url": "https://it.wikipedia.org/wiki?curid=107220", "title": "Cantagiro 1963", "text": "I partecipanti erano suddivisi in due gironi: i Big nel girone A e i Giovani nel girone B (tra questi vi furono alcuni, come Michele, che riscossero un ottimo riscontro di vendite e un buon successo di pubblico). \nVinse Peppino Di Capri con la canzone \"Non ti credo\", di cui era anche coautore. Ma in questa edizione i successi commerciali arrisero pi\u00f9 che altro ad altri due brani che divennero le colonne sonore dell'estate: il primo fu \"Sapore di sale\" scritto e cantato da Gino Paoli; il secondo fu invece \"I Watussi\" musicato e cantato da Edoardo Vianello."}
{"id": "107226", "revid": "6923", "url": "https://it.wikipedia.org/wiki?curid=107226", "title": "MC-link", "text": "MC-link S.p.A. \u00e8 stato un operatore di telecomunicazioni italiano con sede legale a Trento e sede operativa a Roma fondato nel 1986.\nNasceva come bulletin board system commerciale abbinata alla rivista MCmicrocomputer (da cui ha derivato il nome) ed \u00e8 registrata come \u00abrivista telematica\u00bb dal 1990. A partire dal 1992 aveva offerto ai propri abbonati una casella e-mail. Nei primi anni '90 fu uno dei primi ISP italiani. Da quando operava come societ\u00e0 commerciale autonoma (1998) offriva servizi prevalentemente rivolti al settore professionale.\nStoria.\nMC-link \u00e8 tra i fondatori del NaMeX e del MIX (Milan Internet eXchange), i due principali Internet Exchange Point italiani. Nel 2009 ha acquistato il 54,84% di Alpikom, societ\u00e0 che ha incorporato alla fine del medesimo anno divenendo Operatore di telecomunicazioni. Dal 2010 ha ampliato l'offerta dei propri servizi grazie all'implementazione sulla propria rete nazionale del protocollo di rete MPLS. L'adozione di un'architettura di dorsale geografica e metropolitana, che interconnette le sedi di Roma, Milano/Monza e Trento, realizzata in fibra ottica, permette la delocalizzazione dei servizi.\nNell'agosto 2018 MC-link \u00e8 stata fusa per incorporazione in Irideos insieme a Infracom, KPNQwest Italia ed Enter. Da novembre 2019 Irideos ha accorpato anche Clouditalia S.p.A.\nTecnologie.\nDal 2005 MC-link aveva iniziato a sviluppare un'infrastruttura di rete di accesso proprietaria.\nNella primavera del 2013 ne facevano parte anche le citt\u00e0 di Bolzano, Parma e Rovereto. Nel 2011 \u00e8 stato costruito un secondo data center a Roma in aggiunta a quelli di Trento e Milano per un totale di 1.850 m\u00b2. Sempre nel 2011 \u00e8 stata realizzata, sempre a Roma, una seconda sede pi\u00f9 ampia.\nQuotazione in Borsa.\nMC-link \u00e8 stata quotata sull'AIM Italia - Mercato alternativo del capitale nell'indice FTSE AIM Italia di Borsa italiana con la sigla MCK, dal 22 febbraio 2013 al 3 novembre 2017, quando \u00e8 stata revocata dalle negoziazioni, dopo il successo dell'OPA lanciata a 15,60 euro da IRIDEOS, che \u00e8 detenuta all\u201980% dal Secondo Fondo F2i e al 20% da Marguerite..\nI principali soci erano Paolo Nuti, Bo Arnklit e Dedagroup S.p.A., primaria societ\u00e0 italiana di information technology."}
{"id": "107234", "revid": "102462921", "url": "https://it.wikipedia.org/wiki?curid=107234", "title": "Sezione critica", "text": "In informatica, una sezione critica, anche detta regione critica, \u00e8 una porzione di codice che accede a una risorsa condivisa tra pi\u00f9 flussi di esecuzione di un sistema concorrente.\nMotivazione.\nQuando flussi diversi accedono a una risorsa comune in tempi diversi, ognuno di essi pu\u00f2 completare la propria operazione (lettura o scrittura) senza essere \"disturbato\" dagli altri. Se questa condizione vale \"sempre\" per una certa risorsa, allora si dice che la lettura e la scrittura su quella risorsa sono \"operazioni atomiche\": ogni flusso pu\u00f2 intervenire solo prima o dopo che l'altro abbia completato la propria operazione, e non pu\u00f2 interromperla. Il termine \"atomiche\" \u00e8 inteso nella sua accezione di \"unitarie\", \"indivisibili\". Se \"tutti\" gli accessi a una risorsa sono atomici, allora non ci sono problemi di sincronizzazione.\nPer esempio, un programma per la copia di file potrebbe essere implementato con due thread: uno che copia i byte dal disco di origine verso la memoria RAM, e l'altro che contemporaneamente preleva i byte dalla memoria e li scrive nel disco di destinazione. Questo programma ottiene un vantaggio in velocit\u00e0, perch\u00e9 sovrappone tra loro i tempi di latenza per l'accesso ai dischi, in modo che nessuno dei due risulti bloccato (quindi inutilizzato) a causa dell'altro.\nTuttavia, il sistema operativo non ha consapevolezza del fatto che i flussi di esecuzione si scambino dei byte: invece, vede solo letture e scritture su dischi e in memoria, e al massimo pu\u00f2 garantire che \"queste\" operazioni siano singolarmente atomiche. Se i due thread non prevedono la presenza di sezioni critiche, pu\u00f2 capitare che essi intervengano contemporaneamente sulla memoria comune, e in particolare pu\u00f2 capitare che uno scriva una parte dei dati mentre l'altro li sta ancora leggendo. Il risultato \u00e8 che il thread che legge \"vede\" un contenuto in memoria aggiornato solo parzialmente, e quindi legge informazioni errate. Ci\u00f2 cambia il comportamento del programma in modo imprevedibile, perch\u00e9 il programmatore non pu\u00f2 sapere con quali tempistiche saranno eseguiti i due flussi a tempo di esecuzione.\nLa soluzione per risolvere il problema \u00e8 vincolare i due thread ad accedere alla risorsa condivisa sempre e solo in momenti diversi. In gergo, si dice che gli accessi alla risorsa (in lettura e/o in scrittura) si trovano all'interno di sezioni critiche.\nImplementazione.\nIl problema della sezione critica si affronta progettando un protocollo che i processi possano usare per cooperare: ogni flusso di esecuzione deve chiedere il permesso per entrare nella propria sezione critica e la sezione di codice che realizza questa richiesta \u00e8 la sezione d'ingresso; la sezione critica pu\u00f2 essere seguita da una sezione d'uscita e la restante parte del codice \u00e8 detta sezione non critica.\nIl modo per definire una sezione critica dipende dal linguaggio di programmazione in uso, tuttavia il meccanismo \u00e8 generalmente lo stesso: si richiama un meccanismo di sincronizzazione (ad esempio un semaforo) all'entrata e all'uscita del codice che si vuole nella sezione critica. All'entrata, questo meccanismo controlla il semaforo, per verificare che non vi sia nessun altro processo che sta eseguendo il codice critico. In caso affermativo, l'esecuzione prosegue e il processo corrente prende possesso del semaforo (e quindi della sezione critica), per rilasciarlo all'uscita. In caso contrario, il processo attende che il semaforo si liberi, oppure, nel frattempo, pu\u00f2 eseguire un altro compito. L'accesso di pi\u00f9 processi ad una sezione critica ha, normalmente, una priorit\u00e0 regolata da una coda FIFO.\nLe sezioni critiche sono implementate tipicamente invocando primitive di sistema. Lo svantaggio \u00e8 che le API di queste primitive dipendono appunto dal sistema, quindi il codice scritto risulta non portabile e va riscritto per i diversi sistemi. Alcuni linguaggi risolvono questo problema fornendo una sintassi unificata per la definizione delle sezioni critiche, in modo da evitare il ricorso a funzioni di sistema (per es. Java).\nIl motivo per cui si definiscono sezioni critiche \u00e8 permettere l'accesso ad una risorsa in mutua esclusione, da parte dei \"thread\" che richiedono di leggere o scrivere su tale risorsa. Se viene permesso di accedere alla sezione critica ad un solo processo per volta, allora c'\u00e8 la garanzia che la risorsa condivisa non venga mai modificata da pi\u00f9 processi contemporaneamente, salvando cos\u00ec la coerenza delle informazioni che contiene.\nAltre informazioni.\nLe sezioni critiche non servono quando il contenuto di una risorsa condivisa \u00e8 immutabile, ovvero quando \"nessun\" flusso di esecuzione \u00e8 autorizzato a scrivere su quella risorsa.\nInfatti, nella programmazione ad oggetti, \u00e8 noto che gli oggetti immutabili (cio\u00e8 gli oggetti progettati in modo che non sia consentito cambiarne lo stato interno una volta creati) sono \"thread-safe\", cio\u00e8 possono essere utilizzati da pi\u00f9 flussi di esecuzione senza necessit\u00e0 di ricorrere alle sezioni critiche. Fare uso di oggetti immutabili dovunque possibile rende il codice che li usa pi\u00f9 semplice da scrivere e da leggere.\nNella gestione della sezione critica, le garanzie principali da fornire sono tre:\nLa gestione delle sezioni critiche nei sistemi operativi prevede l'impiego di due strategie principali:\nUn kernel con diritto di prelazione consente che un processo funzionante in modalit\u00e0 di sistema, sia sottoposto a prelazione, rinviandone in tal modo l'esecuzione."}
{"id": "107235", "revid": "436907", "url": "https://it.wikipedia.org/wiki?curid=107235", "title": "Semaforo (disambigua)", "text": "La parola semaforo, a seconda del contesto, pu\u00f2 assumere diversi significati:"}
{"id": "107237", "revid": "260676", "url": "https://it.wikipedia.org/wiki?curid=107237", "title": "2021", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "107239", "revid": "1305772", "url": "https://it.wikipedia.org/wiki?curid=107239", "title": "Ercole (disambigua)", "text": ""}
{"id": "107241", "revid": "9", "url": "https://it.wikipedia.org/wiki?curid=107241", "title": "Qualificatori", "text": ""}
{"id": "107242", "revid": "260676", "url": "https://it.wikipedia.org/wiki?curid=107242", "title": "2022", "text": ""}
{"id": "107243", "revid": "22475", "url": "https://it.wikipedia.org/wiki?curid=107243", "title": "Rossana", "text": ""}
{"id": "107244", "revid": "1543377", "url": "https://it.wikipedia.org/wiki?curid=107244", "title": "Zero termico", "text": "Lo zero termico \u00e8 il dato meteorologico che indica l'altitudine alla quale la temperatura nella libera atmosfera \u00e8 (o sar\u00e0, nel caso di una previsione) di zero gradi Celsius. Al di sopra di tale altitudine la temperatura \u00e8 generalmente inferiore allo zero (tranne nei casi di inversione termica).\nCaratteristiche.\nIl dato dello zero termico \u00e8 indicato in metri di altezza sul livello del mare, ed \u00e8 significativo solo se riferito ad aree geografiche ristrette, poich\u00e9 la conformazione del territorio (pianeggiante o montuoso, con la presenza di laghi o ghiacciai, etc) e le condizioni meteo specifiche della zona, influiscono su di esso in maniera determinante.\nIl dato dello zero termico \u00e8 spesso indicato nei bollettini meteorologici, e assume particolare importanza in quelli specifici delle regioni montuose, consentendo a escursionisti e alpinisti di prendere coscienza delle condizioni della montagna. Ad esempio, l'escursionista che si appresta a salire una montagna di 3.000\u00a0m di altitudine ed \u00e8 al corrente che lo zero termico a mezzogiorno sar\u00e0 alla quota di 2.600\u00a0m, decider\u00e0 di portare nello zaino indumenti idonei ad affrontare una temperatura inferiore allo zero. O ancora: un alpinista che si appresta a scalare una difficile parete di \"misto\" (ghiaccio e roccia) con attacco alla quota di 2.900\u00a0m e uscita in cresta alla quota di 3.500\u00a0m, potrebbe decidere di rimandare la scalata nel caso lo zero termico fosse previsto a 4.000\u00a0m, perch\u00e9 aumenterebbero i pericoli oggettivi (come le scariche di sassi, le slavine e il distacco delle cornici) a seguito di un probabile scioglimento del ghiaccio e della neve nelle ore pi\u00f9 calde.\nIl dato dello zero termico \u00e8 di fondamentale importanza nei bollettini nivometeorologici per poter determinare il pericolo di valanghe e il \"limite delle nevicate\" nel caso di precipitazioni (tale limite \u00e8 collocato a 300 / 600 metri al di sotto della quota dello zero termico).\nConoscere il dato dello zero termico pu\u00f2 risultare utile a chi \u00e8 impegnato in attivit\u00e0 sportive quali il parapendio o il paracadutismo, nonch\u00e9 ai piloti di mongolfiere, alianti, deltaplani, etc."}
{"id": "107245", "revid": "260676", "url": "https://it.wikipedia.org/wiki?curid=107245", "title": "2024", "text": ""}
{"id": "107246", "revid": "1613185", "url": "https://it.wikipedia.org/wiki?curid=107246", "title": "Pallacorda", "text": "La pallacorda o trincotto (\"jeu de paume\" in francese) \u00e8 uno sport sferistico originario della Francia del XIII secolo, anche se alcuni storici sostengono che esso venisse praticato nei monasteri francesi gi\u00e0 a partire dall'XI secolo.\nIn Italia esiste una variante del gioco, la pallacorda (o palla a corda) appunto, di cui si hanno notizie sin dal Rinascimento. Alcuni storici di quell'epoca, come l'italiano Antonio Scaino, teorizzano che l'origine del gioco sia italiana. Entrambi i giochi, tuttavia, sembrerebbero essere discendenti degli antichi giochi con la palla dell'Antica Grecia, come la \"phaininda\".\nAntenato diretto del tennis moderno, questo sport di antica origine medievale vide l'organizzazione, nel 1740 a Fontainebleau, del primo campionato del mondo della storia dello sport internazionale. Inoltre, esso fu anche sport olimpico, anche se in una sola edizione dei Giochi, quella del 1908 a Londra.\nStoria.\nIl Jeu de Paume \u00e8 un gioco antico, che presenta alcuni aspetti simili alla pallapugno, che nella sua evoluzione ha dato origine a pallone col bracciale, palla basca e tennis: il suo nome \u00e8 dovuto al fatto che, in origine, la palla doveva essere lanciata con una mano nel campo avversario superando una corda tesa a met\u00e0 campo.\nIn Italia, probabilmente, questo gioco deriv\u00f2 da un altro di origine latina e fu alquanto popolare poich\u00e9 i nobili ingaggiavano giocatori che si esibivano in tornei, dando origine al primo sport professionale del Medioevo. In seguito si adottarono bracciale e racchetta per imprimere un maggior rimbalzo alla palla.\nDurante il Rinascimento, si diffuse molto in Italia, tant'\u00e8 che fu praticata pure da Michelangelo Merisi (detto il Caravaggio), diventando in breve il gioco pi\u00f9 popolare e, in seguito, sport professionale: infatti, era praticato da atleti specialisti davanti a un pubblico di migliaia di appassionati ai quali era consentito scommettere sui giocatori. Questi si organizzarono in corporazione di professionisti nel 1571; nel 1292, solo a Parigi esistevano 13 produttori di palle per tale gioco e nel XVI secolo, sempre a Parigi, c'erano 250 campi per la pratica di questa disciplina. Quest'attivit\u00e0 atletica (Jeu de paume) fece parte dei giochi olimpici nel 1908.\nDescrizione.\nI francesi chiamarono questo gioco \"jeu de paume\", ossia gioco di palmo (della mano), poich\u00e9 inizialmente i giocatori, per regolamento, colpivano la palla col palmo della mano protetta da un guanto apposito. Le due variet\u00e0 fondamentali di gioco sono \"courte paume\" e \"longue paume\".\nCourte paume, real tennis o court tennis.\nLa courte paume \u00e8 giocata in un locale chiuso lungo 30 m e largo 12 m con rete divisoria alta 0,92 m al centro e 1,50 m ai lati. Si doveva far passare la palla attraverso ostacoli, porte e gallerie, secondo un antico regolamento. Questa variet\u00e0 di gioco ha due specialit\u00e0: una si pratica con la mano e l'altra con racchetta introdotta dai primi anni del XVI secolo. La specialit\u00e0 praticata con le racchette fu modificata dagli inglesi che la chiamarono real tennis e si diffuse negli Stati Uniti con la definizione di court tennis. Attualmente questo sport, chiamato in italiano pallacorda, \u00e8 praticato da professionisti, che disputano periodicamente campionati mondiali, in Regno Unito, Irlanda, Australia, Paesi Bassi, nazioni dov'\u00e8 chiamato real tennis o royal tennis, Stati Uniti, dov'\u00e8 chiamato court tennis, Francia, dov'\u00e8 chiamato courte paume.\nI campi da gioco esistenti nel mondo sono attualmente 45. Il punteggio \u00e8 simile a quello da tennis e solitamente le partite si disputano al meglio dei 5 set; la racchetta differisce poco da quella di tennis e la palla ha un nucleo centrale in sughero rivestito da lana. Per la regola che considera i muri validi in caso vi rimbalzi la palla, questa specialit\u00e0 \u00e8 simile alla pelota basca e al padel. Nel 1740 si svolse il primo campionato mondiale che fu il primo evento globale considerando tutte le attivit\u00e0 atletiche sinora conosciute; nel 1816 il titolo mondiale fu vinto dall'italiano Marchisio. Quest'attivit\u00e0 atletica fece parte del giochi olimpici nel 1908 e il titolo fu vinto dal campione statunitense Jay Gould II. Tuttora ci sono sette societ\u00e0 internazionali affiliate all'International Real Tennis Professionals Association.\nLongue paume.\nLa longue paume si pratica con racchetta solitamente all'aperto su campo lungo 60-80 m e largo 11\u201314 m tra squadre di 2-6 atleti. Le palle sono ricoperte di stoffa. Questa variet\u00e0 di gioco ha due specialit\u00e0: \u00abla partie terr\u00e9e\u00bb (6 atleti) e \u00abla partie enlev\u00e9e\u00bb (1 - 4 atleti). Si pu\u00f2 ribattere la palla al volo o al primo rimbalzo; se la palla cade in un posto dove l'avversario non possa ribatterla che al secondo rimbalzo si ottiene una caccia e dopo due cacce le squadre invertono la loro posizione in campo. Il punteggio, che si calcola in giochi, \u00e8 segnato di 15 in 15 punti come al tennis e le partite sono di 5 o 7 giochi. Quest'attivit\u00e0 atletica fece parte dei giochi olimpici nel 1900. Attualmente i praticanti di questo sport sono pochi."}
{"id": "107248", "revid": "260676", "url": "https://it.wikipedia.org/wiki?curid=107248", "title": "2025", "text": ""}
{"id": "107252", "revid": "1305772", "url": "https://it.wikipedia.org/wiki?curid=107252", "title": "Cisterna d'Asti (vino)", "text": "Origine.\nLa zona di origine \u00e8 costituita dall'intero territorio amministrativo dei comuni di Cisterna d'Asti, Antignano, Cantarana, Ferrere, San Damiano d'Asti e San Martino Alfieri in provincia di Asti; Canale, Castellinaldo, Govone, Mont\u00e0, Monteu Roero, Vezza d'Alba e Santo Stefano Roero in provincia di Cuneo.\nVitigno.\nLa base ampelografica, cio\u00e8 della variet\u00e0 del vitigno, \u00e8 costituita da uva Croatina dall'80% al 100%; possono concorrere alla produzione, congiuntamente o disgiuntamente, uve di altri vitigni a bacca nera, non aromatici autorizzati o raccomandati per le province di Cuneo e Asti nella misura massima del 20%.\nCaratteristiche del vino.\nPu\u00f2 essere prodotto sotto il nome Cisterna d'Asti oppure Cisterna d'Asti Superiore, se le caratteristiche delle uve con cui \u00e8 prodotto sono migliori e se invecchiato almeno 10 mesi, a scelta del produttore se in botti di legno. Il tasso alcolico dei Cisterna d'Asti deve essere almeno 10,5% vol., se invece \u00e8 di categoria superiore deve essere almeno 11% vol. Spesso il vino presente sul mercato supera di molto questi livelli.\nBase legislativa.\nQuesta Denominazione di Origine Controllata \u00e8 stata istituita con il Decreto del Ministero delle politiche agricole e forestali, pubblicato sulla G.U.R.I. del 22 agosto 2002, n. 196."}
{"id": "107253", "revid": "228587", "url": "https://it.wikipedia.org/wiki?curid=107253", "title": "Pascal", "text": ""}
{"id": "107258", "revid": "1305772", "url": "https://it.wikipedia.org/wiki?curid=107258", "title": "PCR", "text": ""}
{"id": "107261", "revid": "124728586", "url": "https://it.wikipedia.org/wiki?curid=107261", "title": "Les Deux Alpes", "text": "Les Deux Alpes \u00e8 un'importante localit\u00e0 turistica francese, suddivisa tra le localit\u00e0 di Mont-de-Lans e di V\u00e9nosc, nel comune omonimo nel dipartimento dell'Is\u00e8re (regione Alvernia-Rodano-Alpi).\nDescrizione.\nLa localit\u00e0 possiede uno dei pi\u00f9 grandi comprensori sciistici francesi, sia per la lunghezza delle piste: d'inverno i km sciabili sono quasi 220, mentre d'estate arrivano a 40, sia per la loro variet\u00e0, potendosi praticare lo sci estivo sul ghiacciaio da 3200 a 3600 metri sul livello del mare.\nA quota 3200 si trova la \"Grotta di Ghiaccio\", che ospita sculture di ghiaccio di varie dimensioni ed \u00e8 raggiungibile con la telecabina \"Jandri Express\", che dal paese, situato a 1600 metri di altitudine, raggiunge quota 3200 in 25 minuti.\nAnche i non sciatori possono raggiungere la quota di 3450, grazie a un trenino sotterraneo (Funiculaire) e poter cos\u00ec ammirare i maestosi panorami del massiccio degli \u00c9crins e spaziare verso nord-est fino a vedere il monte Bianco e il Gran Paradiso.\nGrazie a un servizio effettuato con appositi gatti delle nevi, anche i non sciatori possono raggiungere quota 3600 sul colle del D\u00f4me de la Lose ai piedi della Meije, dove i panorami sono ancora pi\u00f9 imponenti.\nSport.\nIl ghiacciaio nella stagione estiva (met\u00e0 giugno a inizio settembre) \u00e8 sede degli allenamenti estivi per numerose nazionali di sci alpino e snowboard.\nInoltre il ghiacciaio delle Deux Alpes pu\u00f2 vantare uno snow-park estivo fra i pi\u00f9 grandi e attrezzati del mondo.\nNegli anni novanta la localit\u00e0 \u00e8 stata sede di tappa di competizioni ciclistiche: il Giro d'Italia vi arriv\u00f2 per primo con la 20\u00aa tappa dell'edizione 1994, tenutasi il 10 giugno e vinta dall'ucraino Vladimir Poulnikov; il 27 luglio 1998 vi giunse invece la 15\u00aa tappa del Tour de France, che vide l'affermazione di Marco Pantani con la fuga del Pirata sul Col du Galibier.\nNegli anni 80-90 Les Deux Alpes \u00e8 stata meta prediletta del pubblico italiano durante la stagione estiva, fino a raggiungere la presenza di ben 36 scuole italiane di sci durante il periodo estivo.\nOggi alcune organizzazioni italiane si sono stanziate permanentemente in loco con scuole di sci e alberghi di propriet\u00e0.\nNel 2019 per la prima volta il sito \u00e8 stato chiuso allo sci estivo, in quanto le elevate temperature hanno comportato il parziale scioglimento del ghiacciaio."}
{"id": "107263", "revid": "82000", "url": "https://it.wikipedia.org/wiki?curid=107263", "title": "Integrale indefinito", "text": ""}
{"id": "107264", "revid": "92723", "url": "https://it.wikipedia.org/wiki?curid=107264", "title": "Private branch exchange", "text": " \nUn private branch exchange o PBX (\"Private Branch eXchange\"), nelle telecomunicazioni, \u00e8 una centrale telefonica per uso privato, principalmente usata nelle aziende, enti, organizzazioni, per fornire una rete telefonica interna, tipicamente allacciandola alla rete telefonica generale esterna.\nIl termine PABX (acronimo di \"Private Automatic Branch eXchange\") indica una versione automatica di un PBX, ma oggi i due termini sono usati come sinonimi perch\u00e9 tutti i PBX in commercio sono completamente automatici.\nNel gergo il PABX \u00e8 chiamato centralino (telefonico), sia per significare la borchia che, soprattutto, la consolle vera e propria.\nVantaggi.\nIl vantaggio di avere un centralino telefonico aziendale \u00e8 quello di poter risparmiare sul numero di canali di fonia da chiedere in affitto ad un provider del servizio telefonico anzich\u00e9 avere una linea dedicata per ciascun utente all'interno dell'azienda: infatti il numero di canali disponibili garantiti in uscita pu\u00f2 essere dimensionato in base al traffico medio offerto dall'azienda e dunque in misura tale da soddisfare statisticamente le richieste di servizio. Ovviamente ci\u00f2 \u00e8 valido per aziende con un numero minimo di utenze telefoniche interne da servire che giustifichi il costo di investimento nell'infrastruttura di commutazione.\nI PABX attuali sono apparecchiature informatiche a tutti gli effetti, configurabili e monitorabili attraverso un'applicazione dedicata oppure una sessione di rete via browser.\nFunzioni.\nOgni centralino svolge, di base, questi 4 compiti\nQuasi sempre i centralini sono associati a servizi multinumero in entrata oppure configurati perch\u00e9 vi sia un unico numero in entrata (cosiddetto \"centralino\") che abilita poi N numeri di utenza (cosiddetti \"interni\" con numerazione formata da un suffisso-variabile a seconda del singolo interno-da aggiungere a quello base del centralino), raggiungibili anche senza passare attraverso il centralino a seconda di come \u00e8 stato configurato il sistema.\nOltre alle funzioni base, possono essere presenti svariate altre funzionalit\u00e0 che differenziano i prodotti dei vari produttori:\nDimensionamento.\nIl dimensionamento del sistema, ovvero il numero di canali di fonia in uscita in funzione della probabilit\u00e0 di blocco e del traffico medio, pu\u00f2 essere fatto attraverso l'utilizzo della Formula di Erlang B.\nCentralino virtuale.\nOltre al centralino di tipo hardware esistono soluzioni di centralino virtuale, erogato dal fornitore in modo SaaS e tipicamentente (anche se non obbligatoriamente) via cloud. Questa tipologia di centralino telefonico, rispetto a quella VoIP \"on premise\", permette di evitare l'installazione di apparati fisici PABX, digitalizzando completamente l'infrastruttura."}
{"id": "107265", "revid": "123631555", "url": "https://it.wikipedia.org/wiki?curid=107265", "title": "Cavallo (disambigua)", "text": ""}
{"id": "107266", "revid": "1305772", "url": "https://it.wikipedia.org/wiki?curid=107266", "title": "L'insostenibile leggerezza dell'essere", "text": "Il titolo L'insostenibile leggerezza dell'essere si pu\u00f2 riferire a:"}
{"id": "107267", "revid": "1776051", "url": "https://it.wikipedia.org/wiki?curid=107267", "title": "Alf\u00e2ndega da F\u00e9", "text": "Alf\u00e2ndega da F\u00e9 () \u00e8 un comune portoghese di 5.963 abitanti situato nel distretto di Bragan\u00e7a, Regione Nord e provincia tradizionale di Alto Tr\u00e1s-os-Montes.\nIl comune confina a nord con il munic\u00edpio di Macedo de Cavaleiros, a est con Mogadouro, a sud con Torre de Moncorvo e a ovest con Vila Flor."}
{"id": "107277", "revid": "122230754", "url": "https://it.wikipedia.org/wiki?curid=107277", "title": "Risorgiva", "text": "Una risorgiva, o fontanile, \u00e8 una sorgente di acqua dolce di origine naturale, talvolta fatta emergere dall'uomo, tipica dei terreni di piana alluvionale, come gran parte delle pianure italiane, tra cui la pianura padano-veneta o la fascia pedemontana etnea. L'uso del termine \"risorgiva\" \u00e8 corretto quando l'affioramento \u00e8 spontaneo, mentre si dovrebbe usare il termine \"fontanile\" quando l'affioramento \u00e8 di origine antropica. La sovrapposizione dei due termini deriva dal fatto che spesso i fontanili venivano scavati in aree gi\u00e0 interessate da risorgive. I fontanili o risorgive sono caratterizzati da flora e fauna tipiche.\nStoria.\nLe risorgive hanno da sempre catturato l'attenzione dell'uomo e, sebbene non esistano molte documentazioni specifiche sul loro uso massiccio, non si pu\u00f2 escludere che esse abbiano avuto un ruolo fondamentale per l'approvvigionamento idrico di piccole comunit\u00e0 rurali.\nL'archeologia ha dimostrato come molte risorgive costituivano un rischio per lo sviluppo urbano antico e non sono infrequenti in antico le condutture realizzate per far defluire l'acqua e nel contempo renderla utile per la vita della comunit\u00e0.\nLe risorgive talora erano considerate dei beni preziosi dalle prime civilt\u00e0, che attorno ad esse realizzavano i nuclei principali dei loro abitati. In epoca Greca \u00e8 noto l'uso dell'acqua aretusea, a Siracusa, una sorgente di acque dolci le cui origini non erano ben chiare ai Greci stessi. La sua presenza al centro dell'isola ben difendibile di Ortigia garant\u00ec sicurezza alla citt\u00e0 anche di fronte a lunghissimi assedi.\nLe risorgive situate presso Santa Maria di Licodia furono incanalate in epoca romana all'interno di una grande struttura rettangolare che costituiva il serbatoio del grandioso acquedotto romano di Catania. Questo monumentale complesso idrico, una volta dismesso, venne frazionato e sfruttato per l'irrigazione. Ancora fino agli anni 1950 qualche contadino lo chiamava la \"saja do' sarracinu\" (saia del saraceno). Le risorgive finirono per alimentare la fontana del cherubino e il vicino lavatoio pubblico. Sempre in et\u00e0 romana \u00e8 evidente all'interno del teatro romano di Catania la presenza di una condotta atta a deviare il flusso delle risorgive del colle Montevergine affinch\u00e9 non ne allagassero l'orchestra. Tuttavia, non essendo pi\u00f9 in funzione l'antico canale, oggi questa \u00e8 costantemente allagata.\nTra le \"favare di Santa Domenica\", ad Adrano, quella \"dei Greci\" \u00e8 probabilmente la pi\u00f9 antica di cui \u00e8 attestato l'uso, per via delle incisioni parietali che riportano i nomi degli uomini che vi si dissetarono in et\u00e0 probabilmente bizantina.\nDurante l'occupazione islamica della Sicilia si diffonde un tipo di agricoltura intensiva che fa largo uso di qualsiasi tipo di acqua, originata da qualsiasi tipo di sorgente, ivi compresi rudimentali, ma efficaci fontanili.\nL'uso massiccio di una risorgiva \u00e8 considerato quale rurale e, sebbene l'archeologia testimoni diversamente, la storiografia antica non cita mai specificamente l'utilizzo di fontanili e risorgive per scopi agricoli, infatti, il primo documento disponibile che riporta con certezza il termine \"fontanile\" risale al 1386, ed \u00e8 costituito da un atto notarile proveniente dalla zona di Segrate e oggigiorno conservato nell'archivio dell'Ospedale Maggiore di Milano.\nAgli inizi del XVII secolo le risorgive della Timpa della Leucatia vennero condotte sul grandioso acquedotto benedettino dei frati del monastero di San Nicol\u00f2 l'Arena, affinch\u00e9 si provvedesse al bisogno idrico del convento e dal 1649 anche della citt\u00e0. La condotta alimentava anche diversi mulini, prima di giungere nella grande cisterna cui era destinata l'acqua. Verso la fine del XVIII secolo il principe Ignazio Patern\u00f2 Castello fece realizzare la grande condotta sul fiume Simeto, alimentata dalle risorgive delle \"favare\", la quale giovava ad una delle maggiori risaie di Sicilia. Per cavare l'acqua si fece ricorso a diversi fontanili.\nSi presume che i fontanili padani abbiano avuto origine solo nei primi secoli del II millennio, nell'ambito dei pi\u00f9 ampi lavori di bonifica idraulica della pianura. In questi secoli furono effettuati i primi scavi per incanalare ed irregimentare le acque di profondit\u00e0. Nelle aree pi\u00f9 antropizzate i fontanili vanno rapidamente scomparendo: nel 1975 i fontanili attivi nella provincia di Milano erano almeno 430, con una portata media giornaliera complessiva di circa 28 m3/s, mentre nel 1995 ne erano rimasti solo 186 attivi.\nRecuperi importanti di fontanile sono stati fatti in zona di Ozzero, localit\u00e0 Cascina Selva con il recupero della testa e lo spurgo dell'asta di tre fontanili, riqualificando un ambiente naturale, gi\u00e0 bello di suo, per la presenza di antiche marcite.\nDella flora arbustiva fa parte anche il biancospino, e altri arbusti.\nStruttura.\nLe acque piovane e fluviali che, trovando terreno molto permeabile, penetrano in profondit\u00e0 nel sottosuolo, formando una falda freatica, possono tornare in superficie in corrispondenza di terreni impermeabili.\nL'acqua che fuoriesce da fontanili e risorgive presenta una temperatura costante compresa fra i 9 - 10\u00a0\u00b0C in inverno e i 12 - 15\u00a0\u00b0C in estate.\nL'acqua riemerge in quella che viene definita \"testa\" del fontanile e poi si distribuisce nella cosiddetta \"asta\", dove pu\u00f2 essere prelevata per l'irrigazione dei campi ed in particolare per le marcite, grazie alla temperatura costante che ne consente l'utilizzo durante tutto l'anno.\nNell'\"hinterland\" catanese e nella stessa Catania (come ad esempio all'interno del Teatro romano) la formazione delle risorgive \u00e8 dovuta alla presenza di strati impermeabili (in prevalenza argille) pressati da strati permeabili (roccia lavica). L'origine delle acque pu\u00f2 essere pluviale o a seguito dello scioglimento delle nevi dell'Etna.\nAnalogamente nel territorio di Adrano, presso le forre, diverse risorgive alimentano piccoli affluenti del Simeto dette in siciliano \"favare\". Qui sono le lave del Mongibello Antico che, pressando le argille e le marne a ridosso delle lave dei centri alcalinici basali, fanno fuoriuscire le acque di falda, probabilmente da riserve sotterranee.\nUn caso anomalo \u00e8 certamente costituito dalle acque della fonte Aretusa, oggi in luogo ben diverso da quello originario. La situazione del sottosuolo, in prevalenza costituito da rocce calcaree, \u00e8 stato fortemente alterato dall'uomo e oggi la risorgiva segue percorsi non del tutto chiari.\nNella Pianura Padano-Veneta i livelli permeabili sono formati dalle ghiaie delle mega-conoidi alluvionali dell'alta pianura, mentre quelli impermeabili sono costituiti dai depositi di esondazione formati da limo ed argilla della bassa pianura.\nAd esempio a Montorio Veronese, dove l'acqua piovana della Lessinia filtrata attraverso le rocce permeabili che la caratterizzano riaffiora, a contatto con strati impermeabili di tipo argilloso, sono presenti ben sette risorgive, che generano due laghetti e diversi fossi, dando al paese le caratteristiche di una piccola Venezia.\nNella zona a nord di Castel Goffredo i fontanili sono probabilmente alimentati anche per effetto dell'infiltrazione delle acque del Garda attraverso i rilievi morenici.\nNella pianura friulana, il fenomeno delle risorgive si manifesta in una fascia continua di territorio che va da Polcenigo a Monfalcone con un'inclinazione nord-ovest sud-est, chiamata \"linea delle risorgive\"."}
{"id": "107281", "revid": "33689", "url": "https://it.wikipedia.org/wiki?curid=107281", "title": "Ipepi", "text": "Biografia.\nSovrano ben conosciuto sia attraverso fonti letterarie che da fonti archeologiche ha creato non pochi problemi agli storici.\nLe fonti archeologiche ci hanno fornito reperti recanti, apparentemente, il nome di ben tre sovrani hyksos che hanno usato come \"nomen\" Ipepi con \"prenomen\" diversi tanto da far ritenere, ad un certo punto l'esistenza di tre sovrani distinti.\nAttualmente si ritiene che, in accordo con la tradizione manetoniana e con il Canone Reale, che afferma essere stati sei i \"Capi di un paese straniero\" (heka waset da cui hyksos), che governarono l'Egitto, si tratti di un'unica figura che durante il regno, che si ritiene sia stato lungo (anche se non di pi\u00f9 di 60 anni come afferma Giuseppe Flavio) abbia pi\u00f9 volte cambiato nome per sottolineare particolari avvenimenti.\nL'unica data che possediamo \u00e8 il 33\u00ba anno, 4\u00ba mese di akhet di regno di Aauserra Ipepi, che compare come data di compilazione del Papiro di Rhind, importante testo matematico, copia di un precedente di provenienza tebana.\nProprio i rapporti di Ipepi con i sovrani della XVII dinastia sono un'altra delle questioni lungamente dibattute dagli storici.\nMentre siamo ragionevolmente sicuri che nell'ultima parte del regno Ipepi dovette affrontare, con poca fortuna, i bellicosi principi tebani \u00e8 probabile che in una prima fase i rapporti non fossero cos\u00ec tesi. Nella \"tomba-magazzino\" di Amenofi I \u00e8 stato rinvenuto un vaso, conservato attraverso pi\u00f9 generazioni, recante un'iscrizione della principessa Herit, sorella di Ipepi, circostanza che ha fatto ipotizzare un possibile matrimonio tra Herit ed un principe tebano.\nLa circostanza che non solo Herit ma anche le altre sorelle di Ipepi, che su un altro vaso -trovato nel sud di Iberia- si titola come:\n\"... il dio buono, Signore delle Due Terre, il cui potere viene dalle grandi vittorie, al quale nessun paese pu\u00f2 rifiutare di sottomettersi, Il re dell'Alto e Basso Egitto Aauserra, figlio di Ra, Ipepi dotato di vita e la sorella del re Tjarudjet che viva per sempre...\"\nportino nomi egizi, come prettamente egizia sia la formula usata nell'iscrizione, fanno ritenere che Ipepi si sia sforzato di farsi accettare, come sovrano, anche dalla componente autoctona della societ\u00e0 egizia.\nL'inizio delle ostilit\u00e0 tra Tebe ed Ipepi riecheggia in una leggenda, rinvenuta frammentaria, che riporta come il re Ipepi di Avaris avesse mandato al Re Seqenenra Ta'o di Tebe l'ordine di far tacere gli ippopotami sacri in quanto disturbavano il sonno del sovrano.\nNella guerra che segu\u00ec Seqenenra Ta'o perse la vita ma gli hyksos, ed i loro alleati egiziani (probabilmente i principi della Nubia) furono cacciati dall'Alto Egitto.\n\"Ora avvenne che la terra d'Egitto fosse in dura afflizione e non c'era alcun sovrano che fosse re di quel tempo. Ed accadde che il re Seqenenra governasse la Citt\u00e0 Meridionale (Tebe) mentre il capo Ipepi era ad Avaris e tutto il paese gli pagava i tributi per intero insieme a tutte le cose buone di Timuris (Egitto). Poi il re Ipepi elesse a suo dio Sutekh (Seth) e non serv\u00ec altre divinit\u00e0 sulla terra se non Sutekh. Costru\u00ec un tempio di bella e durevole fattura di fianco al palazzo e si alzava ogni giorno per fare il sacrificio quotidiano a Sutekh, e i ministri di sua maest\u00e0 portavano ghirlande di fiori precisamente come si fa nel tempio di Ra-Harakhti.\"\nLa narrazione delle gesta egiziane \u00e8 incisa su due grandi stele innalzate da Kamose, ultimo re della XVII dinastia, e figlio di Seqenenra, nel tempio di Amon a Karnak.\nL'affermazione, contenuta nella narrazione precedente, di come i sovrani hyksos avessero eletto Seth a loro unica divinit\u00e0 \u00e8, con ogni probabilit\u00e0, una mistificazione posteriore atta a metterli in cattiva luce. Effettivamente Seth, o Sutek, adorato nel Basso Egitto fin dall'Antico regno venne identificato, durante il periodo hyksos, con il Teshub mitannico ma la stessa titolatura di Ipepi, che si nomina \"figlio di Ra\", nega che le altre divinit\u00e0 egizie fossero state ostracizzate.\nTitolatura.\nIn talune iscrizioni fu anche usata la forma:\nS38-X7:Y1:n-O6:t-D56-t:N25-N5-O29:D36-wsr-s\nhk3 n hw.t w\u055ar.t \u055a3 wsr r\u055a - Il governatore di Avaris, Aauserra"}
{"id": "107282", "revid": "124997341", "url": "https://it.wikipedia.org/wiki?curid=107282", "title": "Legame a idrogeno", "text": "Il legame a idrogeno o ponte a idrogeno \u00e8 un caso particolare di forza intermolecolare in cui \u00e8 implicato un atomo di idrogeno coinvolto in un legame covalente con elementi molto elettronegativi (come fluoro (&lt;chem&gt;F&lt;/chem&gt;), ossigeno (&lt;chem&gt;O&lt;/chem&gt;), azoto (&lt;chem&gt;N&lt;/chem&gt;)), i quali attraggono a s\u00e9 gli elettroni di valenza, acquisendo una parziale carica negativa formula_1 lasciando l'idrogeno con una parziale carica positiva formula_2. Contemporaneamente l'idrogeno viene attratto da un atomo elettronegativo di una molecola vicina.\nDescrizione.\nIl legame a idrogeno \u00e8 l'attrazione elettrostatica tra un atomo di idrogeno recante una parziale carica elettrica positiva e un doppietto elettronico solitario di un elemento fortemente elettronegativo (fluoro, ossigeno o azoto).\nAd esempio nel radicale idrossile &lt;chem&gt;OH&lt;/chem&gt; e nell'anione idrossido &lt;chem&gt;OH-&lt;/chem&gt; \u00e8 presente una parziale carica negativa sull'ossigeno e una equivalente carica positiva sull'idrogeno, quindi tali composti si polarizzano parzialmente (\"dipolo permanente\").Se questo gruppo ne incontra un altro polare (ad esempio un gruppo carbonile), si crea una interazione elettrostatica.\nLa forza del legame idrogeno \u00e8 variabile a seconda dei casi (comunque solitamente compresa fra 10-60 kJ/mol). Il legame idrogeno \u00e8 forte se l'elemento elettronegativo \u00e8 l'ossigeno, l'azoto o il fluoro, mentre \u00e8 debole o assente per elementi della tavola periodica a periodi successivi al secondo. A temperatura ambiente nell'acqua pura, dipende dalla permittivit\u00e0 elettrica del mezzo; infatti, essendo un legame elettrostatico per esso vale la legge di Coulomb. Comunque \u00e8 nettamente pi\u00f9 debole del legame ionico e del legame covalente, ma \u00e8 nettamente pi\u00f9 forte delle forze di van der Waals ed \u00e8 il tipo pi\u00f9 forte di interazione intermolecolare (escluse le forze ione-dipolo). Un'importante osservazione \u00e8 che esso \u00e8 un legame su base elettrostatica ma altamente direzionale: ad esempio nell'acqua l'atomo di ossigeno, l'idrogeno, il doppietto elettronico e l'altro ossigeno di un'altra molecola d'acqua debbono essere allineati lungo lo stesso asse per avere un legame massimamente forte, altrimenti daranno luogo a un legame di forza inferiore. Ci\u00f2 pu\u00f2 risultare di cruciale importanza nel DNA, in cui vi sono moltissimi legami idrogeno tra gli acidi nucleici, o nel ripiegamento di proteine dove la diversa intensit\u00e0 di queste interazioni d\u00e0 forma a una precisa conformazione della proteina, quella in grado di renderla funzionale.\nIl legame idrogeno \u00e8 presente nell'acqua sia allo stato liquido che allo stato solido, ed \u00e8 responsabile della sua relativamente alta temperatura di ebollizione (se paragonata per esempio all'acido solfidrico (&lt;chem&gt;H2S&lt;/chem&gt;), che pur avendo peso molecolare maggiore \u00e8 significativamente meno polare). In particolare, senza il contributo dei legami idrogeno, l'acqua bollirebbe a formula_3.\nUna caratteristica peculiare del legame idrogeno \u00e8 quella di mantenere le molecole interessate pi\u00f9 distanti fra loro rispetto agli altri tipi di legami. Altra caratteristica \u00e8 il comportamento del legame idrogeno nell'acqua: allo stato solido una molecola d'acqua \u00e8 legata con legame idrogeno ad altre quattro molecole, allo stato liquido questa struttura viene demolita e le molecole non sono pi\u00f9 costrette in una struttura espansa come quella del solido, \u00e8 per questo che il ghiaccio \u00e8 meno denso dell'acqua, la temperatura infatti induce la rottura di alcuni legami idrogeno presenti nel ghiaccio e ci\u00f2 permette alle molecole di compattarsi (aumento di densit\u00e0 da solido a liquido fino a formula_4, poi calo).\nIl legame idrogeno \u00e8 presente nelle proteine (principalmente nelle strutture secondarie: alfa elica e beta foglietto) e negli acidi nucleici \u00e8 una delle forze che tiene uniti i due filamenti del DNA."}
{"id": "107283", "revid": "7", "url": "https://it.wikipedia.org/wiki?curid=107283", "title": "Premio Luigi Tenco", "text": ""}
{"id": "107285", "revid": "1870058", "url": "https://it.wikipedia.org/wiki?curid=107285", "title": "Dario Argento", "text": "Cineasta noto a livello internazionale, in particolar modo in Francia, Giappone e Stati Uniti, \u00e8 soprannominato \"Maestro del brivido\", avendo dedicato al cinema horror e thriller quasi tutta la propria produzione. Tra i suoi lavori pi\u00f9 noti la \"Trilogia degli animali\" (composta da \"L'uccello dalle piume di cristallo\", del 1970, \"Il gatto a nove code\" e \"4 mosche di velluto grigio\", entrambi del 1971), \"Profondo rosso\" (1975) e la trilogia de \"Le tre madri\" (composta invece da \"Suspiria\", del 1977, \"Inferno\", del 1980, e \"La terza madre\", del 2007).\nFin dagli esordi Argento trasfonde nelle sue opere le proprie paure, concentrandosi sui meccanismi della suspense e del terrore, in particolare nei primi film, capostipiti del giallo all'italiana.\nBiografia.\nGiovent\u00f9 e primi passi.\nDario Argento nasce a Roma il 7 settembre del 1940, figlio di Salvatore Argento, un produttore cinematografico romano di origini siciliane, in passato funzionario dell'Unitalia, e di Elda Luxardo (1915-2013), una fotografa di moda brasiliana di origini italiane (i nonni materni del futuro regista erano originari rispettivamente di Santa Margherita Ligure, in provincia di Genova, e di Mestre, nella terraferma veneziana), sorella minore dell'altrettanto noto fotografo Elio Luxardo. Da bambino si tratteneva spesso presso lo studio della madre, rimanendo affascinato dalle figure femminili, dalla cura per il dettaglio, dal gusto per l'illuminazione, dalle lunghe sedute per il trucco, tutte componenti che caratterizzeranno il suo cinema. Il padre \u00e8 stato il produttore di tutti i suoi primi film, a partire da \"L'uccello dalle piume di cristallo\" fino a \"Tenebre\".\nDopo essersi iscritto al liceo classico, lo abbandona al secondo anno, prendendo cos\u00ec la decisione di trasferirsi a Parigi, dove risiede per circa un anno vivendo di espedienti e lavorando anche come lavapiatti. Rientrato in Italia, nel 1957 inizia a collaborare con \"L'Araldo dello Spettacolo\", occupandosi di teatro, cinema e musica.\n\u00c8 in questo periodo che matura le proprie passioni cinefile, rappresentate dal cinema espressionista, dalla Nouvelle Vague, dai film noir, horror, gialli, polizieschi, dagli spaghetti-western, da Hitchcock, Antonioni, Fellini, ma anche dal cinema dei \"telefoni bianchi\" e da quello sovietico. Forte di queste passioni, Argento riesce a farsi assumere a \"Paese Sera\", noto quotidiano romano, come critico cinematografico: con le sue recensioni si schiera nettamente a favore del cinema di genere, in particolare western, thriller, horror, fantascienza, in rottura con la critica ufficiale.\nTra il 1966 e il 1969 collabora alla stesura dei copioni di diversi film di genere, quali \"Cimitero senza croci\", \"La stagione dei sensi\", \"Comandamenti per un gangster\", \"La rivoluzione sessuale\", \"Probabilit\u00e0 zero\", \"Oggi a me... domani a te!\", \"Commandos\", \"Un esercito di cinque uomini\", \"La legione dei dannati\", ma anche di film d'autore come \"Metti, una sera a cena\" di Giuseppe Patroni Griffi, la commedia satirica di denuncia \"Scusi, lei \u00e8 favorevole o contrario?\" di Alberto Sordi, e soprattutto \"C'era una volta il West\", del quale scrive il soggetto con Bernardo Bertolucci e Sergio Leone.\nL'esordio alla regia e i primi gialli.\nSecondo alcune fonti l'esordio di Argento come regista avviene sul set di \"Un esercito di cinque uomini\" (pellicola del 1969 della quale firma la sceneggiatura) supervisionando un team subentrato dopo il primo giorno di riprese a Don Taylor, anche se poi ufficialmente la regia verr\u00e0 attribuita al produttore Italo Zingarelli.\nNel 1969 Argento crea insieme al padre Salvatore una societ\u00e0 di produzione, la S.E.D.A. Spettacoli, con la quale avvia il suo primo progetto cinematografico da regista. Debutta infatti dietro la macchina da presa nello stesso anno con il frammisto di giallo, thriller, e in parte noir, \"L'uccello dalle piume di cristallo\", scritto basandosi sul romanzo \"La statua che urla\" di Fredric Brown (che gli aveva consigliato il suo amico Bernardo Bertolucci). Il film, uscito nel febbraio 1970, nonostante una tiepida accoglienza iniziale, si trasforma in un grande successo, incassando poco pi\u00f9 di un miliardo di lire.\nDefinito dal critico cinematografico Roberto Pugliese come un \"sasso nello stagno\" del cinema italiano dell'epoca, \"L'uccello dalle piume di cristallo\" contiene diversi elementi che verranno dal regista ripresi, sviluppati e dilatati nelle opere successive e che contribuiranno a delineare il suo stile: le tecniche di ripresa (lo stacco dal piano lungo al primo piano, l'uso di soggettive, primissimi piani su oggetti e occhi), l'ossessione per i dettagli, l'importanza della fotografia (tonalit\u00e0 di certi colori, luci, inquadrature), colonna sonora (quasi sempre allucinante) e rumori (amplificati), il ricorso al montaggio alternato, con cui si anticipa con fotogrammi la sequenza successiva, la scarsit\u00e0 dei dialoghi, la frammentazione delle location in citt\u00e0 diverse e la conseguente indeterminatezza geografica dell'azione, il senso di avulsione dalla realt\u00e0 che circonda i protagonisti, la presenza di sketch umoristici in stile hitchcockiano, il whodunit, l'interesse per le psicopatologie e, infine, la descrizione dettagliata delle azioni dell'assassino, rappresentato quasi sempre in impermeabile, cappello e guanti di pelle.\nVisto il successo commerciale del primo film, Argento prosegue con \"Il gatto a nove code\" (1971). La pellicola si distingue per la suspense e il delinearsi di uno stile personale. Nel dicembre dello stesso anno esce anche \"Quattro mosche di velluto grigio\", giallo in parte horror, nel quale sperimenta tecniche innovative per suscitare tensione emotiva nel pubblico, come l'impiego di una macchina da presa proveniente dall'universit\u00e0 di Lipsia, la Pentazet, per riprendere la sequenza del proiettile che esce dalla pistola, , e soprattutto per l'incidente finale a 36000 fotogrammi/secondo. Ma la pellicola in questione viene ricordata soprattutto per la sequenza \"onirica\" della decapitazione, ogni volta condotta un passo pi\u00f9 avanti, secondo uno schema che ricorda il flashback di \"C'era una volta il West\".\nQueste prime tre opere vengono definite \"Trilogia degli animali\", o anche \"Trilogia zoologica\".\nGuadagnatosi il soprannome di \"Hitchcock italiano\", Argento accetta la proposta della RAI di produrre e curare una serie TV di quattro film, della durata di circa un'ora ciascuno, intitolata \"La porta sul buio\", trasmessa nel settembre 1973 sulla prima rete. Il regista dirige, con lo pseudonimo di Sirio Bernadotte, l'episodio \"Il tram\", ricavato da una sequenza eliminata dalla sceneggiatura originale de \"L'uccello dalle piume di cristallo\", mentre collabora a soggetto e sceneggiatura di \"Testimone oculare\", firmato da Roberto Pariante ma in realt\u00e0 girato dallo stesso Argento. Gli altri due episodi, \"Il vicino di casa\" e \"La bambola\", sono diretti rispettivamente da Luigi Cozzi e Mario Foglietti. L'episodio di Argento in particolare rivede le idee gi\u00e0 sviluppate nei primi tre lungometraggi (inquadrature ricercate, uso di soggettive, ossessione per il dettaglio, il \"particolare\" rivelatore, il whodunit), con le uniche differenze che il giallo presenta un marcato umorismo di fondo e viene risolto da un poliziotto, il tutto scandito dalla colonna sonora jazz di Giorgio Gaslini.\nUna parentesi \"storica\".\nNel 1973 Argento si vede costretto, per esigenze produttive, a dirigere quello che rimane l'unico episodio \"fuori tema\" della sua filmografia, ossia \"Le cinque giornate\", appartenente al filone \"ottocentesco popolare\" in voga in quel periodo e ambientato durante i giorni dell'insurrezione della cittadinanza milanese contro gli austriaci (18-22 marzo 1848). Inizialmente Dario Argento avrebbe dovuto solo scrivere e produrre il film, la cui regia avrebbe dovuto essere di Nanni Loy. Quando questi rinunci\u00f2, Ugo Tognazzi - inizialmente scritturato come protagonista - pose come condizione per la sua permanenza nel cast che il film venisse diretto da Dario Argento. Tra gli interpreti Adriano Celentano (chiamato a sostituire Tognazzi) ed Enzo Cerusico. Argento, affiancato in sede di sceneggiatura da Nanni Balestrini, realizza un film di critica sociale e politica.\nIl ritorno al thriller e il debutto nell'horror.\nArgento realizza nel 1975 il suo film maggiormente conosciuto in Italia: \"Profondo rosso\", con il fondamentale contributo della colonna sonora dei Goblin, il film si rivela un enorme successo di pubblico. La pellicola costituisce il punto d'arrivo di un percorso di sperimentazione sul genere.\nNel 1977 Argento debutta definitivamente nell'horror con \"Suspiria\", sorta di fiaba gotica moderna, ambientando la storia nella piccola cittadina di Friburgo, nella Foresta Nera; il film \u00e8 collocato tra le prime opere dell'espressionismo cinematografico.\nNegli anni ottanta Argento alterna horror a thriller, iniziando con \"Inferno\" (1980). Le tematiche che in \"Suspiria\" erano state per la prima volta affrontate, sono amplificate ed estremizzate. Molti i riferimenti al film precedente: analoghe scenografie e luci, con colori accesi e innaturali (prevalentemente blu, rosso e viola). Ancora una volta elemento importante \u00e8 la colonna sonora (con, tra gli altri brani, il \"Va' pensiero\" di Verdi e \"Mater Tenebrarum\" di Keith Emerson).\nNel 1982 il regista torna con un film thriller horror \"Tenebre\", nel quale rimette in scena i temi a lui prediletti: traumi psichici, feticismo, deviazioni sessuali, follia, il tutto secondo il classico whodunit.\nIn seguito dirige l'horror \"Phenomena\" (1985) e il thriller \"Opera\" (1987).\nAnni novanta e duemila.\nNel 1990 dirige, assieme a George A. Romero, l'horror \"Due occhi diabolici\", in cui i due registi reinterpretano in chiave moderna due racconti di Edgar Allan Poe. Negli anni immediatamente successivi, Argento dirige altri due thriller: \"Trauma\" (1993) e \"La sindrome di Stendhal\" (1996). Due anni dopo, il regista si cimenta con il remake di un classico dell'horror gotico: \"Il fantasma dell'opera\" (1998). Gli ultimi tre film vedono tutti la presenza, nel ruolo di protagonista, della figlia del regista, Asia Argento.\nDopo il ritorno al thriller con \"Non ho sonno\" (2001), Argento dirige \"Il Cartaio\" (2004). Nel 2007 vi \u00e8 la produzione de \"La terza madre\", in cui torna a lavorare con la figlia Asia: \u00e8 il capitolo finale della Trilogia delle Tre Madri. Nel 2008 si cimenta come doppiatore per il videogioco \"Dead Space\" nel quale, per il doppiaggio italiano, presta la voce al dottor Terrence Kyne. Nel 2009 Argento dirige \"Giallo\", pellicola presentata in anteprima al Festival del Cinema di Edimburgo e distribuita direttamente in \"home video\" l'anno stesso.\nNel 2009, il regista cede i diritti di due suoi film per farne realizzare dei remake negli Stati Uniti; i titoli interessati sono \"L'uccello dalle piume di cristallo\" e \"Suspiria\".\nAnni 2010-2020.\nNel maggio 2010 Dario Argento annuncia durante il Fantafestival di Roma un film su Dracula in 3D distribuito dalla Paramount pictures. Il 19 maggio 2012 il film, intitolato Dracula 3D, viene presentato in anteprima mondiale, fuori concorso, al Festival di Cannes, durante la \"Proiezione di mezzanotte\", accolto da critiche per niente benevole. Argento annuncia in quell'occasione l'uscita del film in Italia per il novembre 2012. Al botteghino italiano il film raccoglie la cifra di 275.000\u20ac, largamente al di sotto anche delle peggiori previsioni.\nNel 2012 il Reykjav\u00edk International Film Festival gli ha conferito il Premio alla carriera.\nDal 2 agosto 2012 \u00e8 conduttore del programma \"100 pallottole d'Argento\" su Rai Movie, nel quale presenta cento pellicole della storia del cinema da lui selezionate.\nNel novembre 2014, Argento d\u00e0 l'annuncio della prossima realizzazione di \"The Sandman\", progetto ispirato all'omonimo racconto di E.T.A. Hoffmann, per il quale il regista ha lanciato sul web una campagna di crowdfunding. Il film avrebbe dovuto vedere la presenza del cantante Iggy Pop quale protagonista. Le riprese sarebbero dovute iniziare nel novembre 2015, ma in un'intervista tenutasi in occasione della XVII edizione del premio \"La Chioma di Berenice\", il 18 ottobre 2015, il regista ha affermato che le cose andavano a rilento. Il progetto, a causa di contrasti tra i diversi produttori del film, \u00e8 rimasto per anni in stallo.\nNel 2018, durante la presentazione romana della sua prima raccolta di racconti, \"Horror. Storie di sangue, spiriti e segreti\" (edita da Mondadori), Argento ha annunciato ufficialmente la cancellazione del progetto \"The Sandman\".\nIl 27 marzo 2019 ha ricevuto il Premio Speciale alla carriera ai David di Donatello.\nA gennaio 2020, la figlia Asia annuncia con un post su Instagram che reciter\u00e0 in un nuovo film diretto dal padre, intitolato \"Occhiali neri\", la cui produzione \u00e8 iniziata nel 2020. Il progetto nasce da una sceneggiatura scritta da Argento insieme a Franco Ferrini nel 2002, non pi\u00f9 trasformata in film a causa del fallimento della Cecchi Gori Group. Il film verr\u00e0 presentato in anteprima mondiale alla 72a edizione del Festival Internazionale del Cinema di Berlino.\nDurante il Noir In Festival 2021, Argento annuncia che reciter\u00e0 da protagonista in un film diretto da Gaspar No\u00e9, interpretando il ruolo di un critico cinematografico.\nI contatti con il mondo del teatro e il nuovo film.\nNel 2007 firma la direzione artistica del musical \"Profondo rosso\", scritto da Claudio Simonetti per la regia di Marco Calindri, con l'attore e cantante (scoperto da Luciano Pavarotti) Michel Altieri che interpreta il ruolo di Mark Daly.\nLa trama riprende la versione originale del film. Vengono inoltre aggiunti nuovi brani elettronici scritti da Simonetti per Altieri, raccolti in una nuova colonna sonora.\nIl 4 ottobre 2013 debutta come regista dell'opera \"Macbeth\" di Giuseppe Verdi (la stessa che aveva trasposto al cinema nel film \"Opera\") al Teatro Coccia di Novara.\nNel febbraio 2015 dirige l'opera \"Lucia di Lammermoor\" di Gaetano Donizetti per il Teatro Carlo Felice di Genova.\nIl 24 febbraio 2022 viene rilasciato \"Occhiali neri\", nuovo film di Argento che segna il ritorno del regista nei cinema dopo 10 anni.\nVita privata.\nArgento ha due figlie: Fiore (1970), nata dal matrimonio con Marisa Casale (che dur\u00f2 dal 1966 al 1972), e Asia (1975), anch'ella attrice, regista e produttrice, nata dalla relazione con l'attrice fiorentina Daria Nicolodi; quest'ultima lo ha reso nonno di due nipoti, nati rispettivamente nel 2001 e nel 2008. \nNel 1974 ebbe inoltre una breve relazione con l'attrice Maril\u00f9 Tolo.\nProcedimenti giudiziari.\nIl 19 giugno 1985 insieme all'allora compagna Daria Nicolodi viene arrestato per il possesso di 23 grammi di hashish: i due verranno condotti nel carcere di Regina Coeli. In seguito al processo verranno assolti in quanto si trattava di consumo personale e non di spaccio.\nFilmografia.\nAttore.\nQuando nelle scene dei suoi film compaiono le mani dell'assassino (per esempio nella scena iniziale di \"Profondo rosso\"), \u00e8 lo stesso regista a utilizzare le proprie mani in una sorta di \"cameo feticista\". La motivazione \u00e8 che lo stesso Argento afferma di avere: \"un'ottima manualit\u00e0, penso di essere molto bravo a muovere le mani\", per cui: \"scelgo sempre me stesso per quella parte\".\nInfluenza culturale.\nSulla scia del successo dei suoi primi film come \"L'uccello dalle piume di cristallo, Il gatto a nove code\" e \"4 mosche di velluto grigio,\" nacque un vero e proprio filone di film aventi degli animali nel titolo, come ad esempio: \"La tarantola dal ventre nero\", \"Una farfalla con le ali insanguinate\", \"Una lucertola con la pelle di donna\", \"La coda dello scorpione\", e molti altri."}
{"id": "107286", "revid": "123402278", "url": "https://it.wikipedia.org/wiki?curid=107286", "title": "Societ\u00e0 di Croce Rossa e Mezzaluna Rossa Internazionale", "text": "Costituiscono la Croce Rossa e Mezzaluna Rossa Internazionale gli organismi internazionali e le singole societ\u00e0 nazionali. Oltre a queste, fanno parte del movimento alcune entit\u00e0 tecniche con funzioni specifiche.\nSociet\u00e0 nazionali.\nLe singole societ\u00e0 nazionali che aderiscono alla Croce rossa o alla Mezzaluna rossa sono 192:\nNote.\nPer le fonti relative ai dati nella tabella, vedere le singole voci."}
{"id": "107287", "revid": "2028514", "url": "https://it.wikipedia.org/wiki?curid=107287", "title": "Primitiva (matematica)", "text": "In analisi matematica, si dice primitiva o antiderivata di una funzione formula_1 una funzione derivabile formula_2 la cui derivata \u00e8 uguale alla funzione di partenza. Denotando con l'apice la derivata, formula_3. L'insieme di tutte le primitive di una funzione formula_1 \u00e8 detto integrale indefinito di formula_1.\nIl calcolo della primitiva \u00e8 strettamente legato alla risoluzione degli integrali definiti dal teorema fondamentale del calcolo integrale: infatti, l'integrale di una funzione \u00e8 uguale alla differenza dei valori della primitiva sugli estremi di integrazione.\nDefinizione.\nData una funzione formula_6, definita su un intervallo formula_7, si definisce primitiva una funzione formula_8 tale che\nper ogni formula_10.\nSe formula_2 \u00e8 una primitiva di formula_1, tutte e sole le primitive di formula_1 sono nella forma formula_14, dove formula_15 \u00e8 una costante arbitraria reale.\nL'integrale indefinito di formula_1 \u00e8 l'insieme di tutte le sue primitive. Esso si denota con il simbolo\ne se formula_2 \u00e8 una particolare primitiva di formula_1, allora\nal variare di formula_21.\nPrincipali primitive.\nUn metodo spesso utilizzato per calcolare le primitive di una funzione razionale \u00e8 la decomposizione in fratti semplici. Per gli altri casi, alcune primitive molto frequenti sono esposte nel seguito:"}
{"id": "107292", "revid": "121223742", "url": "https://it.wikipedia.org/wiki?curid=107292", "title": "Agente intercalante", "text": "Un agente intercalante (o, pi\u00f9 semplicemente, un intercalante) \u00e8 una molecola, di solito di tipo planare, in grado di inserirsi trasversalmente nei filamenti di DNA, mediante un meccanismo scoperto da Leonard Lerman e detto intercalazione.\nTra gli inquinanti ambientali importanti esempi di agenti intercalanti sono i benzopireni e i loro derivati. Gli agenti intercalanti sono utilizzati ampiamente in diverse tecniche di biologia molecolare, essi sono comunque normalmente utilizzati anche per fini farmacologici: molti inibitori delle topoisomerasi, utilizzati come antimalarici e antitumorali, sono infatti molecole intercalanti.\nLe molecole intercalanti in grado di inserirsi fra i solchi del DNA e legarsi con le basi possono essere agenti antitumorali come la daunomicina o agenti tumorali.\nMeccanismo di azione.\nGrazie infatti alle loro propriet\u00e0 idrofobe, gli agenti intercalanti sono in grado di inserirsi tra due basi azotate contigue lungo i filamenti della doppia elica. Quando la cellula inizia il suo ciclo replicativo e il punto in cui si \u00e8 inserito l'agente intercalante viene raggiunto dalla DNA polimerasi, questa non lo distingue dalle basi azotate adiacenti e procede inserendo un nucleotide che si appaia con l'agente intercalante. Ci\u00f2 provoca mutazioni genetiche di frameshift e di conseguenza prodotti genici non funzionali.\nQualora la mutazione coinvolga geni implicati nel controllo del ciclo cellulare, \u00e8 possibile che essa provochi una esaltazione dell'attivit\u00e0 replicativa cellulare, provocando l'insorgenza di tumori, come nel caso dell'aflatossina, che causa una mutazione del gene che codifica per il soppressore tumorale P53. \u00c8 per questo che gli agenti intercalanti sono anche considerati agenti oncogeni.\nAntimalarici.\nSono tutti intercalanti. \nSi \u00e8 partiti da un antimalarico per arrivare ad un antitumorale. La classe pi\u00f9 importanti \u00e8 quella degli antibiotici antracicline. La struttura generale \u00e8 la seguente:\nAlcuni dei composti principali sono la \"deunomicina\" (R=H) e la \"adriamicina\" (R=OH). La prima \u00e8 usata contro le leucemie mentre la seconda anche per i tumori solidi visto che \u00e8 uno dei composti pi\u00f9 attivi (soprattutto nei tumori al seno gravi).\nQueste molecole formano legami a trasferimento di carica o legami H con le basi del DNA.\nHanno una tossicit\u00e0 aggiuntiva - cardiotossicit\u00e0 che si pensava fosse dovuta all'ammino-zucchero ma dipende pi\u00f9 probabilmente dalla formazione di radicali liberi che rompono il filamento di DNA.\nIl bromuro d'etidio.\nIl bromuro d'etidio \u00e8 l'agente intercalante pi\u00f9 utilizzato nelle comuni tecniche di laboratorio per colorare gli acidi nucleici durante l'elettroforesi su gel. Il bromuro d'etidio emette fluorescenza se esposto ai raggi UV. Se intercalato nel DNA, esso emette in maniera molto pi\u00f9 intensa. Le propriet\u00e0 intercalanti di questo agente sono dovute alla struttura altamente aromatica che ne permette l'inserimento all'interno della doppia elica del DNA. A causa di queste propriet\u00e0, il bromuro d'etidio \u00e8 altamente mutageno, quindi va sempre utilizzato con guanti e possibilmente sotto cappa."}
{"id": "107293", "revid": "1118", "url": "https://it.wikipedia.org/wiki?curid=107293", "title": "Susafono", "text": ""}
{"id": "107294", "revid": "671029", "url": "https://it.wikipedia.org/wiki?curid=107294", "title": "Distretto di Einsiedeln", "text": "Il distretto di Einsiedeln \u00e8 un distretto del Canton Svitto, in Svizzera. Confina con i distretti di H\u00f6fe a nord, di March a est e di Svitto a sud e con il Canton Zugo a ovest. Il capoluogo \u00e8 Einsiedeln.\nIl territorio coincide con il solo comune di Einsiedeln."}
{"id": "107295", "revid": "123999959", "url": "https://it.wikipedia.org/wiki?curid=107295", "title": "Sousafono", "text": "Il sousafono o susafono (in inglese: \"sousaphone\") \u00e8 uno strumento musicale grave della famiglia degli ottoni. \u00c8 impiegato soprattutto nelle bande ed \u00e8 stato sviluppato negli Stati Uniti.\nTecnica.\nSi tratta di uno strumento appartenente alla famiglia degli ottoni a tre pistoni, caratterizzato da un ampio padiglione e dalla tipica forma ad anello derivata dall'helicon. Generalmente \u00e8 intonato in si bemolle, anche se esistono modelli in fa e mi bemolle. Come la tuba, pu\u00f2 essere scritto in note reali (chiave di basso) o come strumento traspositore (chiave di basso o di violino).\nRispetto alla tuba tradizionale, il susafono ha migliore trasportabilit\u00e0 e usabilit\u00e0 in posizione eretta e in marcia, dal momento che si \"avvolge\" intorno al musicista e poggia sulla spalla sinistra, lasciando una pi\u00f9 ampia libert\u00e0 di movimento.\nDagli anni '60 esistono strumenti realizzati in gran parte in vetroresina bianca che, pur offrendo un suono meno ricco, consente un notevole risparmio in peso.\nStoria.\nFu sviluppato negli stabilimenti di J.W. Pepper negli anni novanta del XIX secolo, su richiesta del famoso compositore e maestro di banda statunitense John Philip Sousa, modificando l'helicon e il basso tuba.\nLa banda di Sousa, all'epoca, utilizzava gli helicon, bassi dal canneggio molto sottile con una piccola campana rivolta a 45\u00b0 che producevano un suono sottile e \"sparato\" in maniera molto direzionale lontano dalla banda. Sousa voleva uno strumento ergonomico come l'helicon ma con un canneggio pi\u00f9 ampio, una grande campana ed un suono caldo che avvolgesse tutta la banda, direzionato verso l'alto come nella tuba tradizionale.\nLa campana staccabile, orientabile e rivolta in avanti venne sviluppata solo intorno agli anni '20 del XX secolo: in precedenza lo strumento somigliava ad un ombrello rovesciato (\"raincatcher\").\nPro e contro.\nSousafono o tuba? Ci sono pro e contro.\nA favore del sousafono giocano questi elementi:\nD'altra parte:\nUtilizzo.\nIl sousaphone trova oggi il suo utilizzo quasi esclusivamente nelle marching band e nei gruppi tradizionali di musica dixieland e New Orleans. Le bande preferiscono in grande maggioranza il suono pi\u00f9 caldo e meno direzionato del basso tuba.\nCuriosit\u00e0.\nLo strumento ha un innegabile fascino coreografico, al punto che alcune bande hanno due o pi\u00f9 muscolosi membri che \"portano a spasso\" i sousaphone pur non sapendoli suonare.\nLa grande campana (65\u00a0cm circa di diametro) \u00e8 un ottimo veicolo pubblicitario per il nome del produttore dello strumento, degli sponsor o della banda stessa. Spesso viene avvolta da un sottile telo decorato (chiamato \"sock\", calzino), sia per non rovinare la campana stessa incollandoci lettere o scritte, sia per evitare che oggetti lanciati dal pubblico (attratto da questo facile e vistoso bersaglio) penetrino nello strumento."}
{"id": "107296", "revid": "729019", "url": "https://it.wikipedia.org/wiki?curid=107296", "title": "Distrofia muscolare", "text": "Sotto il termine distrofia muscolare si raccolgono un gruppo di gravi malattie neuromuscolari a carattere degenerativo, determinate geneticamente e che causano atrofia progressiva della muscolatura scheletrica.\nSi calcola che in Italia l'1% circa della popolazione sia affetto da malattie neuromuscolari; questa percentuale equivale grosso modo al 10% di tutti gli ammalati neurologici.\nLe forme pi\u00f9 diffuse sono la distrofia muscolare di Duchenne e quella di Becker; esistono per\u00f2 un'infinit\u00e0 di forme intermedie, e in pressoch\u00e9 ogni soggetto il decorso della malattia appare differente rispetto ad altri soggetti.\nDistrofia muscolare di Duchenne.\nQuesto tipo di distrofia, detta anche distrofia muscolare generalizzata dell'infanzia, \u00e8 la pi\u00f9 frequente e la meglio conosciuta tra le distrofie muscolari dell'infanzia. Ha un decorso relativamente rapido e attivo.\nL'incidenza varia da 13 a 33 casi/100.000.\nEziologia.\nSi osserva una forte predisposizione familiare; poich\u00e9 la patologia \u00e8 trasmessa come tratto recessivo legato al cromosoma X, si manifesta prevalentemente nei maschi. Nel 30% dei pazienti vi \u00e8 un'anamnesi familiare negativa e si ritiene che in questi casi avvenga una mutazione spontanea del cromosoma.\nSi osserva occasionalmente una forma distrofica muscolare prossimale nelle ragazze. Questo fatto pu\u00f2 avere molte spiegazioni:\nPatogenesi.\nL'alterazione del gene localizzato sul cromosoma X determina la mancata produzione di una proteina denominata distrofina. Nel muscolo questa \u00e8 localizzata sul versante citoplasmatico del sarcolemma dove interagisce con la F-actina del citoscheletro, la struttura filamentosa di rinforzo della cellula muscolare.\nInoltre \u00e8 strettamente legata ad un complesso di proteine sarcolemmali conosciute come proteine legate alla distrofina (DAPs) e glicoproteine legate alla distrofina (DAGs).\nLa mancanza della distrofina conduce ad una perdita delle DAPs e alla rottura del complesso proteina-distroglicano. Questa rottura rende il sarcolemma suscettibile alla lacerazione durante la contrazione muscolare.\nAnatomia Patologica.\nNegli stadi precoci le caratteristiche principali sono la degenerazione segmentale, la fagocitosi di singole fibre o gruppi di esse, la rigenerazione promossa dalla necrosi.\nCon il progredire della malattia si osservano modificazioni comuni a tutti i tipi di distrofia muscolare: perdita di fibre muscolari, fibre residue di maggiore o minore diametro rispetto al normale e disposte casualmente, aumento degli adipociti e fibrosi.\nSi osserva quindi uno stato di ipertrofia, risultato dell'ingrossamento delle fibre sane rispetto alle fibre adiacenti inutilizzate. Successivamente la vera ipertrofia viene sostituita da una pseudoipertrofia, dovuta alla sostituzione delle fibre degenerate con tessuto adiposo.\nAlla fine le fibre degenerano e scompaiono, presumibilmente a causa dell'estinguersi della capacit\u00e0 di rigenerazione . In quest'ultimo stadio rimangono solo poche fibre muscolari sparse, quasi perse in un mare di adipociti.\nQuadro clinico.\nLa distrofia di Duchenne viene riconosciuta al terzo anno di vita.\nI primi segni che attirano l'attenzione sono l'incapacit\u00e0 di camminare o correre quando queste funzioni avrebbero gi\u00e0 dovuto essere acquisite; oppure, una volta che queste attivit\u00e0 vengano acquisite, i bambini appaiono meno attivi della norma e cadono facilmente.\nCon il passare del tempo aumentano le difficolt\u00e0 a camminare, correre, salire le scale... I primi muscoli ad essere colpiti sono il quadricipite, i glutei. I muscoli della scapola degli arti superiori vengono colpiti successivamente.\nL'ingrossamento dei polpacci e di altri muscoli \u00e8 progressivo nei primi stadi della malattia, anche quelli originariamente ingrossati, tendono a ridursi di volume.\nGli arti sono solitamente ipotonici e flaccidi, ma con il progredire della malattia compaiono contratture conseguenti al mantenimento degli arti nella stessa posizione e al mancato bilanciamento fra agonisti ed antagonisti.\nI riflessi tendinei dapprima diminuiscono e poi scompaiono parallelamente alla perdita delle fibre muscolari; gli ultimi a scomparire sono i riflessi achillei. Le ossa divengono sottili e demineralizzate. I muscoli lisci sono risparmiati, mentre il cuore \u00e8 colpito e possono apparire vari tipi di aritmia.\nDi solito la morte \u00e8 dovuta ad insufficienza respiratoria, infezioni polmonari o scompenso cardiaco. In casi molto rari si osserva un modesto ritardo mentale non progressivo.\nL'aspettativa di vita dipende sempre dal soggetto e negli ultimi quindici anni le prospettive di vita si sono allungate notevolmente grazie alla ventilazione notturna; se nel secolo scorso alcuni medici sostenevano che un paziente affetto da DMD potesse difficilmente superare la seconda decade, oggi ci sono casi di pazienti con Distrofia Muscolare di Duchenne che vivono oltre il cinquantesimo anno di et\u00e0.\nDistrofia muscolare di tipo Becker.\nAltra tipologia di distrofia ben caratterizzata, strettamente correlata alla variante di Duchenne, di cui rappresenta una forma relativamente pi\u00f9 benigna.\nLa sua incidenza \u00e8 difficile da valutare, forse intorno a 3-6 casi/100.000 nati vivi. Si tratta anch'essa di una malattia legata al cromosoma X, trasmessa praticamente solo ai maschi.\nAl contrario che nella forma di Duchenne, qui la distrofina \u00e8 presente, ma risulta strutturalmente anormale.\nQuadro clinico.\nEssa provoca debolezza e atrofia degli stessi muscoli coinvolti nella distrofia di Duchenne, ma l'esordio \u00e8 pi\u00f9 tardivo, comparendo intorno ai 12 anni. L'et\u00e0 media alla quale viene persa la capacit\u00e0 di camminare \u00e8 di 25-30 anni e la morte sopraggiunge in genere nella quinta decade.\nL'interessamento cardiaco \u00e8 meno frequente e le facolt\u00e0 intellettive sono quasi sempre normali.\nDistrofia Miotonica.\nQuesta malattia \u00e8 la pi\u00f9 comune forma di distrofia dell'et\u00e0 adulta. Si distingue per:\nSono interessati costantemente dal processo distrofico certi muscoli quale l'elevatore della palpebra, i muscoli mimici, lo sternocleidomastoideo, i muscoli dell'avambraccio e della mano, della loggia anteriore delle gambe.\nIl gene difettivo di questa patologia \u00e8 stato localizzato sul cromosoma 19q13.3. In questo locus vi \u00e8 un difetto molecolare specifico, costituito da una sequenza trinucleotidica instabile (CTG) nel 3'UTR che viene ripetuta 50-4000 volte quando nella popolazione normale il range varia da 5 a 35 volte.\nQuadro clinico.\nL'atrofia muscolare non si rende evidente fino alla prima et\u00e0 adulta. Sono spesso i piccoli muscoli delle mani a diventare atrofici; in altri casi i segni pi\u00f9 precoci sono la ptosi palpebrale e l'assottigliamento e il rilasciamento dei muscoli della faccia. L'atrofia dei masseteri porta ad un assottigliamento della met\u00e0 inferiore della faccia e alla malposizione della mandibola. Gli sternocleidomastoidei sono quasi sempre assottigliati e indeboliti con conseguente curvatura inferiore del collo (collo a cigno).\nLa debolezza dei muscoli della faringe e della laringe determina una voce debole e monotona. Frequenti sono la debolezza del diaframma e l'ipoventilazione alveolare con bronchite cronica. Anche le alterazioni cardiache sono frequenti, dovute il pi\u00f9 delle volte ad anomalie della conduzione.\nCaratteristica peculiare della malattia \u00e8 la miotonia, che si esprime come contrazione prolungata di certi muscoli dopo una breve percussione o stimolazione elettrica o come ritardo del rilasciamento dopo contrazione volontaria. La miotonia pu\u00f2 precedere la debolezza di molti anni.\nLa malattia progredisce lentamente, con interessamento graduale dei muscoli prossimali degli arti e del tronco. La maggior parte dei pazienti \u00e8 confinata in carrozzella o a letto entro 15-20 anni dall'esordio e la morte si verifica a causa di infezioni polmonari, blocco cardiaco o scompenso cardio-circolatorio.\nE un esempio di eterogeneit\u00e0 genetica (\u00e8 interessato un altro gene responsabile della merosina e non la disrofina come nello DMD e BMD) e hanno lo stesso quadro fenotipico di espressione simili. Sono presenti 4 fenotipi: \nTerapia delle Distrofie.\nIn molti casi ad un certo punto \u00e8 necessaria la respirazione assistita, \nin quanto l'insufficienza respiratoria \u00e8 un disturbo subdolo\nche si pu\u00f2 manifestare sotto forma di apnee notturne.\nLa somministrazione di prednisone sembra ritardare la progressione \ndella distrofia fino a un periodo di tre anni.\nPrognosi.\nOggi si conoscono le cause di molte forme di malattie neuromuscolari, ma non \u00e8 stata ancora messa a punto una terapia definitiva. Le ricerche scientifiche proseguono alacremente in ogni parte del mondo e attualmente le speranze pi\u00f9 fondate provengono dal tentativo di realizzare una terapia genica, e cio\u00e8 di introdurre nell'organismo ammalato copie corrette (sane) di un gene difettoso.\nDue rimangono i cardini del trattamento dei pazienti con distrofia muscolare: evitare il prolungato riposo a letto e incoraggiare il paziente a condurre il pi\u00f9 a lungo una vita normale. Questo aiuta a prevenire il rapido peggioramento che consegue all'inattivit\u00e0 e a mantenere una sana disposizione mentale."}
{"id": "107297", "revid": "106732", "url": "https://it.wikipedia.org/wiki?curid=107297", "title": "Marcita", "text": "La marcita \u00e8 una tecnica colturale caratteristica della Pianura Padana, impiantata per la prima volta nelle grange, che erano grandi aziende agricole di propriet\u00e0 delle abbazie; essa consiste nell'utilizzo dell'irrigazione a gravit\u00e0 effettuata utilizzando l'acqua proveniente dalle risorgive anche nella stagione invernale. Nella stagione estiva i prati vengono irrigati periodicamente, mentre in quella invernale sono irrigati in modo continuato.\nL'acqua di risorgiva, che generalmente sgorga per tutto l'anno ad una temperatura costante compresa fra i 9\u00a0\u00b0C (in inverno) e i 14\u00a0\u00b0C (in estate), viene mantenuta in continuo movimento dalla conformazione dolcemente declinante del terreno, impedendo in questo modo che il suolo ghiacci; lo sviluppo della vegetazione prosegue cos\u00ec anche durante l'inverno, rendendo possibile effettuare annualmente almeno sette tagli di foraggio (ma spesso anche nove), contro i 4-5 ottenuti dalla coltivazione del migliore prato stabile.\nStoria.\nIl nome di marcita deriva dall'antica consuetudine di lasciare l'ultimo taglio invernale a \"marcire\" nel prato irriguo.\nNon \u00e8 noto chi abbia inventato la tecnica della marcita; tuttavia si attribuisce comunemente ai monaci provenienti dalla Francia, in particolare Cistercensi il merito di aver contribuito grandemente alla sua diffusione nelle campagne del nord Italia. L'utilizzo delle marcite permetteva ai contadini di alimentare il bestiame a partire da fine febbraio con erbe fresche, ottenendo rese di latte e derivati del latte che primeggiavano in Europa. Nel territorio del Comune di Norcia in Umbria, a pochi km dalla citt\u00e0, si trova un esempio di marcite, in uso ancora fino ad alcuni decenni addietro, ed oggi trasformate in area naturalistica; la tradizione locale di Norcia ne attribuisce l'invenzione ai monaci benedettini.\nSecondo la tradizione, il primo taglio del foraggio veniva effettuato a fine febbraio/inizio marzo; il secondo intorno a met\u00e0 aprile; il terzo taglio di fine maggio, detto maggengo, consisteva nel 25% circa dell'intera produzione annuale. Seguivano il quarto taglio (detto agostano) a fine luglio, il quinto (detto terzuolo) a fine agosto, il sesto fra la fine di settembre e l'inizio di ottobre e l'ultimo fra la fine di novembre e la met\u00e0 di dicembre.\nStruttura e funzionamento.\nIl funzionamento della coltivazione delle marcite \u00e8 estremamente semplice, ma allo stesso tempo arduo da realizzare, poich\u00e9 richiede tecniche idrologiche avanzate e precise. Sostanzialmente un prato pu\u00f2 dirsi coltivato a marcite quando \u00e8 percorso uniformemente da un velo d'acqua in costante movimento, che generalmente deborda da una roggia di alimentazione a fondo cieco adiacente alla coltivazione.\nPer consentire la distribuzione ed il movimento uniforme dell'acqua, il terreno dev'essere caratterizzato da una pendenza leggera ed omogenea; dal lato opposto rispetto alla roggia di alimentazione dev'essere situata una roggia drenante, a mo' di grondaia. L'acqua cos\u00ec raccolta pu\u00f2 essere nuovamente impiegata per irrigare un campo posto pi\u00f9 a valle; il meccanismo pu\u00f2 ripetersi sino a che le acque non saranno divenute troppo scarse, o fredde, per consentirne un ulteriore sfruttamento a fini colturali.\nEvoluzione attuale.\nNel corso del XX secolo le colture a marcita sono state abbandonate a favore della coltura industriale del mais, pi\u00f9 redditizia. Contemporaneamente nella pratica di allevamento il mangime si sta spostando dal foraggio agli insilati di mais. Questo progressivo mutamento ha decretato anche l'abbandono della maggior parte dei fontanili della Pianura Padana, mettendo peraltro a rischio numerose specie animali e vegetali che vi trovano il proprio habitat naturale\nOggi le marcite son sempre pi\u00f9 rare, tuttavia in alcune zone \u00e8 in atto una risistemazione di fontanili e rogge in modo da continuare la pratica delle marcite che vengono salvaguardate dagli organi competenti. Per esempio nel Parco agricolo Sud Milano sono presenti 41 marcite salvaguardate dal Parco. Esse sono oggetto di tutela per preservare un patrimonio ed una pratica secolare. Molte ex-marcite si sono trasformate in prato stabile dove viene praticata una falciatura trimestrale."}
{"id": "107298", "revid": "110157", "url": "https://it.wikipedia.org/wiki?curid=107298", "title": "Galgenen", "text": "Galgenen (toponimo tedesco) \u00e8 un comune svizzero di 5\u00a0107 abitanti del Canton Svitto, nel distretto di March."}
{"id": "107304", "revid": "330019", "url": "https://it.wikipedia.org/wiki?curid=107304", "title": "Vorderthal", "text": "Vorderthal (toponimo tedesco; fino al 1888 Vorderw\u00e4ggithal) \u00e8 un comune svizzero di 1\u00a0008 abitanti del Canton Svitto, nel distretto di March."}
{"id": "107310", "revid": "1983494", "url": "https://it.wikipedia.org/wiki?curid=107310", "title": "Penicillina", "text": "Le penicilline sono antibiotici beta-lattamici isolati da prodotti del metabolismo di alcune specie di \"Penicillium\", in particolare il \"Penicillium notatum\" oggi noto come \"Penicillium chrysogenum\".\nStoria.\nLa scoperta della penicillina viene attribuita al britannico Alexander Fleming nel 1928; questi osserv\u00f2 che in una piastra di coltura contaminata da una muffa la crescita batterica era inibita; venne cos\u00ec creata la \"penicillina G\" capostipite di tutta la famiglia, usata ora solo come profarmaco per sintetizzare le vecchie penicilline.\nLa penicillina G era attiva solo su Gram positivi e per effettuare iniezioni endovenose doveva essere salificata (penicillina G sodica o potassica) ma ci\u00f2 la rendeva estremamente caustica e dolorosa.\nIl medico italiano Vincenzo Tiberio gi\u00e0 nel 1895 pubblic\u00f2 all'Universit\u00e0 di Napoli uno studio sugli effetti di questa muffa che egli not\u00f2 in un pozzo vicino alla sua casa di Arzano; purtroppo le sue ricerche non vennero ritenute interessanti dall'ambiente scientifico italiano e caddero nell'oblio e vennero riscoperte solo 40 anni dopo la sua morte . Altro tipo di penicillina fu scoperta da Mary Hunt su un melone comprato in un supermercato. Tale muffa, battezzata \"muffa-Mary\", aument\u00f2 di oltre dieci volte le capacit\u00e0 produttive e lanci\u00f2 definitivamente la produzione su larga scala della penicillina .\nData l'elevata idrosolubilit\u00e0 della molecola si distribuiva male nell'organismo e occorreva una somministrazione ogni 4 ore. Si pens\u00f2 a una forma pi\u00f9 oleosa per iniezioni, cos\u00ec venne esterificata prima con la procaina e in seguito con la benzatina (degli anestetici locali) che permettevano di aumentare gli intervalli di somministrazione fino a 48 ore, poich\u00e9 necessitavano di esterasi dei tessuti per staccarsi dalla penicillina. Infine venne modificata direttamente la molecola portando alla scoperta della \"penicillina V\" o fenossimetilpenicillina somministrabile anche per via orale ma ancora inefficace su Gram negativi e inibita dalle penicillasi. Le prime sperimentazioni della penicillina sull'uomo non ebbero grandi risultati; bisognava renderla pi\u00f9 efficace. Con lo scoppio della seconda guerra mondiale cresceva infatti la richiesta di un antibiotico per le truppe e i civili colpiti dalle infezioni.\nSi pens\u00f2 di far arrivare campioni di muffe Penicillum, partendo dal presupposto che alcune producevano penicillina e altre meno, per trovare quella capace di produrre la maggior quantit\u00e0 di antibiotico.\n\u00c8 solo dal 1941, comunque, che la penicillina viene utilizzata contro infezioni batteriche. Nel 1943 l'industria americana, spinta dalla necessit\u00e0 di curare i feriti nel corso della seconda guerra mondiale, ne cominci\u00f2 la produzione a livello industriale, rivoluzionando il mondo della medicina e creando una nuova era per la moderna farmacoterapia.\nDescrizione.\nLe penicilline sono prodotte dal fungo \"Penicillium chrysogenum\" (precedentemente noto come \"Penicillium notatum\"). Sono composti beta-lattamici che contengono cio\u00e8 un anello beta-lattamico (deriva dalla condensazione di una funzione carbossilica con l'ammina sul C\u03b2). La base \u00e8 l'acido 6-ammino penicillanico. L'anello beta-lattamico \u00e8 condensato con un anello tiazolidinico (\u00e8 a 5 termini con S e N) e prende nome di nucleo penam.\nSono attive contro la maggior parte dei batteri Gram positivi come gli stafilococchi e gli streptococchi, contro le spirochete (Treponema pallidum e Leptospira), contro gonococchi e meningococchi. Nonostante le penicilline siano antibiotici battericidi, a causa dell'intenso uso che se ne \u00e8 fatto e alla produzione di particolari enzimi (penicillinasi o \u03b2-lattamasi) da parte dei batteri, spesso si incorre in fenomeni di resistenza batterica. Le penicilline naturali sono inattive nei confronti del batterio della tubercolosi e dei batteri Gram negativi. Le penicilline semi-sintetiche, prodotte da colture biologiche di Penicillium, hanno in comune un sistema beta-lattamico-triazolico e hanno un ampio spettro di azione, anche contro alcuni batteri gram negativi.\nLe penicilline sono disponibili sotto diverse preparazioni farmaceutiche: preparazioni somministrabili per via orale (sotto forma di capsule, compresse, sciroppi, polvere solubile, gocce), per via parenterale (sospensioni sterili liofilizzate in flaconi da ricostituire e somministrare poi per via sottocutanea, intramuscolare, endovenosa), ma anche supposte e ovuli, ecc., preparazioni somministrabili per via topica, come creme, pomate, unguenti, colliri, pomate oftalmiche. C'\u00e8 un'analogia strutturale con il dipeptide D-Ala-D-Ala (anche per la lunghezza del legame) che \u00e8 il substrato della transpeptidasi. L'anello \u03b2-lattamico \u00e8 molto tensionato e quindi molto reattivo; quello a cinque termini \u00e8 leggermente ripiegato (pi\u00f9 reattivo): il nucleofilo O(-) serinico della transpeptidasi attacca il C carbonilico del \u03b2-lattamico per l'analogia e la reattivit\u00e0; si forma l'estere serinico che non \u00e8 pi\u00f9 idrolizzabile perch\u00e9 c'\u00e8 grande ingombro sterico. \u00c8 quasi una inibizione irreversibile che porta alla morte batterica.\nA causa della presenza del legame ammidico, queste molecole vengono facilmente idrolizzate sia da acidi anche deboli sia da basi; \u00e8 importante quindi controllare l'ambiente di conservazione per evitare perdita di attivit\u00e0.\nClassificazione.\nI gruppi funzionali principali sono:\nCi sono tre C asimmetrici:\nIl radicale R \u00e8 responsabile della sensibilit\u00e0 all'idrolisi da parte delle \u03b2-lattamasi, del legame con le proteine carriers, e al legame con le proteine batteriche PBPs che trasportano la penicillina all'interno della cellula.\nNaturali.\nHanno uno spettro orientato principalmente sui gram positivi.\nSemisintetiche.\nSono gastro-resistenti perci\u00f2 somministrabili anche per via orale; attive sia su Gram positivi sia Gram negativi (con l'eccezione di\" Pseudomonas\", \"Proteus\" e \"Klebsiella\"); hanno un basso legame farmaco-proteico (10%) e siccome sono sensibili alle \u03b2-lattamasi vengono date in associazione all'acido clavulanico e altri inibitori delle \u03b2-lattamasi.\nSono attive anche sui Gram negativi (per es. Pseudomonas aeruginosa); hanno uno scarso assorbimento per via orale che migliora se vengono esterificate, utili principalmente per patologie locali. Possono per\u00f2 dare disfunzione piastrinica.\nFarmaci a uso ospedaliero a somministrazione parenterale utilizzati nei casi di ceppi resistenti.\nSono le ultime penicilline sintetizzate e godono di un ampio spettro d'azione anche sui Gram negativi, in particolare su \"Pseudomonas\", \"Enterobacter\" e \"Klebsiella\".\nQuelle resistenti alle penicillinasi sono:\nAttive solo su Gram positivi, somministrabili per via orale, hanno un elevato legame farmaco-proteina (97%) ma un'emivita breve. Sono importanti nel trattamento dei patogini produttori di eso beta-lattamasi, in particolare dello \"Stafiloccocco aureo\", anche se nel tempo hanno favorito lo svilupparsi di ceppi resistenti conosciuti come MRSA.\nIn base all'efficacia a spettro orientato sui gram negativi abbiamo:"}
{"id": "107311", "revid": "62004", "url": "https://it.wikipedia.org/wiki?curid=107311", "title": "Tour of South China Sea", "text": "Il Tour of South China Sea (it. \"Giro del Mar Cinese Meridionale\") era una corsa in linea maschile di ciclismo su strada che si svolgeva annualmente nelle regioni prospicienti al Mar Cinese Meridionale, Hong Kong e Macao. Creata nel 1999, dal 2005 al 2010 fece parte dell'UCI Asia Tour, come prova a tappe di classe 2.2 fino al 2008, mentre nell'ultima edizione fu disputata come prova in linea, in classe 1.2. Era organizzata dalla federazione ciclistica di Hong Kong.\nAlbo d'oro.\n\"Aggiornato all'edizione 2010.\""}
{"id": "107316", "revid": "709565", "url": "https://it.wikipedia.org/wiki?curid=107316", "title": "Rat-Man Collection", "text": "Rat-Man Collection \u00e8 stata una serie a fumetti scritta e disegnata da Leo Ortolani ed edita dalla Panini Comics. Conteneva principalmente le storie dell'omonimo personaggio e con in appendice altre serie dello stesso autore come \"Venerd\u00ec 12\", \"L'ultima burba\" e \"Gli intaccabili\". Esord\u00ec nel 1997 sostituendo la prima serie, \"Rat-Man\", e venne pubblicata fino al 2017 quando si interruppe con il n. 122.\nStoria editoriale.\nLa pubblicazione delle storie di Rat-Man in una rivista da edicola avvenne grazie al buon successo in fumetteria della serie autoprodotta e alla buona accoglienza della storia \"Rat-Man contro il Punitore\" pubblicata dalla Marvel Italia su \"Wiz\" n. 12 nell'ottobre del 1996. Questi aspetti, uniti all'apprezzamento nella redazione della Marvel Italia (etichetta della Panini Comics) per il fumetto, spinsero il direttore della casa editrice modenese Marco Marcello Lupoi ad accogliere il suggerimento del webmaster Stefano Munarini e a proporre a Ortolani (al Lucca Comics &amp; Games del 1996) una pubblicazione delle storie di Rat-Man in edicola per 4 numeri, ognuno dei quali avrebbe presentato un team-up inedito con un personaggio Marvel. Dopo numerosi rifiuti da parte di altre case editrici, per Ortolani si trattava della prima offerta da parte di un editore.\nI primi 4 numeri di \"Rat-Man Collection\" ebbero cadenza trimestrale, fino alla chiusura della serie autoprodotta. Essendo una serie nuova, senza idee sulle possibili vendite, i suoi resi vennero mandati al macero per i primi 3 numeri; successivamente, viste le richieste di arretrati e avendo disponibili i primi dati di vendita, a partire dal numero 4 questo procedimento venne interrotto. I primi 4 numeri vennero poi ristampati, ma dato l'insoddisfacente riscontro di vendite di questo formato si decise in futuro di rieditare le storie nella nuova serie \"Tutto Rat-Man\", di cui ogni volume raccoglie due numeri della RMC.\nL'ottima accoglienza ottenuta e le numerose lettere positive ricevute permisero quindi la continuazione della rivista con storie inedite e con il proposto cambio di nome in \"Rat-Man Magazine\" (che poi non avvenne). La testata pass\u00f2 sotto l'etichetta Cult Comics (anch'essa una divisione della Panini Comics) e divenne da allora bimestrale \u2014 periodicit\u00e0 minima per permettere ad Ortolani di realizzare il suo lavoro, dal momento che si occupa di ogni aspetto delle sue storie (testi, disegni, chine e lettering, nonch\u00e9 l'angolo della posta).\nDal numero 16, il logo della testata perse la parola \"Collection\", anche se rimane l'uso di chiamarla cos\u00ec, per non confonderla con la serie autoprodotta. Dallo stesso numero, inoltre, le copertine vennero colorate al computer da Luca Poli, mentre dal numero 21 la colorazione pass\u00f2 al fratello dell'autore, Lorenzo Ortolani, meglio noto come \"Larry\". Dal numero 37 la rivista smise di essere sotto l'ombrello Cult Comics e pass\u00f2 semplicemente a Panini Comics, che appose direttamente il suo logo sugli albi.\nL'autore ha pi\u00f9 volte dichiarato di voler concludere la serie con il 100\u00ba numero, anno per il quale prevede di aver spremuto tutta la comicit\u00e0 dal suo personaggio (disse anche che con il n. 69 finiva la seconda parte su tre della saga di Rat-Man). Successivamente, tuttavia, Ortolani decise che il momento della conclusione non era ancora giunto e che la pubblicazione sarebbe continuata anche oltre il numero 100 per permettergli di portare a compimento le linee narrative che aveva cominciato a sviluppare.\nIl 19 gennaio 2016, tramite un post sul proprio blog, Leo Ortolani annuncia per\u00f2 la sua decisione di chiudere la serie di \"Rat-Man\", spiegando di aver oramai concluso ci\u00f2 che aveva da raccontare con le sue storie e il suo personaggio. Dichiara al contempo di voler terminare con un finale adeguato e degno di nota, un'ultima saga in 10 numeri, che sarebbe iniziata col numero 113 di \"Rat-Man Collection\" di marzo 2016 e si sarebbe conclusa con il numero 122 di settembre 2017, che conseguenza sarebbe stato l'ultimo numero della relativa testata. Tuttavia Ortolani afferma che difficilmente si separer\u00e0 del tutto dal personaggio anche in seguito alla conclusione di \"Rat-Man Collection\" e che potrebbe occasionalmente pubblicare altre storie con protagonista il ratto.\nNel corso degli anni le pagine della serie non hanno mancato di celebrare avvenimenti importanti della storia di Rat-Man:\nProduzione.\n\"Rat-Man Collection\" era realizzata interamente da Leo Ortolani, che si occupava personalmente di tutti i contenuti dell'opera. Solo la colorazione delle copertine era affidata ad altri, in particolare al fratello di Leo, Lorenzo Ortolani. Il curatore della rivista era Andrea Plazzi, che si occupava anche dell'editoriale di apertura in seconda di copertina, interventi che concludeva sempre con l'ormai celebre frase \u00abRat-saluti a tutti (fletto i muscoli e sono nel vuoto)\u00bb.\nIn un'intervista Ortolani descrive il suo lavoro di disegnatore e in particolare quali sono le fasi per la realizzazione del suo fumetto. L'idea iniziale parte da poche scene isolate che gli vengono in mente. Il primo lavoro consiste nell'immaginare come si \u00e8 arrivati a quelle scene e cosa pu\u00f2 scaturirne. In questa fase dell'opera, Ortolani continua a inserire idee fino a formare una trama sufficientemente strutturata. Abbozza una prima suddivisione in parti e comincia a creare le battute e le situazioni. L'organizzazione e la raccolta dati durano una settimana o due, in seguito alle quali l'autore preferisce mettersi a scrivere, per rispettare le consegne e perch\u00e9, disegnando, si schiarisce le idee sulla piega che vuole far assumere alla storia e comincia a filtrare il lavoro precedente, concentrandosi solo su quello che veramente gli servir\u00e0.\nInizialmente la distribuzione annuale delle storie di Rat-Man era piuttosto rigida: dei sei racconti pubblicati in un anno, tre erano storie singole (solo comiche) e tre formavano un'unica storia a puntate pi\u00f9 impegnata. Nonostante molti lettori prediligano le storie brevi perch\u00e9 pi\u00f9 comiche, l'idea alla base delle trilogie \u00e8 quella di uscire dai condizionamenti di spazio per poter scrivere delle storie pi\u00f9 articolate:\nCol passare del tempo, tuttavia, la sequenza tre storie brevi/trilogia present\u00f2 sempre pi\u00f9 eccezioni, tanto che comparvero saghe composte da due, tre, quattro o sei puntate (chiamate genericamente N-logie), a volte anche una di seguito all'altra. Numerose volte una saga \u00e8 stata ampliata in corso d'opera perch\u00e9 Ortolani si accorgeva di non poterla concludere in modo efficace: la \"Quadrilogia del Supereroe\" (RMC 17-20) e la \"Quadrilogia di Dio\" (RMC 41-44), ad esempio, inizialmente erano state concepite come trilogie, mentre l'\"Esalogia dell'Ombra\" (RMC 64-69) avrebbe dovuto essere una pentalogia, ma l'autore decise di espanderla all'ultimo addirittura dopo aver gi\u00e0 consegnato la quinta (e teoricamente ultima) parte alla casa editrice. Quando Ortolani si cimenta con le N-logie, ogni parte della serie \u00e8 studiata per poter raggiungere il massimo impatto:\nContenuti.\nArticoli e rubriche.\nI miei ragguardevoli sabati sera: \"I miei ragguardevoli sabati sera\" \u00e8 una serie di racconti brevi scritti sotto forma di diario da Michele Ampollini e Marcello Cavalli che narrano le uscite al sabato sera di un gruppo di adolescenti della provincia parmense: Bertozzi detto \"il Bertoz\", \"il Mei\" e \"il Quaddu\". I nomi dei personaggi, a detta di Ampollini, derivano da una filastrocca incisa su un seggiolino dell'autobus della linea Parma-Costamezzana, che diceva \u00abIo amo il Quaddu, lui ama solo Mei, e insieme facciamo il Bertoz\u00bb. La serie, pubblicata a partire dal n. 30 dopo una segnalazione a Ortolani da parte dello scrittore Paolo Nori, ha anche avuto uno spin-off, pubblicato su n. 47, intitolato \"La mia ragguardevole tRATtoriata\", in cui i personaggi incontrano Leo Ortolani e varie personalit\u00e0 legate al fumetto. A marzo 2016 le storie sono state raccolte in un volume edito da Panini Comics, con l'aggiunta di cinque racconti inediti.\nEsopo Reloaded: \u00e8 una serie di testi (accompagnati ciascuno da una vignetta attinente disegnata da Leo Ortolani) scritta da Michele Ampollini e Marcello Cavalli. Le puntate sono state pubblicate su \"Rat-Man Collection\" dal n. 41 al 56, escluso il 48. Ognuna di esse occupa una singola pagina, comprensiva di vignetta e testo, e ha un sottotitolo che \u00e8 il nome della storia in questione. L'origine del nome \u00e8 dato sia per assonanza con \"Matrix Reloaded\", sia per dare il senso delle fiabe \"ricaricate\" rispetto a quelle originali, gran parte delle quali arrivano da Esopo. Lo scopo dell'opera \u00e8 quello di rivisitare miti, fiabe e personaggi della mitologia antica, come satiri, dei e terribili mostri che appaiono all'interno dei poemi epici. La particolarit\u00e0 per\u00f2 sta nelle modalit\u00e0 di rivisitazione: gli autori, infatti, stravolgono completamente gli schemi di personaggi e storia, creando situazioni volutamente paradossali e grottesche.\nLe ricette di Otello Teglia: \u00e8 una serie di ricette satiriche pubblicata su \"Rat-Man Collection\" n. 70 e 72, a firma Andrea Plazzi.\nUomini &amp; topi: \u00e8 la rubrica della posta, presente in quasi tutti i numeri di \"Rat-Man Collection\" alla fine dell'albo, in cui l'autore rispondeva alle lettere (esclusivamente cartacee, mentre rispondeva direttamente alle e-mail con lo stesso mezzo) e venivano pubblicati i disegni mandati dai lettori. Uno dei momenti \"cult\" dell'anno era la premiazione della \"cartolina orrenda\", quando Ortolani sceglieva le cartoline pi\u00f9 brutte speditegli durante l'estate e ai mittenti delle peggiori spediva un disegno originale.\nAccoglienza.\n\"Rat-Man Collection\" ha raggiunto un alto livello di apprezzamento e di seguito, vendendo pi\u00f9 di copie a numero (dato del 2007) e risultando \u00abil fumetto supereroistico pi\u00f9 venduto in Italia\u00bb da maggio 2000. Lo stesso Lupoi, direttore della Panini Comics, lo giudica il personaggio portabandiera della casa editrice."}
{"id": "107318", "revid": "339392", "url": "https://it.wikipedia.org/wiki?curid=107318", "title": "PABX", "text": ""}
{"id": "107319", "revid": "111373", "url": "https://it.wikipedia.org/wiki?curid=107319", "title": "Einsiedeln", "text": "Einsiedeln (toponimo tedesco) \u00e8 un comune svizzero di 15\u00a0004 abitanti del Canton Svitto, nel distretto di Einsiedeln del quale \u00e8 l'unico comune. Ha lo status di citt\u00e0. Lo stemma deriva dalla storia di san Meinrando.\nGeografia fisica.\nIl lago di Sihl (\"Sihlsee\") \u00e8 interamente compreso nel territorio comunale. \nMonumenti e luoghi d'interesse.\nA Einsiedeln hanno sede l'abbazia territoriale di Einsiedeln, con la sua chiesa abbaziale e vari altri edifici.\nInfrastrutture e trasporti.\nEinsiedeln \u00e8 servito dall'omonima stazione, capolinea della ferrovia per W\u00e4denswil."}
{"id": "107329", "revid": "5", "url": "https://it.wikipedia.org/wiki?curid=107329", "title": "Osso uncinato", "text": ""}
{"id": "107335", "revid": "111373", "url": "https://it.wikipedia.org/wiki?curid=107335", "title": "Reichenburg", "text": "Reichenburg (toponimo tedesco) \u00e8 un comune svizzero di 3\u00a0387 abitanti del Canton Svitto, nel distretto di March.\nInfrastrutture e trasporti.\nReichenburg \u00e8 servito dall'omonima stazione sulla ferrovia Zurigo-Ziegelbr\u00fccke."}
{"id": "107339", "revid": "515931", "url": "https://it.wikipedia.org/wiki?curid=107339", "title": "Falangina", "text": ""}
{"id": "107340", "revid": "515931", "url": "https://it.wikipedia.org/wiki?curid=107340", "title": "Falangetta", "text": ""}
{"id": "107341", "revid": "228587", "url": "https://it.wikipedia.org/wiki?curid=107341", "title": "Falange", "text": ""}
{"id": "107342", "revid": "5", "url": "https://it.wikipedia.org/wiki?curid=107342", "title": "Osso metacarpale", "text": ""}
{"id": "107344", "revid": "287204", "url": "https://it.wikipedia.org/wiki?curid=107344", "title": "Kilchberg", "text": ""}
{"id": "107347", "revid": "1543377", "url": "https://it.wikipedia.org/wiki?curid=107347", "title": "Computer to plate", "text": "Il Computer to Plate (CTP) \u00e8 un sistema tecnologico usato nelle tipolitografie per trasferire testi e immagini \"direttamente\" da un computer ad una speciale lastra che sar\u00e0 poi adoperata su una macchina da stampa offset. Questa tecnologia, sviluppatasi solo negli ultimi decenni, innovando la precedente fotocomposizione e il pi\u00f9 recente CTF (\"Computer to Film\"), permette di risparmiare tempi e costi, nella fase di prestampa di un qualsiasi progetto di stampa. Infatti alcuni passaggi legati in precedenza alla fotocomposizione, come lo \"sviluppo\" del film prodotto dalla fotocompositrice, il \"montaggio\" su un foglio trasparente (foglio di montaggio) e \"l'esposizione\" del \"montato\" su una lastra tradizionale agli UV di un bromografo, vengono saltati. A parte costi e tempi, la tecnologia CTP \u00e8 qualitativamente da preferire perch\u00e9, limitando i citati passaggi, l'impressione dell'impaginato sulla lastra nel guadagnare, risultando notevolmente pi\u00f9 definita. La lastra direttamente cos\u00ec ottenuta sar\u00e0 quindi sviluppata in una sviluppatrice, per essere poi usata su una qualsiasi macchina da stampa offset.\nHardware e workflow.\nL'hardware del CTP \u00e8 composto dalla macchina fisica vera e propria, simile ad un'ingombrante stampante laser o ad un grosso plotter da incisione piano e da un computer che la controlla. Il vero cuore del sistema rimane per\u00f2 il suo workflow, complesso, sofistificato e modulare, un prodotto costoso.\nIl \"workflow\" infatti deve contenere tutti i \"profili colore\" per la realizzazione delle quattro lastre di quadricromia e poter effettuare le operazioni di seguito specificate.\nQueste macchine hanno tecnologie diverse per quanto riguarda la sorgente laser. I CTP infatti possono avere un laser termico, viola o UV con relative lastre dedicate. Nei modelli pi\u00f9 evoluti la testa laser pu\u00f2 essere interscambiabile permettendo di stampare qualsiasi tipo di lastra dopo una semplice e veloce calibrazione. La versione UV \u00e8 ritenuta quella pi\u00f9 pratica oltre che conveniente perch\u00e9 capace di incidere lastre convenzionali. L'automazione invece varia da manuale a completamente automatica (in quella automatica le lastre vengono alimentate da appositi cassetti) con punzonatura della lastra e sviluppatrice \"in linea\" per i modelli pi\u00f9 sofisticati. Anche il gruppo tamburo in alcuni modelli di CTP \u00e8 intercambiabile e realizza formati di lastre variabili (520x540\u00a0mm, 675x750mm, 850x1050mm o superiori) incise con una risoluzione di 2.540 dpi.\nIl \"workflow\" \u00e8 un potente flusso di lavoro in pi\u00f9 dei casi modulare, aperto e flessibile, sviluppato per ogni tipo di azienda grafica. Alcune sue funzioni sono: il \"trapping\" (gestione delle sovrabbondanze), l\"'imposition\", il \"colour management\" (gestione profili colore), per citarne solo alcune, oltre che controllo automatico del file e certificazione pdf, gestione dell'inchiostrazione, gestione delle retinature, fino ad arrivare alla gestione della commessa vera e propria seguendo l'intero processo di produzione con il monitoraggio delle diverse fasi di lavoro.\nLe Componenti del sistema CTP nel dettaglio.\nOgni sistema CTP tradizionale oltre all'unit\u00e0 centrale e alla lastra contiene: 1) Uno o pi\u00f9 RIP e unit\u00e0 di immagazzinamento intermedie. 2) Una rete operativa per collegare le macchine. 3) Una fotounit\u00e0 di prova bianco e nero o a colori, e un ulteriore RIP. 4) Stazioni operative differenti per composizione di pagina e lastra con : 4.1) Software di impostazione (come Impostrip), 4.2) Software di sormonto (come Trapwise), 4.3) Software dell'elaborazione dell'immagine (come Photoshop), 4.4) Software di layout-composizione (come QuarkXPress), 4.5) Elaboratore di testi (come Word o RagTime), 4.6) Software di controllo (come Checklist), 4.7) Software di taratura con hardware di registro, 4.8) Famiglie di caratteri diversi e software ausiliario.\nCTP flessografico.\nOltre che in tipolitografia, I CTP hanno anche la loro applicazione in flessografia. La stampa flessografica, anche se necessaria e indispensabile (basti pensare ai familiari sacchetti di plastica dei supermercati) \u00e8 stata per molto tempo la Cenerentola della \"stampa di qualit\u00e0\". A partire dal 2010 la produzione digitale di lastre flessografiche \u00e8 in questi CTP non solo veloce ed ecologica, ma accurata nella definizione di piccoli particolari producendo un buon \"registro\" indispensabile per quelle lavorazioni a pi\u00f9 colori e in quadricromia.\nMolti tecnici in campo flessografico, affermano che la qualit\u00e0 di stampa derivante, pu\u00f2 competere in molti lavori con la definizione e la brillantezza della stampa rotocalco I colori sgargianti di alcune confezioni alimentari, quelli di prodotti surgelati e non (come le confezioni di patatine), sacchetti in carta o in propilene con stampe brillanti e di buona qualit\u00e0 sono stampate sempre pi\u00f9 spesso da macchine flessografiche su cui sono montate lastre digitali flexo prodotte dal relativo CTP flessografico.\nAlcuni modelli di questi CTP sono poliedrici e pi\u00f9 flessibili di quelli che realizzano lastre offset. Infatti, oltre alle lastre flexo rendono possibile la lavorazione di lastre digitali tipolito e pellicole termiche ad ablazione.\nL'evoluzione del CTP.\nIl CTP continua ad esistere fino ai nostri giorni con tecnologie sempre pi\u00f9 sofisticate ed impianti pi\u00f9 produttivi.\nIl CTP tradizionale (non il flessografico) infatti, produce lastre per parchi macchine offset che oggi sono ancora consistenti in una qualsiasi tipografia o litografia. Una evoluzione del CTP che avanza e si \u00e8 fatto strada in particolar modo nell'ultimo decennio \u00e8 il Computer to Press, ovvero un impianto che produce direttamente il materiale stampato senza l'uso di lastre e delle conseguenti macchine offset tradizionali.\nIl Computer to Press non rappresenta quindi solo una evoluzione del Computer to Plate ma della stessa stampa offset. Un tipo di tecnologia di stampa offset senza l'ausilio di nessuna lastra in cui viene utilizzato un laser e un nastro termico per creare immagini su cilindri rimovibili. Cilindri che stampano direttamente sul materiale da stampa con formati fino al 70 x 100 e anche pi\u00f9, con risoluzioni che superano i 3200 dpi. Per semplificare, si pensi ad una \"stampante\" di enormi dimensioni collegata, ad un computer con un software sofisticato, veloce e versatile capace di imprimere anche in bianca e volta migliaia di copie-ora.\nIn litografia, la stampa prodotta dal computer to press e lo stesso impianto per realizzarla viene semplicemente definita stampa digitale."}
{"id": "107350", "revid": "254059", "url": "https://it.wikipedia.org/wiki?curid=107350", "title": "Distretto di Horgen", "text": "Il distretto di Horgen \u00e8 un distretto del Canton Zurigo, in Svizzera. Confina con i distretti di Affoltern a ovest, di Zurigo a nord e di Meilen a est, con il Canton Svitto (distretto di H\u00f6fe) a sud-est e con il Canton Zugo a sud. Il capoluogo \u00e8 Horgen. Comprende una parte del lago di Zurigo.\nComuni.\nAmministrativamente \u00e8 diviso in 11 comuni:"}
{"id": "107352", "revid": "110157", "url": "https://it.wikipedia.org/wiki?curid=107352", "title": "Feusisberg", "text": "Feusisberg (toponimo tedesco) \u00e8 un comune svizzero di 5\u00a0071 abitanti del Canton Svitto, nel distretto di H\u00f6fe."}
{"id": "107355", "revid": "1926649", "url": "https://it.wikipedia.org/wiki?curid=107355", "title": "Luca Bucci", "text": "Caratteristiche tecniche.\nDal carattere riservato ma deciso, Bucci era un portiere affidabile, forte fisicamente \u2013 seppur di statura relativamente ridotta \u2013 e dalle buone doti acrobatiche. Molto abile nelle uscite basse, era inoltre avvezzo a parare i calci di rigore. A proprio agio col pallone tra i piedi (da questo punto di vista era considerato uno dei migliori portieri d'Italia), era in grado di avviare la manovra della propria squadra, abilit\u00e0 che lo rendeva particolarmente adatto al gioco a zona.\nCarriera.\nGiocatore.\nClub.\nCresciuto nel , nei primi 5 anni di carriera colleziona pochissime presenze (7) in Serie B e C (Parma, , ). Nella stagione 1990-1991 \u00e8 titolare alla (Serie C1), dove gioca la stagione successiva in Serie B. Dopo un anno alla , con cui vince da protagonista il campionato di Serie B, in estate 1993 torna al Parma, dove esordisce in Serie A a 24 anni il 29 agosto 1993 in -Parma (0-1).\nIl rendimento offerto nelle file degli emiliani gli consente di approdare in nazionale; titolare per tre anni, perde il posto in favore del diciottenne Gianluigi Buffon, e nel gennaio del 1997 \u00e8 ceduto in prestito al , dove trova maggiormente spazio. In estate torna in Emilia per fine prestito.\nNel mese di gennaio del 1998 viene ceduto a titolo definitivo al , dove resta da titolare fino all'estate 2003, collezionando 175 presenze tra Serie A e B.\nCeduto all', in Toscana disputa 17 gare nel girone d'andata subendo 27 gol; . Dopo la retrocessione in Serie B dei toscani non gli \u00e8 rinnovato il contratto e resta svincolato fino a gennaio 2005 quando torna al Parma. Qui per 6 mesi \u00e8 riserva di S\u00e9bastien Frey, collezionando 2 presenze grazie all'espulsione di Frey in Parma-Cagliari (3-2), ma giocando in Coppa UEFA.\nNel 2005 \u00e8 confermato secondo di Cristiano Lupatelli. A met\u00e0 girone d'andata, diventa titolare fino alla pausa natalizia. Nel mercato di gennaio il Parma cede Lupatelli al Palermo in cambio di Matteo Guardalben. Anche quest'ultimo parte titolare e Bucci torna titolare, questa volta fino a fine stagione.\nNella stagione 2006-2007 inizia da secondo portiere dietro Alfonso De Lucia; torna titolare contribuendo alla salvezza della squadra allenata da Claudio Ranieri. Nella stagione 2007-2008 si alterna al Parma con Nicola Pavarini, nell'annata finita con la retrocessione in Serie B.\nFinita la stagione, \u00e8 svincolato fino al 6 febbraio 2009 quando \u00e8 ingaggiato dal , con cui firma un contratto fino a fine stagione. Gioca la sua unica partita in maglia azzurra il 19 aprile 2009 in Cagliari-Napoli 2-0, diventando il 5\u00ba portiere del Napoli in quella stagione dopo Gennaro Iezzo, Matteo Gianello, Nicol\u00e1s Navarro e Luigi Sepe. Con questa presenza \u00e8 il giocatore pi\u00f9 anziano a disputare una gara in Serie A con la maglia del Napoli a 40 anni, 1 mese, 6 giorni. Finito il campionato, l'8 giugno 2009, quarantenne, annuncia il ritiro.\nNazionale.\nIn nazionale conta 3 presenze e 25 convocazioni tra il 1994 e il 1996, tutte sotto la direzione del commissario tecnico Arrigo Sacchi.\nAppena entrato nel giro azzurro, batte la concorrenza di Angelo Peruzzi e viene convocato come terzo portiere per il , in cui l'Italia viene sconfitta in finale dal ai tiri di rigore. Esordisce il 21 dicembre dello stesso anno, giocando il secondo tempo dell'amichevole Italia- (3-1).\nDopo l'accantonamento dell'ex titolare Gianluca Pagliuca, Bucci \u00e8 chiamato a fare le veci del nuovo \"numero uno\" Peruzzi nella sfida con la (1-1) del 10 ottobre 1995, valida per le qualificazioni al : dopo 9 minuti di gioco, sorpreso da un rimbalzo del pallone, \u00e8 costretto a toccare la sfera con le mani fuori dall'area di rigore, venendo espulso. Sostituito da Francesco Toldo, autore di un'ottima prova, viene scavalcato nelle gerarchie dal portiere veneto e torna a ricoprire il ruolo di terza scelta; in questa veste prende parte alla fase finale dell'Europeo. Sul finire del 1996, in concomitanza con l'addio di Sacchi, conclude la sua carriera in nazionale.\nAllenatore.\nIl 5 aprile 2011 diventa preparatore dei portieri al Parma, nello staff del nuovo tecnico Franco Colomba. Il 28 ottobre 2015 diventa preparatore dei portieri al , nello staff del nuovo tecnico Roberto Donadoni. Con l'addio di Donadoni resta comunque nel club felsineo, rientrando nello staff tecnico di Filippo Inzaghi e anche nel successivo entourage del nuovo tecnico Sini\u0161a Mihajlovi\u0107."}
{"id": "107356", "revid": "547034", "url": "https://it.wikipedia.org/wiki?curid=107356", "title": "Pietro Carnesecchi", "text": "Biografia.\nNacque a Firenze da Andrea di Paolo di Simone Carnesecchi ricco mercante fiorentino e da Ginevra Tani. Possedeva capacit\u00e0 diplomatiche sviluppatissime, era avveduto e accorto e sapeva facilmente discernere il lato debole di un discorso o di un avvenimento; di lui i contemporanei tracciano ogni genere di lode e la maggior parte sono sincere perch\u00e9 Pietro era di carattere molto amabile avendo il dono di piacere alle persone. Per tutte queste qualit\u00e0 della mente e della persona non era sorprendente che entrasse nelle grazie e nel favore di Clemente VII. Il Papa era un Medici, famiglia che era sempre stata in intime relazioni con i Carnesecchi.\nPonendo sempre maggior attenzione al Carnesecchi, Clemente VII non cessava di proteggerlo e di beneficarlo in tutte le maniere. Chiam\u00f2 Pietro alla sua corte e dandogli l'ufficio di Notaro, conferendogli poi poco alla volta i titoli di famigliare, di continuo commensale, di segretario del numero dei partecipanti. Egli infine lo fece protonotario della Curia, e per designare quell'intima relazione che confina con la parentela, il 16 dicembre 1533, gli concesse il privilegio, davvero molto ambito, di aggiungere al suo nome anche quello di Medici, da quel momento si venne a chiamare Pietro Medici dei Carnesecchi.\nNel 1533 il Papa gli diede un canonicato fiorentino, l'ufficio di governatore di Tivoli e di castellano di quella fortezza, l'abbazia di San Piero a Eboli nella diocesi di Salerno e l'abbazia di Santa Maria di Gavello nella diocesi di Adria.\nIn ultimo il Papa lo fece suo primo segretario, facendogli balenare anche la speranza di un cappello cardinalizio nel caso il nipote Ippolito non avesse voluto saperne di continuare la carriera ecclesiastica.\nBernardino Pio, ambasciatore di Mantova a Roma, cos\u00ec rifer\u00ec: \nL'ufficio di segretario era uno dei pi\u00f9 difficili da sbrigarsi e portava con s\u00e9 una serie di importanti e delicate occupazioni. A vedere che il Carnesecchi prendeva una parte cos\u00ec grande nel maneggio degli affari, il popolo credeva che fosse lui e non il Papa a mandare avanti tutto il meccanismo politico e a dirigere la barca dello Stato.\nLa morte di Clemente VII gli tolse tutto il potere; nel frattempo, per\u00f2, egli aveva maturato idee e coltivato amicizie che gli impedivano di rimpiangere il passato e che lo spinsero su una nuova strada; da questo momento si comincia ad intuire la sua intenzione di modificare dall'interno il sistema ecclesiastico dei suoi tempi.\nEra un uomo abituato all'intrigo dalla lunga milizia sotto Clemente: non agiva mai troppo scopertamente e non si esponeva mai pi\u00f9 del dovuto, ma continuava a tessere una fitta ragnatela di contatti; nel 1536 nella sua casa paterna di Firenze, dove si era ritirato, si ebbe una straordinaria riunione di alcuni dei pi\u00f9 vivaci protagonisti della storia religiosa del Cinquecento: Ochino, G.P. Carafa, Caterina Cybo, Pole, Giberti, Priuli.\nDelle sue azioni atte a favorire la parte eretica poco rimane, l'inquisizione era potente e lui non era sprovveduto da lasciar traccia delle sue azioni, (a tradirlo saranno le sue lettere conservate da Giulia Gonzaga, trovate dopo la morte di lei, che gli inquisitori useranno per farlo cadere in contraddizione nonostante la sua capacit\u00e0 dialettica).\nFu lungamente alla corte di Francia presso Caterina de' Medici e a Venezia, e non cess\u00f2 mai di tener contatto e prestare aiuto agli eretici. Processato pi\u00f9 volte, riusc\u00ec sempre a cavarsela in virt\u00f9 dei suoi appoggi e della sua abile dialettica.\nSoggiornando a Firenze sotto la protezione di Cosimo I de' Medici si riteneva completamente al sicuro dall'inquisizione, ma Cosimo I, messo con le spalle al muro dal papa Pio V, fu costretto a consegnarlo a tradimento (si disse persino che il Carnesecchi al momento dell'arresto stesse cenando col duca stesso) nelle mani dell'inquisizione, pur tentando poi di aiutarlo nel successivo processo.\nTorturato pi\u00f9 volte, non coinvolse gli amici e mor\u00ec con grandissima dignit\u00e0 il 1\u00ba ottobre 1567.\nDel Carnesecchi, esistono due ritratti: uno eseguito dal noto pittore Sebastiano del Piombo nel 1530 (o 1532), attualmente esposto alla Pinacoteca di Parma e uno del Puligo (Domenico Ubaldini) alla Galleria degli Uffizi a Firenze.\nPietro Carnesecchi \u00e8 commemorato, dagli Evangelici, come martire il 2 ottobre.\nL'importanza di Pietro Carnesecchi \u00e8 da mettere in relazione alla sua poderosa opera di diffusione delle nuove idee. Alla capacit\u00e0 di creare instancabilmente nuovi contatti ed intrecci. Alla ineguagliabile tenacia della sua azione di proselitismo.\nLa sentenza di morte.\nIl testo, tratto da Oddone Ortolani, \"Pietro Carnesecchi\"\nLa pubblicazione della sentenza avvenne nel corso di un solenne autodaf\u00e9 svoltosi nella chiesa di Santa Maria sopra Minerva in Roma al quale Pio V volle dare particolare importanza appunto per la funzione d'esempio che la condanna dell'alto prelato doveva assumere presso i componenti della Curia. A tutti i cardinali di stanza a Roma venne imposto di parteciparvi.\nCome eretico impenitente, fu condannato alla degradazione, alla perdita di tutti i benefici ecclesiastici e alla consegna al Governatore di Roma (braccio secolare) per l'applicazione \"del debito castigo\" (che nella fattispecie era la pena di morte) con la solita formula intesa \"a moderare la sentenza nostra intorno alla sua persona senza pericolo di morte ed effusione di sangue\".\nIl 1\u00ba ottobre 1567 (in questi casi la decapitazione doveva precedere il rogo) lasci\u00f2 il carcere di Tor di Nona con un altro condannato a morte per eresia, il francescano Giulio Maresio, e sal\u00ec al patibolo. Il taglio della testa, notano gli agenti di Cosimo I che assistettero all'evento, avvenne senza problemi nella piazzetta antistante il ponte Sant'Angelo. Qualche problema ci fu per l'azione del rogo a causa della pioggia.\nAl momento di lasciare il carcere, Carnesecchi non pronunci\u00f2 parole di circostanza n\u00e9 lasci\u00f2 ricordi personali; soltanto quando fu sul punto di muoversi verso il luogo dell'esecuzione, scorgendo che la minaccia di pioggia era cessata, per il tempo che gli restava da vivere si tolse il ferraiolo per donarlo ai confortatori. Apparve allora elegantissimo, come se si recasse a una gran festa con indosso un vestito \u00abtutto attillato con la camicia bianca, con un par di guanti nuovi e una pezzuola bianca in mano\u00bb. Fra i presenti si rinnov\u00f2 l'ammirazione che al cronista dell'autodaf\u00e9 della Minerva aveva fatto esclamare \u00ab\"pulcherrimus erat aspectu et magnum nobilitatis signum ostendebat\"\u00bb.\nDue anni dopo, Cosimo I riceveva il premio del suo tradimento, ottenendo il titolo ambito di granduca grazie ad una bolla pontificia emessa dallo stesso Pio V in cui, fra l'altro, si dichiarava che per suo merito, virt\u00f9 e prudenza la provincia della Toscana era, tra tutte le altre, la pi\u00f9 libera dalla perniciosa tabe delle pestifere eresie."}
{"id": "107359", "revid": "1310927", "url": "https://it.wikipedia.org/wiki?curid=107359", "title": "Budapest Honv\u00e9d Football Club", "text": "Il Budapest Honv\u00e9d Football Club (dall'ungherese: \"honv\u00e9d\", letteralmente: \u00abdifensore della patria\u00bb, ovvero: milite) noto a livello internazionale semplicemente come Honv\u00e9d (), \u00e8 una societ\u00e0 polisportiva ungherese con sede a Budapest. La sua squadra di calcio milita nella Nemzeti Bajnoks\u00e1g I, la massima serie del campionato ungherese, a cui ha preso parte pressoch\u00e9 stabilmente sin dall'esordio nel 1916, eccezione fatta per la stagione 2003-04.\nIl club \u00e8 stato fondato nel 1909 con il nome di \"Kispest Athl\u00e9tikai Club\", mutuato da quello dell'omonimo sobborgo che si trovava appena fuori Budapest fino al 1950. Da allora, Kispest \u00e8 stato inglobato dalla citt\u00e0 e fa parte del Distretto XIX di Budapest. Quando fu fondato il club prese la forma di polisportiva ed esistevano squadre di atletica, boxe, ciclismo, ginnastica, lotta, scherma e tennis. Successivamente nacquero le divisioni di pallanuoto e pallamano.\nIl nome Honv\u00e9d fu scelto nei primi anni cinquanta, quando il \"club\" era diretto dal ministero della difesa ungherese. Era la squadra dell'esercito magiaro (ai tempi dell'Impero austro-ungarico honv\u00e9d era il milite appartenente alla difesa territoriale ungherese). Nel 1991 il club fu rinominato \"Kispest Honv\u00e9d Football Club\" e nel 2003 adott\u00f2 il nome attuale.\nStoria.\nKispesti AC.\nIl club fu fondato il 10 agosto 1908 da B\u00e1lint Varga con il nome di Kispesti Athl\u00e9tikai Club. Tuttavia la data ufficiale di fondazione \u00e8 considerata il 3 agosto 1909 in quanto alcuni membri non riconobbero parte dello statuto di fondazione sino a tale giorno. Fino allo scoppio della seconda guerra mondiale la squadra era una compagine minore all'interno del calcio ungherese, riuscendo a vincere solo una Coppa d'Ungheria nel 1926. Durante gli anni trenta diede alla nazionale che partecip\u00f2 ai Mondiali del 1934 i giocatori Rezs\u0151 Rozgonyi e Rezs\u0151 Somlai. Inoltre tra le sue file era presente Ferenc Pusk\u00e1s I, il padre di Ferenc Pusk\u00e1s, divenuto allenatore della squadra negli anni quaranta.\nBudapest Honv\u00e9d SE.\nNel 1943 debuttarono con la maglia del Kispest sia Ferenc Pusk\u00e1s che J\u00f3zsef Bozsik e tra il 1947 ed il 1948 ne prese le redini come allenatore B\u00e9la Guttmann. L'epoca d'oro del club inizi\u00f2 l'anno dopo, quando il Ministero della Difesa ne prese il controllo ed il Kispest, acquisendo il nome di Honv\u00e9d, divenne la squadra dell'Esercito. Il regista dell'operazione fu Guszt\u00e1v Sebes, che ricopriva la carica di allenatore della nazionale. L'obiettivo di Sebes, grande ammiratore del Wunderteam austriaco e dell'Italia che vinse i mondiali del 1934 e del 1938, era poter dare alla nazionale lo stesso stile di gioco, facendo s\u00ec che molti giocatori militassero nella stessa squadra di club. Cos\u00ec, considerato che quando l'Ungheria divenne una repubblica socialista le squadre pi\u00f9 forti erano il Ferencv\u00e1ros e l'MTK, e non potendo disporre di queste due squadre in quanto la prima considerata inadatta a causa delle sue tradizioni nazionaliste e con simpatie verso destra, mentre la seconda era gi\u00e0 passata sotto il controllo della polizia segreta del regime, l'AVH, raggiunse il suo obiettivo con il Kispest.\nCos\u00ec il nome del club cambi\u00f2 dall'originario Kispest ad Honv\u00e9d, in onore, appunto dell'esercito territoriale ungherese, chiamato Honv\u00e9ds\u00e9g (in tedesco Landwehr nella parte austriaca dell'Austria-Ungheria).\nL'epoca d'oro.\nGrazie all'influenza dell'esercito l'Honv\u00e9d divenne una squadra fortissima, destinata a dominare il calcio ungherese negli anni futuri. Infatti arrivarono a vestire la sua maglia giocatori come S\u00e1ndor Kocsis, Zolt\u00e1n Czibor e L\u00e1szl\u00f3 Budai dal Ferencv\u00e1ros, Gyula L\u00f3r\u00e1nt dal Vasas SC e il portiere Gyula Grosics. L'obiettivo di Sebes di far diventare l'Honv\u00e9d il serbatoio della sua nazionale riusc\u00ec in pieno. Durante gli anni cinquanta questi giocatori formarono l'ossatura del leggendario Aranycsapat, la Squadra d'oro, aiutando l'Ungheria a vincere il torneo di calcio dei Giochi Olimpici del 1952 e la Coppa Internazionale 1948-1953 e di arrivare in finale ai mondiali del 1954.\nMa non fu solo la nazionale a vincere trofei, infatti l'Honv\u00e9d vinse il campionato nelle stagioni 1949-50, 1950, 1952, 1954 e 1955. La fama della squadra era tale da aver oltrepassato i confini nazionali e i campioni d'Inghilterra del Wolverhampton Wanderers Football Club proposero di disputare un'amichevole. L'incontro fu giocato il 13 dicembre 1954. Gli inglesi vinsero 3-2, ma l'impressione destata dai magiari fu molto positiva, tanto che sulla base di poter avere molti incontri di quel livello fu istituita la Coppa dei Campioni.\nI fatti del 1956.\nNel 1956 l'Honv\u00e9d si qualific\u00f2 per la seconda edizione della Coppa dei Campioni e nel primo turno gioc\u00f2 contro gli spagnoli dell'Athletic Bilbao. L'incontro di andata, giocato in trasferta, vide la vittoria degli spagnoli per 3-2. La partita di ritorno, vista l'invasione di Budapest da parte dell'esercito sovietico successivo alla rivoluzione ungherese, su richiesta dei giocatori, che si rifiutarono di tornare in patria, fu disputato nello Stadio Heysel di Bruxelles. La partita fin\u00ec 3-3, sancendo quindi l'eliminazione dell'Honv\u00e9d che per\u00f2 gioc\u00f2 gran parte della partita in 10 a causa dell'infortunio del portiere, sostituito da Zolt\u00e1n Czibor vista l'impossibilit\u00e0 di effettuare cambi.\nSuccessivamente all'eliminazione dalla Coppa dei Campioni l'Honv\u00e9d si trov\u00f2 di fronte a diversi problemi. Infatti i giocatori, riuscendo a farsi raggiungere dai propri familiari, rifiutarono di tornare in patria e, nonostante il divieto posto dalla Federazione calcistica ungherese, passata sotto il controllo dell'URSS, l'allenatore B\u00e9la Guttmann organizz\u00f2 una tourn\u00e9e in Italia, Portogallo e Spagna. In quest'ultimo paese gli ungheresi pareggiarono 5-5 contro una selezione di Madrid, che contava parecchi elementi del Real Madrid campione d'Europa e vinse 4-3 contro il Barcellona. Dopo aver rifiutato un'offerta di asilo politico da parte del Messico e l'invito a disputare il campionato messicano, vennero programmati degli incontri in Brasile contro Botafogo e Flamengo. Nel frattempo la FIFA dichiar\u00f2 che nessuno avrebbe potuto utilizzare il nome Honv\u00e9d, dichiarando quella squadra illegale. Al rientro in Europa alcuni giocatori, tra cui J\u00f3zsef Bozsik, L\u00e1szl\u00f3 Budai, Gyula L\u00f3r\u00e1nt e Gyula Grosics, decisero di tornare in Ungheria, altri, come Zolt\u00e1n Czibor, S\u00e1ndor Kocsis e Ferenc Pusk\u00e1s vennero ingaggiati dai ricchi club spagnoli: quest'ultimo and\u00f2 nel Real Madrid, i primi nel Barcellona.\nL'epoca post-rivoluzionaria.\nLa defezione dei suoi migliori giocatori fece cadere l'Honv\u00e9d in una profonda crisi tale che nel 1957 si salv\u00f2 dalla retrocessione solo grazie all'allargamento della massima serie deciso della Federazione. Le uniche vittorie furono quelle della Coppa Mitropa 1959, giunta battendo in finale l'MTK dopo i calci di rigore, e la Coppa d'Ungheria del 1964.\nLa seconda epoca d'oro.\nDopo sedici anni dalla vittoria del suo ultimo trofeo e a venticinque dall'ultima vittoria nel campionato, negli anni ottanta e nella prima met\u00e0 dei novanta, sotto la guida di Lajos Tichy come allenatore e trascinata da Imre Garaba, l'Honv\u00e9d torn\u00f2 ai vertici del calcio ungherese, conquistando complessivamente otto scudetti tra il 1980 ed il 1993. Per due volte, nel 1985 e 1989, alla vittoria in campionato si aggiunsero due Coppe d'Ungheria. I giocatori pi\u00f9 rappresentativi furono K\u00e1lm\u00e1n Kov\u00e1cs, Lajos D\u00e9t\u00e1ri, B\u00e9la Ill\u00e9s, G\u00e1bor Halmai e Istv\u00e1n Vincze. Nel 1991 il club riassunse il nome Kispest e divenne Kispest Honv\u00e9d Football Club.\nUn nuovo declino.\nIl ritorno del nome Kispest e l'essersi affrancata dal controllo dell'esercito non port\u00f2 particolare fortuna al club. Infatti la squadra and\u00f2 incontro ad anni particolarmente difficili, durante i quali i proprietari pensarono addirittura di trasferire l'Honv\u00e9d fuori da Budapest. Nel 1996 la squadra riusc\u00ec a conquistare solo una Coppa d'Ungheria, negli anni successivi si alterano piazzamenti medio-bassi iniziando lentamente il declino. Nel 2003 anno pi\u00f9 buio della storia del club, oltre ai problemi economici il club era sotto pressione politica, vedendo la retrocessione addirittura nella seconda divisione ungherese, risultato cos\u00ec basso mai raggiunto dal club, il quale nella sua lunga storia aveva partecipato sempre in massima serie. La squadra fu acquistata per la prima volta nella sua storia da un proprietario non ungherese, nella fattispecie l'italiano Piero Pini imprenditore del settore alimentare. Con l'entrata della nuova dirigenza ci fu un nuovo cambio di denominazione, dopo una sola stagione passata in NBII dove vincendo il campionato, torna prontamente nella massima serie, riuscendo anche ad arrivare in finale di Coppa d'Ungheria contro il Ferencv\u00e1ros riuscendo anche a staccare l'accesso ai preliminari di Coppa UEFA per la stagione successiva. Nel 2004 la societ\u00e0 proprietaria, la Kispest Honv\u00e9d Sports Circle Ltd, fortemente indebitata con lo Stato a causa di tasse e bollette non pagate, come conseguenze ci furono tra tutte il taglio dell'acqua e dell'elettricit\u00e0 al Bozsik Stadion cosa mai successa nella storia del club, dopo alcuni mesi in cui lo stadio giaceva in condizioni di totale abbandono visto l'impossibilit\u00e0 di pagare stipendi e manutenzione necessaria, entr\u00f2 in una grave crisi finanziaria e fall\u00ec. Pertanto vi era il grande rischio che la squadra venisse radiata, conseguenza della sospensione dal campionato decisa il 26 settembre 2005 dalla Federazione. Nell'estate del 2006 ci fu un nuovo cambio di propriet\u00e0, con l'italiano Piero Pini che vendette il 100% delle quote all'imprenditore magiaro-statunitense George F. Hemingway gi\u00e0 proprietario delle multinazionali americane Pizza Hut e Kentucky Fried Chicken. L'11 ottobre, dopo la fondazione di una nuova societ\u00e0, la Budapest Honv\u00e9d Football Club, che prese il posto della vecchia Kispest Honv\u00e9d FC e che ripian\u00f2 tutti i debiti rimasti, la squadra venne riammessa nella prima divisione ungherese. Nel mese di agosto 2007, i nastri giudiziari di fronte alle tribune del Bozsik Stadion furono rimossi, iniziando una nuova alba per il club ed il calcio ungherese che vide cos\u00ec ritornare nella massima serie una sua ex gloria. Sempre nel 2007, la bandiera Mih\u00e1ly T\u00f3th voluto fortemente dalla dirigenza torn\u00f2 a distanza di dieci anni tra il clamore dei tifosi firmando un contratto triennale con il club.\nLa lenta ripresa.\nNella stagione 2006-07 il club torn\u00f2 prontamente al successo conquistando ai calci di rigore la Coppa d'Ungheria contro il Debrecen, cos\u00ec facendo dando alla societ\u00e0 la stagione successiva di ritornare in Europa giocando i preliminari di Coppa UEFA, vincendo al primo turno contro i moldavi del Nistru Otaci per un totale di 5-4 ma perdendo al secondo turno contro i forti tedeschi dell'Amburgo 4-0 al Volksparkstadion e 0-0 in casa uscendo difatti dalla competizione.\nNella stagione 2008-09 oltre a giocare i preliminari per la Coppa Intertoto dove i rossoneri eliminando prima i kazaki dello Zhetysu 6-3 e poi i cechi del Teplice 3-3 passando il turno in virt\u00f9 del gol fuori casa, vengono fermati al primo turno 2-1 dagli austriaci dello dove nella partita di andata disputata in Austria entrambe le squadre hanno fatto una manifestazione contro il razzismo e la discriminazione. Sempre nella stessa annata il club di Kispest vince a distanza di due anni nuovamente la Coppa d'Ungheria vinta 1-0 nella doppia finale contro il Gyori ETO.\nL'anno dopo grazie alla vittoria della coppa nazionale gioca i preliminari di Europa League incontrando i turchi del Fenerbah\u00e7e dove perde 5-1 ad Istanbul e 1-1 in casa uscendo dalla competizione.\nNella stagione 2012-13 con l'arrivo in panchina dell'italiano Marco Rossi partecipa all'Europa League eliminando al primo turno gli albanesi del Flamurtari Valona, ma venendo eliminato nel turno successivo dai russi dell'An\u017ei. Nel mercato invernale il club si rafforza facendo arrivare dall'Italia calciatori come Davide Lanzafame, Raffaele Alcibiade, Leandro Mart\u00ednez e Donato Bottone concludendo l'annata al terzo posto, entrando cos\u00ec nella top 3 a distanza di diciannove anni dall'ultima volta.\nLa stagione 2013-14 inizia con i preliminari di Europa League dove con un totale di 13-1 (9-0 in casa e 4-1 a Nik\u0161i\u0107) stabilendo il record della vittoria pi\u00f9 larga in una competizione europea batte i montenegrini del \u010celik Nik\u0161i\u0107 accedendo al secondo turno dove incontra i serbi del Vojvodina perdendo con un totale di 5-1 e uscendo dalla competizione. In campionato dopo un buon inizio con la squadra tra le prime cinque in classifica ed un ricco mercato di riparazione che vede i nomi di Emiliano Bonazzoli ed Arturo Lupoli approdare in rossonero, causa un periodo di crisi da parte del club dove non riesce pi\u00f9 a vincere arretrando all'ottava posizione in classifica, il 28 aprile 2014 portano Rossi a rassegnare le dimissioni, anche a causa di divergenze con la dirigenza che successivamente affida le redini della squadra a Mikl\u00f3s Simon allenatore della squadra B del club rossonero il quale riuscir\u00e0 a concludere al nono posto.\nLa stagione 2014-15 parte con al timone della squadra l'italiano Pietro Vierchowod che torna ad cos\u00ec ad allenare una squadra a distanza di 9 anni dall'ultima volta, la stagione inizia male a causa di 3 sconfitte nelle prime 4 giornate vedendo col passare delle giornate l'impossibilit\u00e0 di posizioni al vertice scendendo sempre pi\u00f9 in classifica porta la dirigenza il 6 ottobre 2014 dopo 6 sconfitte, un pareggio e 3 vittorie ad esonerare Vierchowod dopo solo 10 giornate, affidando la panchina ad interim all'olandese Jasper de Mujinck gi\u00e0 ds del club, che guida la squadra ad un pari contro il Paks e ad una sconfitta contro il Kecskem\u00e9t prima di lasciare l'incarico a J\u00f3zsef Cs\u00e1bi. Quest'ultimo dopo 2 pareggi, 4 sconfitte e nessuna vittoria con ormai la squadra all'ultimo posto si dimette dall'incarico facendo cos\u00ec ritornare a distanza di 11 mesi Marco Rossi che guida la squadra ad una semifinale di Coppa di Lega e alla salvezza concludendo il campionato al tredicesimo posto.\nIl ritorno al successo.\nLa stagione 2016-2017 \u00e8 la quinta per il tecnico italiano Marco Rossi sulla panchina di Kispest, la campagna acquisti estiva vede fra tutti il riscatto dell'attaccante M\u00e1rton Eppel dal Duna\u00fajv\u00e1ros PASE che aveva ben figurato nei sei mesi trascorsi in prestito con la squadra rossonera e il ritorno a distanza di quattro anni dall'ultima volta di Davide Lanzafame beniamino della tifoseria insieme all'ingresso di giovani di buona prospettiva come M\u00e1rk Koszta e Don\u00e1t Zs\u00f3t\u00e9r. Il campionato inizia subito nel migliore dei modi con l'Honv\u00e9d nelle prime tre posizioni nelle prime dieci giornate, con la vittoria per 2-1 sulla capolista Vasas avvenuta il 26 novembre 2016 la squadra balza da sola in testa alla classifica fino al 4 marzo 2017 quando subisce una brusca battuta d'arresto perdendo 3-0 in una partita caratterizzata da molte polemiche arbitrali ai danni della squadra rossonera contro il Videoton andando a finire con gli stessi punti entrambi in prima posizione. Ma grazie alla coppia d'attacco Eppel-Lanzafame capace di segnare da sola 27 delle 55 reti effettuate dalla squadra e al grande lavoro del tecnico di Druento nelle successive 11 partite rimanenti la squadra si dimostra in una sorprendente forma fisica portando a casa 8 successi, 2 sconfitte ed un solo pareggio, questa costanza di risultati porteranno il 27 maggio a vincere davanti ai propri tifosi la sfida scudetto contro il Videoton nell'ultima partita della stagione per 1-0 e a portare il tricolore del quattordicesimo scudetto dopo 24 lunghi anni di attesa al club di Kispest, premiando il mister Rossi come allenatore dell'anno ed Eppel al titolo di capocannoniere della NBI, fermandosi invece in Coppa d'Ungheria agli ottavi di finale.\nNuovo cambio di presidenza.\nIl 27 maggio 2017, Rossi si dimise dopo aver vinto il titolo. Come nuovo allenatore venne scelto Erik van der Meer primo allenatore olandese nella storia del club, in estate partirono alcuni dei migliori giovani giocatori che avevano contribuito pochi mesi prima alla conquista dello scudetto come M\u00e1rk Koszta e Don\u00e1t Zs\u00f3t\u00e9r insieme ai senatori Du\u0161an Vasiljevi\u0107 e Patrik Hidi rispettivamente vicecapitano e capitano. Mentre tra gli arrivi c'\u00e8 a distanza di 5 anni dall'ultima volta il centravanti Danilo e l'ex nazionale ungherese Zsolt P\u00f6l\u00f6skei. La squadra dopo un'assenza di 23 anni dalla Champions League venne eliminata al 2\u00ba turno di qualificazione dagli israeliani dell'Hapoel Be'er Sheva. In campionato dopo un buon inizio con la squadra nei primi 3 posti subisce un evidente calo e una crisi di risultati che porter\u00e0 all'esonero del tecnico olandese reo di non aver acceso mai il feeling con la squadra e i tifosi, portando il terzo ritorno in carriera di Attila Supka che aveva gi\u00e0 guidato il club alla vittoria della Coppa d'Ungheria 2006-07 e alla finale persa l'anno successivo. Seppur ottenendo risultati altalenanti riuscir\u00e0 a portare la squadra a piazzarsi al 4\u00ba posto ottenendo l'ultimo pass per il posto in Europa League 2018-2019 con Davide Lanzafame capocannoniere del torneo.\nNel settembre 2018 con una manifestazione d'addio svolta con alcune partite di vecchie glorie, mostre dei trofei, passerella dell'attuale squadra e fuochi artificiali oltre che alla presenza massiccia degli ultras e del pubblico in cui fa registrate il tutto esaurito. Dopo ben 85 anni, lo stadio chiude i battenti per una completa ricostruzione. Nei primi mesi del 2019 iniziano i lavori di demolizione delle strutture, il nuovo stadio che si chiamer\u00e0 Bozsik Ar\u00e9na avr\u00e0 pi\u00f9 di 8.000 posti a sedere.\nA novembre 2018 Filip Holender con la chiamata da parte della nazionale ungherese nella vittoria della League of Nations contro la Finlandia, diventa il 100\u00ba giocatore del club ad andare in nazionale maggiore. Il 22 novembre 2018, avviene una svolta ed un significativo passo avanti nell'educazione e potenziamento dei giovani, il proprietario del club George F. Hemingway con il primo ministro Viktor Orb\u00e1n ha consegnato ufficialmente il Centro di allenamento dell'Accademia di calcio ungherese della Honv\u00e9d, (Magyar Futball Akad\u00e9mia Kft.) centro sportivo pi\u00f9 all'avanguardia d'Ungheria, dotato di tutti i comfort e delle nuove tecniche e metodi, costruito con un investimento di 4,2 miliardi di HUF.\nL'8 aprile 2019, dopo 13 anni George F. Hemingway lascia ufficialmente la presidenza, vendendo il 100% delle quote al gruppo ungherese Reditus Equity Zrt.\nNella stessa stagione la squadra riesce ad arrivare in finale di Coppa d'Ungheria persa nella ripresa per 2-1 contro il MOL Vidi con la magra consolazione di annoverare un suo calciatore, nella fattispecie David N'Gog in testa alla classifica dei marcatori.\nLa stagione 2019-20 vede al timone del club Giuseppe Sannino quinto tecnico italiano nella storia del club, e il ritorno di Lanzafame, in una stagione segnata dal COVID-19 che vede dapprima la sospensione precauzionale a causa del propagarsi del virus del tecnico italiano e di tutto il suo staff, e successivamente alle dimissioni di Sannino a causa del propagarsi del COVID-19 avvenute il 19 marzo con la squadra al terzo posto in campionato e con le semifinali di Coppa d'Ungheria ancora da disputare e del blocco del campionato. Come sostituto venne chiamato Istv\u00e1n Pisont ex gloria del club e allenatore della squadra riserve. Nonostante la poca esperienza avuta con la prima squadra, lo porter\u00e0 a vincere la Coppa d'Ungheria dopo aver battuto in finale 2-1 il Mez\u0151k\u00f6vesd-Zs\u00f3ry alzando cos\u00ec il suo primo trofeo in carriera, e riportando la Coppa nazionale a Kispest dopo 11 anni.\nDopo tre anni passati al N\u00e1ndor Hidegkuti Stadion per consentire i lavori di costruzione, il 24 luglio 2021 con una cerimonia solenne con ospite la neo vincitrice della UEFA Europa League il Villarreal, viene inaugurato ufficialmente il nuovo stadio ovvero la Bozsik Ar\u00e9na con una capienza di 8200 posti e svariate migliorie, come il nuovo accesso pedonale dalla stazione ferroviaria di Kispest, la biglietteria automatica, il museo ecc. facendone uno degli stadi pi\u00f9 alla avanguardia d'Ungheria.\nStrutture.\nStadio.\nIl Bozsik Stadion fu inaugurato nel 1913 alla fine di S\u00e1rk\u00e1ny Utca in un grande appezzamento di terra di propriet\u00e0 del comune di Kispest, allora un sobborgo dotato di un comune autonomo, oggi parte della citt\u00e0 di Budapest. Nel 1926 l'impianto sub\u00ec un rinnovamento grazie ai fondi del comune di Kispest. Nel 1935 lo stadio bruci\u00f2 completamente e il presidente J\u00f3zsef Moln\u00e1r, dopo aver superato una crisi economica, fece costruire uno stadio pi\u00f9 grande e pi\u00f9 moderno. Il nuovo impianto del Kispest fu inaugurato il 2 gennaio del 1938 con una capienza totale di spettatori di cui posti a sedere e posti in piedi, il nuovo stadio fu pi\u00f9 facile da raggiungere perch\u00e9 situato ora a pochi metri dal capolinea del tram n. 42, all'interno dell'impianto sportivo fu costruito anche un complesso termale (oggi non pi\u00f9 operativo).\nIl 12 febbraio 1939 lo stadio \u00e8 stato ulteriormente ampliato e ammodernato portandolo alla capacit\u00e0 di posti.\nNel 1945 subito dopo la fine della Seconda guerra mondiale la gente di Kispest si impegn\u00f2 nei lavori di ricostruzione dopo i pesanti danni bellici subiti.\nIl 20 maggio del 1967, lo stadio fu ampliato portandolo ad una capienza di spettatori, costruendo nuovi campi di allenamento sia in erba che in terra ed inaugurando anche l'impianto di illuminazione con una partita amichevole contro lo Szombathelyi Halad\u00e1s.\nIl 1\u00ba ottobre 1986 vi fu una cerimonia prima dell'incontro inaugurale del Bozsik Stadion. La partita contro il Br\u00f8ndby, valida per la Coppa dei Campioni, si concluse sul 2-2. Prima del calcio d'inizio Lajos Tichy, bandiera del club, tenne un discorso insieme al presidente S\u00e1ndor Kiss. L'inaugurazione si concluse con dei fuochi d'artificio.\nIl nuovo stadio fu dotato di un sistema di illuminazione ancora pi\u00f9 potente e di un manto erboso di ultima generazione dotato di un sistema di riscaldamento installato sotto il campo, il terreno di gioco \u00e8 stato allungato ed ampliato, e nel complesso sportivo \u00e8 stato costruito un hotel con 20 camere ed un ristorante con 200 posti.\nNel 1990 gli spogliatoi ed i bagni sono stati rinnovati, la vecchia palestra \u00e8 stata trasformata in un club VIP.\nNel 2006 esattamente 16 anni dopo, lo stadio cadde in rovina, ed il nuovo proprietario del club George Hemingway ha deciso di rinnovarlo completamente. Ora la nuova capacit\u00e0 dello stadio \u00e8 di posti, di cui a sedere e in piedi.\nNel settembre 2018 con una manifestazione d'addio svolta con alcune partite di vecchie glorie, mostre dei trofei, passerella dell'attuale squadra e fuochi artificiali oltre che alla presenza massiccia degli ultras e del pubblico in cui fa registrate il tutto esaurito. Dopo ben 85 anni, lo stadio chiude i battenti per una completa ricostruzione. Nei primi mesi del 2019 iniziano i lavori di demolizione delle strutture, il nuovo stadio avr\u00e0 pi\u00f9 di 8.000 posti a sedere.\nLo stadio \u00e8 situato nella zona sud della citt\u00e0, in periferia, nel distretto XIX (Kispest). \u00c8 accessibile da tutta l'Ungheria in quanto vicino all'autostrada M5, e distante 3,7\u00a0km dalla stazione della metropolitana Hat\u00e1r \u00fat della Linea M3 attraverso cui \u00e8 collegato dalle linee 42 di tram (distante solo 350\u00a0m) e dagli autobus 93 e 93A della BKV.\nNell'attesa del completamento del proprio stadio, l'Honved gioca i propri incontri casalinghi al N\u00e1ndor Hidegkuti Stadion, casa dei rivali delL'MTK.\nil 24 luglio 2021 con una cerimonia solenne con ospite la neo vincitrice della UEFA Europa League il Villarreal, viene inaugurato ufficialmente il nuovo stadio ovvero la Bozsik Ar\u00e9na con una capienza di 8200 posti e svariate migliorie, come il nuovo accesso pedonale dalla stazione ferroviaria di Kispest, la biglietteria automatica, il museo ecc. facendone uno degli stadi pi\u00f9 alla avanguardia d'Ungheria.\nCentro di allenamento.\nLa squadra si allena nei campi adiacenti al terreno di gioco, infatti la societ\u00e0 \u00e8 dotata di un vero e proprio centro sportivo con 3 campi da calcio, una palestra, un hotel, un ristorante, un negozio per i tifosi, una sala VIP ed in passato anche un complesso termale (oggi non pi\u00f9 operativo). Il 22 novembre 2018, avviene una svolta ed un significativo passo avanti nell'educazione e potenziamento dei giovani, il proprietario del club George F. Hemingway con il primo ministro Viktor Orb\u00e1n dopo due anni di lavori, ha consegnato ufficialmente il Centro di allenamento dell'Accademia di calcio ungherese della Honv\u00e9d, (Magyar Futball Akad\u00e9mia Kft.) centro sportivo pi\u00f9 all'avanguardia d'Ungheria, dotato di tutti i comfort e delle nuove tecniche e metodi, costruito con un investimento di 4,2 miliardi di HUF.\nSociet\u00e0.\nSponsor.\nSegue la cronologia di fornitori tecnici e sponsor dell'Honv\u00e9d dal 2000.\nAllenatori.\nSegue l'elenco degli allenatori in ordine cronologico alla guida dell'Honv\u00e9d.\nCalciatori.\nNegli anni quaranta e cinquanta hanno militato per l'Honv\u00e9d alcuni tra i migliori calciatori ungheresi. Tra questi ricordiamo Ferenc Pusk\u00e1s, miglior marcatore della storia rossonera e universalmente riconosciuto come uno dei pi\u00f9 talentuosi calciatori di tutti i tempi; J\u00f3zsef Bozsik, che ha indossato solo la maglia dell'Honv\u00e9d per diciannove anni e a cui \u00e8 intitolato lo stadio. Insieme ad altri, fra i quali Zolt\u00e1n Czibor e S\u00e1ndor Kocsis, formarono l'ossatura della mitica Aranycsapat, la nazionale ungherese che espresse il miglior calcio del mondo di quell'epoca e giunta ad un passo dal vincere il campionato mondiale.\nNegli anni ottanta e novanta, durante il quale il club vinse otto campionati nazionali hanno vestito i colori del club Lajos D\u00e9t\u00e1ri, B\u00e9la Ill\u00e9s e S\u00e1ndor Torghelle.\nMaglie ritirate.\nL'Honv\u00e9d nel luglio 2000 ritir\u00f2 la maglia n. 10 appartenuta a Ferenc Pusk\u00e1s dal 1939 al 1956, come tributo alla sua classe e al contributo offerto in diciassette anni con i colori rossoneri.\nContributo alle Nazionali.\nL'Honv\u00e9d nella sua storia ha contribuito a fornire diversi giocatori alla nazionale ungherese. Il \"recordman\" di presenze \u00e8 J\u00f3zsef Bozsik che con le sue 101 partite giocate \u00e8 il secondo giocatore pi\u00f9 presente in assoluto della nazionale, mentre Ferenc Pusk\u00e1s con 84 reti detiene il record (assoluto) di marcature.\nNegli anni cinquanta l'ossatura della nazionale, che viene ricordata come \"Squadra d'oro\" (ungherese: \"Aranycsapat\"), era costituita da molti giocatori dell'Honv\u00e9d. Nella nazionale campione olimpica del 1952 vi erano dieci giocatori militanti nella squadra di Kispest (Bozsik, Budai, Grosics, Katona, L. Kocsis, S. Kocsis, Komora, L\u00f3r\u00e1nt, N\u00f3gr\u00e1di e Pusk\u00e1s) e sette nella selezione che arriv\u00f2 seconda al campionato mondiale del 1954 (Bozsik, Budai, Czibor, Grosics, Kocsis, L\u00f3r\u00e1nt e Pusk\u00e1s).\nFerenc Pusk\u00e1s ha indossato dal 1950 al 1956 la fascia di capitano della nazionale magiara.\nStatistiche e record.\nStatistiche individuali.\nSeguono le liste dei 10 calciatori con maggior numero di presenze e reti.\nPartecipazione alle coppe europee.\nAlla stagione 2019-2020 il club ha ottenuto le seguenti partecipazioni ai tornei internazionali:\nTifoseria.\nStoria.\nI primi segnali di tifo ci furono gi\u00e0 nel 1920 con la gente di Kispest entusiasta di avere una propria squadra, accorreva numerosa ad ogni partita casalinga. Le statistiche dicono che negli anni dell'occupazione sovietica era la squadra pi\u00f9 seguita d'Ungheria. Ad oggi si contano circa 80000-90000 tifosi sparsi per il paese. I principali gruppi ultras dell'Honv\u00e9d sono gli Ultra Red Boys primo gruppo organizzato della storia ungherese nato nel novembre del 1991 dopo la caduta dell'Unione Sovietica, tra i gruppi ancora attivi c'\u00e8 poi da segnalare i KHO nati nel 2003, i Kispest City gli Association ed i Sz\u00f6vets\u00e9g nati tutti nel 2004 dopo lo scioglimento dei Szel\u00eddek. La rivalit\u00e0 pi\u00f9 sentita tra la tifoseria rossonera \u00e8 quella verso i concittadini del Ferencv\u00e1ros.\nOrganico.\nRosa 2021-2022.\n\"Rosa aggiornata all'8 settembre 2021\".\nAttivit\u00e0 polisportiva.\nPallanuoto.\nLa squadra di pallanuoto del club \u00e8 la Domino Budapest Honv\u00e9d Sport Egyestilet. Il club \u00e8 il dominatore del campionato ungherese negli anni 2000, vincendo sei titoli consecutivi tra il 2001 ed il 2006 e l'Eurolega nel 2004. Esiste anche una sezione femminile, vincitrice di una coppe LEN nel 2006 e di tre campionati nazionali.\nPallamano.\nAttualmente la squadra milita nella terza serie nazionale, dopo aver dominato la scena nazionale tra gli anni sessanta e gli anni ottanta."}
{"id": "107361", "revid": "260676", "url": "https://it.wikipedia.org/wiki?curid=107361", "title": "2026", "text": ""}
{"id": "107362", "revid": "111373", "url": "https://it.wikipedia.org/wiki?curid=107362", "title": "Richterswil", "text": "Richterswil (toponimo tedesco) \u00e8 un comune svizzero di 13\u00a0352 abitanti del Canton Zurigo, nel distretto di Horgen; ha lo status di citt\u00e0.\nGeografia fisica.\nRichterswil \u00e8 affacciato sul Lago di Zurigo.\nStoria.\nNel 1878 le localit\u00e0 di Giessen e Staubenweidli, fino ad allora frazioni di Richterswil, furono assegnate a W\u00e4denswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRichterswil \u00e8 servito dall'omonima stazione sulla ferrovia Zurigo-Ziegelbr\u00fccke e dalla stazione di Burghalden sulla ferrovia W\u00e4denswil-Einsiedeln.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "107364", "revid": "124258385", "url": "https://it.wikipedia.org/wiki?curid=107364", "title": "Leiji Matsumoto", "text": "Biografia.\nAkira Matsumoto, in arte Leiji, sviluppa precocemente l'interesse per il disegno, e vince a soli 15 anni un concorso, grazie al quale pubblica il suo primo lavoro, nel 1954, \"Le avventure di un'ape\" (Mitsubachi no b\u014dken), sulle pagine del magazine \"Manga Shonen\", che riscuote un buon successo.\nInizia a lavorare su degli \"sh\u014djo\" manga, pubblicati su riviste femminili, con i quali attira l'attenzione del grande pubblico. Passa in seguito a serie per ragazzi, specializzandosi in quelle di fantascienza che lo hanno reso celebre, caratterizzate dal suo tratto pi\u00f9 attento alle suggestioni che al realismo. La sua prima opera di questo genere \u00e8 del 1968, \"Sexaroid\".\nSceglie per s\u00e9 come pseudonimo il nome \"Reiji\", i cui kanji sono \u96f6 (\"Rei\", 'zero', 'mezzanotte'), e \u58eb (\"-shi\" o \"-ji\", 'gentiluomo'), normalmente utilizzato nei composti guerrieri come \u6b66\u58eb (\"bushi\", 'guerriero'), \u6226\u58eb (\"senshi\", 'soldato') e \u9a0e\u58eb (\"kishi\", 'cavaliere'). Il significato accreditato di \"Reiji\" sarebbe, dunque, \"Samurai di mezzanotte\", oppure \"Guerriero Zero\". I kanji vengono per\u00f2 scorrettamente traslitterati in r\u014dmaji come \"Leiji\", anzich\u00e9 \"Reiji\", per volont\u00e0 dello stesso Matsumoto, per il quale la lettera L rimanda alla parola inglese \"lion\" (\"leone\").\nTra i fumetti che realizz\u00f2 prima di cimentarsi con le sue celebri serie fantascientifiche, vi fu la commedia \"Otoko Oidon\" (\"Io sono un uomo\", il cui protagonista - probabilmente caricatura dello stesso Matsumoto - era un maldestro giovane alle prese con gli esami di ammissione all'universit\u00e0) ed il western \"Gun Frontier\", la cui eredit\u00e0 sarebbe stata raccolta dalla saga di \"Capitan Harlock\", dove non mancano dei pianeti governati dalla legge della pistola.\nTra i suoi manga pi\u00f9 famosi vanno ricordati \"Galaxy Express 999\", \"Starzinger\", \"Uch\u016b senkan Yamato\" (la pi\u00f9 longeva casa di distribuzione di anime in Italia, Yamato Video, prende il nome proprio da questa serie), \"Danguard A\", \"Queen Emeraldas\", \"La Regina dei Mille Anni\" e, soprattutto, \"Capitan Harlock\", personaggio al quale ha dedicato ben quattro distinte serie, tra cui la penultima, un breve ciclo di OAV, concepita in chiave di rivisitazione fantascientifica della saga wagneriana dei Nibelunghi.\nTutte queste serie, che spesso si intrecciano tra di loro attraverso le tematiche, mescolando personaggi e avvenimenti ricorrenti, sono tutte state trasposte in fortunati anime, curati dallo stesso Matsumoto. A partire dagli anni settanta, infatti, egli si dedica direttamente anche all'animazione, in particolare alla regia generale, dei lungometraggi cinematografici e dei serial televisivi.\nLeiji Matsumoto \u00e8 anche l'autore di \"Interstella 5555\", un anime-musical con colonna sonora dei Daft Punk. Alcuni estratti del film sono stati proposti in senso autonomo come videoclip per i singoli che la band francese ha distribuito durante il lancio del proprio album.\nFra le sue collaborazioni, Matsumoto \u00e8 stato anche il disegnatore della serie \"L'uccellino azzurro\" (diretta da Hiroshi Sasagawa), tratta da un racconto dello scrittore e Premio Nobel belga Maurice Maeterlinck.\nMatsumoto possiede una delle collezioni di fumetti pi\u00f9 importanti al mondo, ed \u00e8 anche autore di un saggio sulla storia dei manga.\nMatsumoto ha disegnato un orologio Omega ispirato allo spazio, che \u00e8 stato molto apprezzato dagli astronauti giapponesi.\nIl governo giapponese ha annunciato la sua premiazione all'Ordine del Sole Nascente, cavalierato di IV classe, nell'autunno del 2010. Il 23 ottobre 2012 presso l'ambasciata giapponese in Francia viene insignito dell'Ordre des Arts et des Lettres, mentre il 15 febbraio 2013 riceve dall'ambasciata cubana a Tokyo un diploma commemorativo per i suoi 60 anni di carriera."}
{"id": "107369", "revid": "125151937", "url": "https://it.wikipedia.org/wiki?curid=107369", "title": "2027", "text": "Eventi.\nGennaio.\nBougainville ottiene l\u2019indipendenza dalla Papua Nuova Guinea a seguito del Referendum sull'indipendenza di Bougainville del 2019"}
{"id": "107370", "revid": "757396", "url": "https://it.wikipedia.org/wiki?curid=107370", "title": "Predrag Danilovi\u0107", "text": "Carriera.\nGuardia tiratrice pura, inizia a mettersi in luce con la maglia del Partizan Belgrado, in cui ha esordito nel 1989 lasciando tre stagioni pi\u00f9 tardi, nell'estate 1992, poco dopo aver vinto l'Eurolega, la massima competizione europea per club.\nApproda in Italia, ingaggiato dalla Virtus Bologna, squadra in cui \u00e8 esploso e ha passato il periodo pi\u00f9 lungo della carriera, seppur in due tempi. Nel primo, conquista tre scudetti in tre anni (1993, 1994 e 1995); nel secondo, riconquista immediatamente lo scudetto (1998) e regala alla Virtus la sua prima Eurolega e una Coppa Italia. Nel secondo periodo bolognese, un suo gesto tecnico segn\u00f2 la finale scudetto del 1998, uno dei momenti storici del basket italiano. Nella gara decisiva contro la rivale cittadina, la Fortitudo Bologna, Danilovi\u0107 realizz\u00f2, a 18 secondi dalla fine della gara, un tiro da tre subendo il fallo di Dominique Wilkins, realizzando poi il tiro libero aggiuntivo. La Virtus era in svantaggio di 4 punti e con quella giocata impatt\u00f2 la gara, raggiungendo il tempo supplementare, nel quale Danilovi\u0107 realizz\u00f2 le giocate decisive che portarono al titolo.\nIn mezzo c'\u00e8 la parentesi americana. La NBA lo aveva infatti scelto nel 1992, come 43\u00ba giocatore, chiamato dai Golden State Warriors. I diritti su di lui vennero poi ceduti, nell'ambito della trade per Rony Seikaly, ai Miami Heat, che nell'estate del 1995 lo convinsero a lasciare Bologna e provare l'avventura nella Lega pi\u00f9 importante del mondo. Nelle sue due stagioni negli Stati Uniti ha giocato 75 partite, tenendo una media di 12,8 punti con il 38% da tre punti. Ceduto dai Miami Heat ai Dallas Mavericks durante la stagione 1996-97 (media Dallas Mavericks: 16,6 punti), di lui si ricordano due prestazioni in particolare, entrambe con la maglia rossonera: i 30 punti segnati ai Phoenix Suns il 9 dicembre del 1995 e il 7/7 da tre realizzato contro i New York Knicks al Madison Square Garden il 3 dicembre del 1996.\nSi \u00e8 ritirato dalla carriera agonistica alla vigilia della stagione 2000-01, poco dopo le Olimpiadi di Sydney 2000. Verr\u00e0 ricordato per il suo carisma, senso di autorit\u00e0 e allo stesso tempo umilt\u00e0 e spirito di squadra, nonch\u00e9 per la freddezza nei momenti pi\u00f9 caldi, oltre che il rispetto, se meritato, per l'avversario. \u00c8 stato solito ripetere che non aveva bisogno di parlare e fare commenti, perch\u00e9 per lui statistiche e palmar\u00e8s erano gi\u00e0 eloquenti.\nDotato di un tiro micidiale da qualsiasi posizione, tanto dagli otto metri come in uscita dai blocchi, in arresto e tiro, ha cambiato lo stile di gioco durante la sua carriera adattandolo alle sue esigenze fisiche. In una prima fase, egli \u00e8 caratterizzato dal giocare dei contropiedi che terminavano molto spesso con schiacciate vincenti; la seconda fase \u00e8 quella relativa al periodo negli States, dove era un puro specialista. Infine si pu\u00f2 individuare la terza fase in cui, intelligentemente, tendeva a risparmiare energie per colpire solo nei momenti decisivi dei match. Ha vinto praticamente tutto a livello di club e nazionale ed \u00e8 riuscito ad aggiudicarsi anche importanti riconoscimenti personali come il trofeo \"Mister Europa\" e l'Mvp di Eurolega.\nDopo il ritiro.\nDopo il ritiro dall'attivit\u00e0 agonistica, Danilovi\u0107 \u00e8 diventato prima vicepresidente e poi presidente del Partizan Belgrado; carica che mantiene fino al 2015. Nel maggio 2013 \u00e8 stato accoltellato in un ristorante di Belgrado a seguito di una lite. \u00c8 stato trasportato in gravi condizioni in ospedale e operato d'urgenza. Il 2 marzo 2014 la Virtus Bologna ha ritirato la sua maglia numero 5. Il 15 dicembre 2016 Danilovi\u0107 \u00e8 diventato Presidente della Federazione di Basketball della Serbia (KSS).\nHa tre figli: la tennista professionista Olga, Sonja e Vuk."}
{"id": "107371", "revid": "104458", "url": "https://it.wikipedia.org/wiki?curid=107371", "title": "St\u00e4fa", "text": "St\u00e4fa \u00e8 un comune svizzero di 14\u00a0291 abitanti del Canton Zurigo, nel distretto di Meilen; ha lo status di citt\u00e0.\nGeografia fisica.\nSt\u00e4fa si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSt\u00e4fa \u00e8 servito dall'omonima stazione e da quella di Uerikon sulla Rechtsufrige Z\u00fcrichseebahn (linea S7 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "107373", "revid": "599013", "url": "https://it.wikipedia.org/wiki?curid=107373", "title": "Nicola Berti", "text": "Dopo gli esordi al e un triennio alla , nel 1988 \u00e8 approdato all', conquistando uno scudetto (1988-1989), una Supercoppa italiana (1989) e due Coppe UEFA (1990-1991 e 1993-1994); nel gennaio del 1998 si \u00e8 trasferito al , vincendo una Coppa di Lega inglese (1998-1999), per poi chiudere la carriera con le maglie di e .\nIn nazionale ha disputato due campionati del mondo ( e ), totalizzando 39 presenze e 3 reti.\nBiografia.\nPadre di Leonardo, nato nel 2006, e Lorenzo, nato nel 2007.\nCugino primo da parte di madre dell'ex ciclista su strada Paolo Bossoni.\nCaratteristiche tecniche.\nNato centrocampista centrale, veniva solitamente schierato da mediano o da interno; in nazionale ha ricoperto anche il ruolo di laterale destro. Dotato di buona visione di gioco e di un ottimo tiro dalla distanza, eccelleva per le capacit\u00e0 atletiche: instancabile nella corsa e nel pressing, risultava per gli avversari difficile da arginare quando partiva in progressione. Non eccelleva particolarmente dal punto di vista tattico. In carriera \u00e8 stato afflitto da numerosi infortuni che ne hanno limitato il rendimento.\nCarriera.\nClub.\nCresciuto a Parma, dopo l'esperienza ai ducali tra Serie C1 e B si trasferisce nell'estate 1985 alla , dove l'allenatore Aldo Agroppi lo fa esordire in prima squadra; segna due reti a Inter e Juventus. Nell'estate 1988 viene ceduto per 7,2 miliardi di lire all', di cui diverr\u00e0 un simbolo. La sua prima stagione in nerazzurro (1988-1989) lo vede vincitore dello scudetto, cui contribuisce con ottime prestazioni.\nCon la maglia nerazzurra, il 23 novembre 1988 a Monaco di Baviera \u00e8 autore di una rete di pregevole fattura contro il Bayern, nella gara d'andata degli ottavi di Coppa UEFA: in tale occasione anticipa un avversario dando avvio a un'azione in contropiede che lo vede percorrere tutto il campo e scavalcare il portiere tedesco Aumann, depositando il pallone in rete e suggellando la vittoria, vanificata per\u00f2 due settimane pi\u00f9 tardi dalla sconfitta 1-3 subita a San Siro nella gara di ritorno.\nCon l'Inter ha vinto per due volte la Coppa UEFA: in finale con la nel 1991 provoca il rigore e segna il raddoppio. Nel 1994 in finale col Casino Salisburgo segna in trasferta il gol-partita, nel ritorno l'Inter vincer\u00e0 1-0.\nDopo l'esperienza in nerazzurro, gioca con , e , ritirandosi nel 2000.\nNazionale.\nDopo aver militato nell', \u00e8 stato convocato per disputare il con la nazionale maggiore, ma non ha potuto prendervi parte a causa di un intervento chirurgico. Il 19 ottobre 1988, a 21 anni, ha esordito in azzurro nella partita amichevole Italia- (2-1) disputata a Pescara, venendo chiamato in sostituzione dell'infortunato Carlo Ancelotti. Il successivo 22 dicembre, contro la (2-0), ha realizzato il suo primo gol, sempre in amichevole.\nIn seguito ha partecipato ai campionati del mondo del 1990, scendendo in campo quattro volte, e del 1994, disputando tutte le sette gare dell'Italia, compresa la finale persa ai rigori contro il , giocata da titolare.\n\u00c8 rimasto nel giro azzurro fino al 1995, totalizzando 39 presenze e 3 reti sotto le gestioni dei CT Azeglio Vicini e Arrigo Sacchi.\nDopo il ritiro.\nA novembre 2014 \u00e8 approdato al canale Agon Channel da giudice di un \"talent show\" sul calcio condotto da Simona Ventura, insieme a Fabio Galante e Fulvio Collovati."}
{"id": "107375", "revid": "260676", "url": "https://it.wikipedia.org/wiki?curid=107375", "title": "2028", "text": ""}
{"id": "107376", "revid": "110157", "url": "https://it.wikipedia.org/wiki?curid=107376", "title": "Wollerau", "text": "Wollerau (toponimo tedesco) \u00e8 un comune svizzero di 6\u00a0986 abitanti del Canton Svitto, nel distretto di H\u00f6fe del quale \u00e8 capoluogo, sul lago di Zurigo. \u00c8 uno dei comuni del cantone a pi\u00f9 bassa tassazione."}
{"id": "107377", "revid": "260676", "url": "https://it.wikipedia.org/wiki?curid=107377", "title": "2029", "text": ""}
{"id": "107379", "revid": "487039", "url": "https://it.wikipedia.org/wiki?curid=107379", "title": "Url", "text": ""}
{"id": "107381", "revid": "1590", "url": "https://it.wikipedia.org/wiki?curid=107381", "title": "Beat box", "text": ""}
{"id": "107388", "revid": "124932260", "url": "https://it.wikipedia.org/wiki?curid=107388", "title": "2023", "text": ""}
{"id": "107392", "revid": "1049", "url": "https://it.wikipedia.org/wiki?curid=107392", "title": "Kingdom Hearts 2", "text": ""}
{"id": "107393", "revid": "196390", "url": "https://it.wikipedia.org/wiki?curid=107393", "title": "Salamandra tigre", "text": ""}
{"id": "107394", "revid": "29244", "url": "https://it.wikipedia.org/wiki?curid=107394", "title": "Conchiferi", "text": ""}
{"id": "107395", "revid": "1610933", "url": "https://it.wikipedia.org/wiki?curid=107395", "title": "Indri", "text": ""}
{"id": "107397", "revid": "1745361", "url": "https://it.wikipedia.org/wiki?curid=107397", "title": "Lemuri (disambigua)", "text": ""}
{"id": "107399", "revid": "21880", "url": "https://it.wikipedia.org/wiki?curid=107399", "title": "Lemuri", "text": ""}
{"id": "107400", "revid": "339392", "url": "https://it.wikipedia.org/wiki?curid=107400", "title": "Basso prussiano", "text": ""}
{"id": "107406", "revid": "84184", "url": "https://it.wikipedia.org/wiki?curid=107406", "title": "Ranma Saotome", "text": " \u00e8 il protagonista della serie manga ed anime di Rumiko Takahashi \"Ranma \u00bd\", dal quale viene preso il nome per il titolo.\nStoria.\nRanma significa \"confusione\" o \"cavallo spericolato, avventato\". All'inizio della storia Ranma ha 16 anni, \u00e8 esperto di arti marziali (Kenp\u014d). Veste con vestiti di fattura cinesi (di solito una camicia rossa e pantaloni blu) e ha i capelli neri, legati in un codino.\nRanma \u00e8 l'unico figlio di Genma e Nodoka Saotome. Viene portato via da casa dal padre all'et\u00e0 di due anni circa per iniziare un periodo di allenamento durante il quale il ragazzo deve perfezionare le sue abilit\u00e0 nelle arti marziali. Da bambino conosce Ukyo Kuonji, figlia di un venditore ambulante di okonomiyaki e combattente di arti marziali. Genma promette in sposo Ranma al padre di Ukyo in cambio della bancarella di okonomiyaki, ma alla prima occasione Genma scappa con Ranma ed il carrettino, lasciando Ukyo col padre.\nIn seguito Genma porta Ranma in Cina in un luogo di allenamento chiamato Jusenkyo, \"Le sorgenti maledette\". Se una persona dovesse malauguratamente cadere in una di queste sorgenti, questa si trasformerebbe in qualsiasi cosa fosse caduta nella sorgente la prima volta, e potrebbe riacquistare il proprio aspetto solo bagnandosi con l'acqua calda. Inconsapevoli di questo dettaglio, e troppo desiderosi di allenarsi per ascoltare il suggerimento della guida che li esorta a stare attenti, padre e figlio iniziano a combattere. Quando Ranma, colpendo il padre, lo fa cadere nella sorgente del \"panda annegato\", resta sorpreso che dalla sorgente esca fuori un gigantesco panda; Genma, ora sotto le sembianze animali, sfrutta la disattenzione del figlio e lo colpisce, il povero ragazzo cade nella fatidica \"Nyannichuan\" o \"sorgente della ragazza annegata\", trasformandosi in una ragazza dai capelli rossi (neri nelle prime copertine del manga); la sua controparte femminile \u00e8 simile a Akemi Roppongi, personaggio secondario appartenente al precedente successo di Rumiko Takahashi, \"Maison Ikkoku\".\nPrima che tutto ci\u00f2 accadesse, Genma aveva promesso Ranma in sposo ad una delle figlie del suo migliore amico e compagno di arti marziali Soun Tendo, in modo che i due potessero ereditare il titolo e portare avanti la tradizione di arti marziali delle due famiglie. Tornati in Giappone i due Saotome si recano dalla famiglia Tend\u014d. Qui Soun, dopo aver appreso della loro triste sorte, decide comunque che quello di Ranma \u00e8 un \"problema superabile\" e quindi gli presenta due delle sue tre figlie, Kasumi e Nabiki, che per\u00f2 propongono come fidanzata ufficiale di Ranma la loro sorella minore, Akane, della stessa et\u00e0 del ragazzo col codino, convenendo che un maschiaccio come la loro sorellina \u00e8 pi\u00f9 appropriato ad un ragazzo che si trasforma in ragazza. Inizialmente tra i due ragazzi si sviluppa astio, sentendosi costretti ad una promessa di matrimonio per un accordo preso non da loro, ma finiscono presto con lo sviluppare complicit\u00e0 e affetto, anche se per tutta la serie non faranno che negare i sentimenti che provano l'uno per l'altra.\nDurante la permanenza dalla famiglia Tendo, Ranma incontra una serie di ragazze che lo corteggiano apertamente, tra cui la stessa Ukyo che, ritrovati i Saotome, rivendica il suo posto di fidanzata ufficiale.\nAnche la versione femminile di Ranma riscuote molto successo. Ha infatti numerosi fan come il campione di kendo Tatewaki Kuno e Mikado Sanzenin.\nIn seguito Genma riceve una lettera dalla moglie Nodoka. Impaurito dalla notizia di un arrivo imminente della consorte, Genma rivela che al momento della sua partenza promise alla moglie che avrebbe fatto di Ranma il \"pi\u00f9 forte e virile di tutti gli uomini\", altrimenti sia lui che Ranma avrebbero fatto seppuku (con Nodoka stessa nel ruolo di kaishakunin, come narrato nell'OAV \"Il sapore della sfida\").\nGenma teme che se Nodoka dovesse venire a conoscenza della condizione di Ranma, i due sarebbero costretti a tener fede alla promessa fatta. Quindi, con la complicit\u00e0 dei Tendo, Genma prende le sembianze di panda-chan, il panda di casa, Ranma, invece, in versione ragazza \u00e8 presentata alla madre come Ranko, la cugina di Akane.\nRanma, comunque, desideroso di rivelare alla madre la sua vera identit\u00e0, fa vari tentativi per mostrarsi in versione maschile, ma viene sempre fermato da Genma, impaurito che possa trasformarsi in ragazza sotto gli occhi della madre accidentalmente e in parte anche geloso del fatto che la moglie, in visita dai Tendo, non faccia che chiedere del figlio Ranma, non accennando mai al marito.\nRanma, dopo aver salvato la madre da morte certa, diventa una ragazza prima che ella si svegli. Nel manga, tuttavia, Nodoka riconoscer\u00e0 padre e figlio e non far\u00e0 harakiri.\nCarattere.\nIn circostanze normali Ranma \u00e8 spensierato, senza paure, ma manca di esperienza nelle situazioni amorose e spesso parla senza curarsi delle conseguenze o di poter ferire i sentimenti altrui.\nAd esempio afferma che la sua versione femminile ha un seno pi\u00f9 grande di quello di Akane, nonostante la ragazza sia contenta delle sue misure. In varie occasioni \u00e8 costretto ad indossare i vestiti della fidanzata dato che i suoi sono tutti sporchi e non manca di sottolineare quanto quei vestiti gli vadano \"stretti al petto e larghi in vita\".\nSpesso insulta gli aspetti di Akane di cui lei si sente insicura, sottolineando come la forza di quest'ultima sia paragonabile a quella di un ragazzo, o evidenziando il fatto che Akane \u00e8 decisamente una frana in cucina, o ancora dandole del \"\"maschiaccio\" e della \"vita larga\"\".\nRanma mostra anche poco rispetto per le figure di autorit\u00e0 come il padre, il preside della scuola, il vecchio maestro Happosai e l'insegnante Hinako Ninomiya\u00a0\u2013 che, del resto, si dimostrano spesso dei lunatici bizzarri.\nRanma appare poco interessato alle materie scolastiche. A causa della sua formazione incentrata ossessivamente sulle arti marziali, ha frequentato le istituzioni scolastiche in maniera estremamente discontinua.\nNonostante il suo carattere spavaldo e a tratti irrispettoso, Ranma resta per alcuni aspetti un ragazzo ingenuo e persone pi\u00f9 sveglie di lui, come Nabiki, riescono a manipolarlo con facilit\u00e0. Nabiki, infatti, sfruttando il fatto che Ranma non riesce a contrariare una ragazza che si mostri ferita o in lacrime, ne approfitta spesso per trarne vantaggio.\nIl suo orgoglio lo porta a non rifiutare mai una sfida e a non accettare la sconfitta; se ci\u00f2 avviene lo si vede giurare vendetta, come nell'episodio in cui Akane lo batte indossando una tuta che aumenta la sua forza. Ranma \u00e8 solito insultare o sfidare in combattimento chi lo infastidisce, finendo col peggiorare la situazione anzich\u00e9 risolvere il problema. La diplomazia, e soprattutto il tatto, non sembrano essere infatti tra le sue doti pi\u00f9 spiccate.\nAncora: nonostante per tutto il manga non faccia che affermare la sua \"virilit\u00e0\" e la sua intenzione di tornare un ragazzo a tutti gli effetti, a volte sfrutta il suo aspetto femminile per farsi comprare cibo dai ragazzi, o per giocare con i sentimenti di Ryoga, o ancora per nascondere la sua vera identit\u00e0 alla madre.\nRanma tuttavia, nonostante a volte si presenti come arrogante e meschino, ha i principi sani, rispetta i valori morali ed \u00e8 altruista e di buon cuore: ha protetto o aiutato le ragazze in varie occasioni, ad esempio salvando Akane da Yamata no Orochi. Non ha problemi fondamentalmente ad aiutare le persone in difficolt\u00e0. In un episodio afferma di essere vegetariano, caratteristica che pare confermare la sua bont\u00e0 d'animo.\nNon porta rancore a lungo: salva infatti la vita a Herb, che aveva cercato di ucciderlo, e non infierisce sul popolo del monte Hooh quando Safulan regredisce a uovo dopo la battaglia.\nNon mostra neanche astio verso Ryoga o Mousse, che non perdono occasione per cercare di batterlo.\nAnche i suoi compagni di classe tentano una volta di sconfiggerlo, attaccandolo in sei: quattro gli bloccano le braccia con dei bastoni e gli altri due gli fanno il solletico nel tentativo di indebolirlo, ma vengono sconfitti.\nUn altro nemico di Ranma \u00e8 il vecchio Happosai. I due nel corso del manga non fanno che infastidirsi a vicenda, eppure Ranma permette al vecchio maestro di ritornare dai Tendo dopo averlo trovato a spaventare i residenti di una localit\u00e0 turistica.\nL'unico al quale proprio non sembra perdonare nulla \u00e8 il padre, il quale approfitt\u00f2 a suo tempo del fatto che Ranma fosse un bambino per rubargli delle merendine, padre che \u00e8 la causa della sua condizione di mezzo uomo e della sua fobia per i gatti.\nAltra pessima abitudine di Ranma \u00e8 che, mentre \u00e8 impegnato in qualcosa, si cura ben poco o niente di ci\u00f2 che lo circonda, ad esempio mentre insegue il padre a Jusenkyo colpisce Ryoga e l'Eremita delle rane che cadono poi nella \"sorgente del porcellino annegato\" e nella \"sorgente della rana affogata\", o per evitare di far tardi all'ingresso della scuola arriva a saltare sulla testa della professoressa Hinako.\nInfine, nonostante la sua natura di uomo, Ranma si dimostra nella sua versione di ragazza un vero esperto di lavori femminili. Il suo punto di forza \u00e8 la cucina: sa cucinare meglio di Akane e questo talento lo induce a burlarsi della sua fidanzata che \u00e8 un vero disastro ai fornelli.\nPaure.\nRanma \u00e8 generalmente senza paure. Ha un'unica fobia: i gatti. L'origine di questa paura \u00e8 da attribuire al padre.\nQuando Ranma era piccolo, Genma, infatti, tent\u00f2 di insegnargli una tecnica particolare: \"l'attacco felino\".\nTale tecnica prevedeva di coprire il corpo dell'allievo con pesce di vario tipo e gettarlo in una stanza con centinaia di gatti affamati; ovviamente si rivel\u00f2 l'ennesima stupidaggine di Genma, infatti il padre di Ranma legge solo successivamente la seconda parte riguardante l'attacco felino e viene ad apprendere che questa tecnica \u00e8 completamente inutile.\nUn simile allenamento ha portato Ranma non solo alla conseguenza di temere i gatti pi\u00f9 di qualsiasi altra cosa al mondo, ma anche la capacit\u00e0 di \"gattizzarsi\". Quando viene a contatto diretto con un gatto e il terrore raggiunge il massimo livello, Ranma perde il controllo di s\u00e9 stesso, e agisce come un vero gatto, diventando peraltro imbattibile. In questa forma comincia a graffiare e a trasformare tutto in trucioli, totalmente fuori controllo.\nDurante il manga e anime Ranma deve pi\u00f9 volte venire a contatto con gatti, affrontando ad esempio un suo grande rivale Yokai Maomoling, il gatto fantasma, senza considerare che Shampoo, una delle sue aspiranti fidanzate, \u00e8 caduta anch'essa nelle sorgenti maledette, e assume l'aspetto di un gatto se bagnata con l'acqua fredda.\nSolo Akane, oltre ad una anziana signora cinese ormai deceduta, riesce a calmarlo in simili situazioni.\nVita sentimentale.\nRanma vive una delle pi\u00f9 bizzarre vite amorose dei manga. Grazie all'ingordigia del padre e ad alcune circostanze sfortunate, il ragazzo col codino si ritrova varie fidanzate, nessuna delle quali sembra volersi arrendere e tutte pi\u00f9 o meno legittimamente impegnate con lui tranne Kodachi Kuno, che per\u00f2 avr\u00e0 una certa importanza come pretendente, scontrandosi in continuazione con le altre tre.\nAnche altri personaggi fanno la corte a Ranma, tra questi Tatewaki Kuno, fratello di Kodachi, combattuto fra l'amore per Akane Tendo e per la misteriosa \"ragazza col codino\". Tra i pretendenti maschi di Ranma (almeno fino alla scoperta della sua vera identit\u00e0) ricordiamo Sentaro Daimonji, Yohyo Tsuruyasennen (nel manga) e Picolet Chardin II.Inoltre, nell'episodio 59 \"La separazione dello spirito\", Ranma viene corteggiato e stregato dalla sua forma femminile, diventata uno spirito maligno a causa di Happosai. Nei primi episodi della serie un'altra pretendente di Ranma \u00e8 Kaori, una ragazza a cui Genma l'aveva promesso quando erano neonati in cambio di cibo.\nNonostante il gran numero di pretendenti, Ranma \u00e8 interessato pochissimo agli affari di cuore e molto agli allenamenti; tuttavia, prova imbarazzo e si sente meno forte del solito quando vede una delle sue fidanzate piangere o intristirsi.\nDurante il manga capita spesso che Ranma si ritrovi con Akane in situazioni imbarazzanti e che tra i due sembri finalmente fatta, ma proprio nel momento decisivo spunta sempre qualcuno a disturbarli o interromperli.\nNel manga, alla fine, durante uno scontro in cui Akane sta per morire, Ranma realizza quali siano i suoi sentimenti per lei pensando: \"Volevo dirti che ti amo\". Akane ammette di ricambiare il suo amore e i due vorrebbero sposarsi, ma destino vuole che sopraggiungano tutti gli altri personaggi a impedirlo, perci\u00f2 Ranma e Akane decidono di celebrare il matrimonio in futuro.\nRivali.\nRivali ricorrenti.\nQuesti sono i rivali con cui combatte pi\u00f9 spesso Ranma. Alcuni di loro, come Ryoga, in seguito diventeranno amici del ragazzo, altri come Mousse si alleano con lui occasionalmente.\nSessualit\u00e0.\nSebbene Ranma si trasformi in un'attraente ragazza, ha una forte identit\u00e0 maschile. Anche quando costretto ad indossare i vestiti di Akane, infatti, non accetta di usare biancheria femminile e resta sempre con i boxer.\nNonostante possa assumere l'aspetto femminile, si imbarazza alla vista di una ragazza nuda.\nEssendo un ragazzo, non ha pudore femminile e spesso in casa non indossa la maglietta, poco attento agli effetti che la vista del suo corpo comporta agli altri.\nDurante la serie \u00e8 spesso accusato di comportarsi da pervertito, come quando ad esempio, nel tentativo di cacciare P-chan durante la notte, cade su Akane che stava dormendo, o quando, nel tentativo di trovare una famigerata \"Nan Nichuan giapponese\" (adattata nell'edizione italiana dell'anime come \"Sorgente della Volpe Rossa\"), cerca di entrare in tutti i modi nello spogliatoio femminile della sua scuola.\nPoteri e abilit\u00e0.\nOltre la sua abilit\u00e0 di cambiare sesso, Ranma ha una notevole abilit\u00e0 nelle arti marziali, questo perch\u00e9 le riusciva a padroneggiare gi\u00e0 in giovane et\u00e0, e ci\u00f2 lo rende il personaggio pi\u00f9 forte dell'universo di Ranma \u00bd, anche se in certe occasioni si nota la sua fatica contro Obaba e Happosai. Il suo stile di combattimento \u00e8 indiscriminato e, quindi, aperto ad ogni tipo di tecnica ed \u00e8 esperto di vari stili di combattimento, come pure la ginnastica ritmica marziale. Ranma si dimostra parecchie volte molto sensitivo. Le pi\u00f9 famose tecniche che Ranma ha dimostrato con le sue abilit\u00e0 sono queste (a causa delle differenti traduzioni, sia del fumetto che delle serie animate, le tecniche possono avere in italiano pi\u00f9 nomi. Dove indicato il doppio nome, il primo sar\u00e0 il nome del manga e il secondo quello dell'anime):\nOltre alle tecniche qui elencate, ci sono anche le tecniche proibite ideate da Genma, come lo \"Yamasen-ken\" e l\"'Umisen-ken\". Questi sono due gruppi gemelli di tecniche, il primo basato sulla potenza e il secondo sull'agilit\u00e0 (tecnica tipo quercia e tecnica tipo salice). Ranma impara ad usare l'Umisen-ken.\nCollegamenti esterni.\n "}
{"id": "107407", "revid": "712828", "url": "https://it.wikipedia.org/wiki?curid=107407", "title": "Genma Saotome", "text": ""}
{"id": "107408", "revid": "712828", "url": "https://it.wikipedia.org/wiki?curid=107408", "title": "Akane Tendo", "text": ""}
{"id": "107410", "revid": "712828", "url": "https://it.wikipedia.org/wiki?curid=107410", "title": "P-Chan", "text": ""}
{"id": "107411", "revid": "712828", "url": "https://it.wikipedia.org/wiki?curid=107411", "title": "Ryoga Hibiki", "text": ""}
{"id": "107412", "revid": "712828", "url": "https://it.wikipedia.org/wiki?curid=107412", "title": "Nabiki Tendo", "text": ""}
{"id": "107413", "revid": "859666", "url": "https://it.wikipedia.org/wiki?curid=107413", "title": "Ono Tofu", "text": ""}
{"id": "107414", "revid": "1576347", "url": "https://it.wikipedia.org/wiki?curid=107414", "title": "Memoria base", "text": ""}
{"id": "107415", "revid": "712828", "url": "https://it.wikipedia.org/wiki?curid=107415", "title": "Kasumi Tendo", "text": ""}
{"id": "107417", "revid": "712828", "url": "https://it.wikipedia.org/wiki?curid=107417", "title": "Soun Tendo", "text": ""}
{"id": "107418", "revid": "180559", "url": "https://it.wikipedia.org/wiki?curid=107418", "title": "Shimon Peres", "text": "A lungo esponente di primo piano del Partito Laburista Israeliano, del quale \u00e8 stato leader ininterrottamente dal 1977 al 1992 e successivamente a pi\u00f9 riprese sino al 2005, sin dagli anni settanta ha assunto diversi incarichi di rilievo in seno alle istituzioni di Israele, operando come primo ministro nei periodi 1984-1986 e 1995-1996, nonch\u00e9 come ministro degli Esteri (1986-1988, 1992-1995 e 2001-2002), della difesa, dei trasporti, delle finanze.\nNel 1994 a Peres \u00e8 stato assegnato il Premio Nobel per la Pace insieme a Yitzhak Rabin e Yasser Arafat per gli sforzi nel processo di pace nel Vicino Oriente, culminati con gli Accordi di Oslo. Nel 2005 \u00e8 diventato vicepremier nel governo di coalizione guidato da Ariel Sharon che gli ha affidato il ministero per lo sviluppo del Negev, della Galilea e dell'economia regionale. Nello stesso anno ha lasciato a sorpresa il Partito Laburista per aderire al partito centrista Kadima fondato dallo stesso Sharon. Eletto presidente d'Israele il 13 giugno 2007, \u00e8 entrato in carica dal successivo 15 luglio sino al 24 luglio 2014. A partire dal 1\u00ba gennaio 2013 \u00e8 stato il capo di Stato pi\u00f9 anziano del mondo.\nBiografia.\nNascita e primi anni.\nNacque a Vi\u0161neva, o \"Vishnievo\" (in polacco \"Wiszniew\"), una piccola localit\u00e0 polacca oggi appartenente alla Bielorussia, da Yitzhak, commerciante di legname e Sara Perski, libraia. Il padre emigr\u00f2 nel 1932 nel Mandato britannico della Palestina e la sua famiglia lo segu\u00ec nel 1934, insediandosi a Tel Aviv cinque anni prima dell'occupazione della Polonia da parte dei nazisti.\nPeres studi\u00f2 alla Geula High School (\"Gymnasium\") di Tel Aviv e poi alla scuola agraria di Ben Shemen.\nMatrimonio.\nFu sposato con Sonya Gelman (1924 - 2011), figlia di un docente alla scuola di Ben Shemen. Aveva una figlia, Tzvia (Tziki) Walden-Peres, un'esperta in lingue, e due figli, Yoni (nato nel 1952), veterinario, e Chemi, presidente di Pitango Venture Capital, un'importante societ\u00e0 israeliana di \"venture capital\". Peres era cugino di primo grado dell'attrice Lauren Bacall, nata con il nome di Betty Joan Perske.\nAttivit\u00e0.\nCarriera politica.\nPeres ha trascorso diversi anni nel kibbutz Geva e nel kibbutz Alumot, di cui fu uno dei fondatori, qui venne scelto da Levi Eshkol tra gli organizzatori del movimento giovanile laburista Hanoar Haoved e nel 1943 ne venne eletto Segretario e fu delegato nel 1946 al 22\u00ba Congresso Mondiale Sionista dove incontr\u00f2 David Ben-Gurion. Come si pu\u00f2 vedere, Peres nella sua giovane et\u00e0 gi\u00e0 era venuto a contatto con due importanti esponenti della vita politica israeliana, che saranno poi Premier, e soprattutto con Ben-Gurion trov\u00f2 concordanza negli obiettivi politici come il programma di formazione di uno stato ebraico, tanto che Peres ne divenne un protetto.\nMilitare.\nNel 1947 fu arruolato nell'Haganah (nucleo delle future Forze di Difesa Israeliane) scelto da Ben-Gurion insieme ad altri giovani e venne nominato dallo stesso come responsabile per il personale e l'acquisto delle armi. Nel 1948, Shimon Peres divenne capo della marina israeliana durante la guerra di indipendenza del nuovo Stato israeliano. Alla fine della guerra divent\u00f2 direttore della delegazione del Ministero della Difesa negli Stati Uniti. Qui ebbe occasione di studiare alla New York School for Social Research e ad Harvard.\nNel 1953 fu nominato anche Direttore generale del Ministro della Difesa. Era incaricato dell'acquisto delle armi per il giovane Stato d'Israele. In questa carica ottenne diversi successi militari come la Campagna del Sinai, architettata insieme a Gran Bretagna e Francia. Peres in quegli anni punt\u00f2 a stabilire una forte e avanzata industria militare israeliana, soprattutto nell'aeronautica con la Israeli Air Industries (IAI).\nGli sforzi di Peres furono ottimi in quanto riusc\u00ec ad acquisire dalla Francia il caccia Dassault Mirage III, un aereo militare a reazione, e un reattore nucleare; era anche in trattative per il pi\u00f9 avanzato Mirage 5, ma lo scoppio della guerra e il successivo embargo bloccarono la vendita, e lo spionaggio israeliano procur\u00f2 i piani di costruzione, che furono attuati dalla IAI nel caccia Nesher. Infatti Peres puntava a un programma di sviluppo nucleare (anche militare) e convinse la Francia proprio a costruire segretamente questo reattore nucleare a partire dal 1957.\nNel 1959 fu eletto alla Knesset (parlamento israeliano), come membro del Partito Mapai. Da questa data fino al 1965 lavor\u00f2 al Ministero della Difesa fino a che fu implicato nell'affare Lavon con Moshe Dayan. Peres e Dayan lasciarono il Mapai del loro protettore, David Ben Gurion, per formare un nuovo partito, il Partito Rafi che poi si riconcili\u00f2 con il Mapai nel 1968, ma quando Ben Gurion ormai non c'era pi\u00f9. Da tale fusione nacque l'attuale Partito Laburista Israeliano. Nel 1969 Peres venne nominato ministro dell'Assorbimento e nel 1970 ministro dei Trasporti e delle Comunicazioni.\nLa leadership di partito.\nDopo che Golda Meir aveva dato le dimissioni da Primo Ministro nel 1974 a causa delle conseguenze della Guerra del Kippur, Peres ebbe la prima possibilit\u00e0 di candidarsi come Premier, ma si trov\u00f2 di fronte come rivale Yitzhak Rabin, collega di partito, ma eterno avversario nella leadership del Partito Laburista e, quindi, del Governo. Peres, in questa occasione, perse per 298 voti a 254 ma ottenne la carica di Ministro della Difesa nel governo Rabin, rimpiazzando Moshe Dayan, dopo un breve periodo come Ministro dell'Informazione. Tuttavia i rapporti tra i due uomini politici rimasero tesi per diversi anni e Peres continu\u00f2 a essere il maggiore rivale di Rabin.\nLa sua attivit\u00e0 diplomatica in questi anni fu molto viva: rinforz\u00f2 e rivitalizz\u00f2 le forze di difesa israeliane e partecip\u00f2 ai negoziati di pace con l'Egitto. Fu tra i fautori del concetto di \"Good Fence\", promuovendo il miglioramento dei rapporti con i residenti del sud del Libano. Nel 1977 ottenne per la prima volta la carica di Primo Ministro \"ad interim\" per breve periodo, dopo le dimissioni di Rabin conseguenti allo scandalo che aveva coinvolto la moglie, Leah Rabin, accusata di mantenere un conto bancario all'estero, in violazione alle regole monetarie vigenti in Israele.\nOttenuta, quindi, la leadership di partito e di governo, questa non venne mai confermata dalle votazioni in quanto Peres sub\u00ec una sconfitta elettorale sempre nel 1977. Era una sconfitta pesante perch\u00e9 era la prima volta che il Partito Laburista israeliano perdeva il potere dalla nascita dello Stato d'Israele. Nel 1978, venne eletto vicepresidente dell'Internazionale Socialista. Peres sub\u00ec una seconda sconfitta elettorale nel 1981. Le possibilit\u00e0 di vittoria vennero minate dall'attacco aereo dell'IAF israeliana al reattore nucleare iracheno di Osirak e dai toni razzisti di un comico israeliano che sosteneva il Partito Laburista.\nCarriera di primo ministro.\nAll'inizio del 1981, Israele incominci\u00f2 a soffrire di un'inflazione incontrollata a causa della guerra in Libano voluta da Ariel Sharon. Alle elezioni del 1984 Peres divenne Primo Ministro, ma, nonostante la maggioranza ricevuta dalle urne e a causa della grave situazione economica, si costitu\u00ec una coalizione di governo formata dal Partito Laburista, dal partito avversario Likud di Yitzhak Shamir e da altri partiti minori. Peres dovette quindi alternarsi alla carica con il suo avversario: rest\u00f2 al potere fino al 1986. Peres fu comunque responsabile del sempre peggiore andamento dell'inflazione che croll\u00f2 in brevissimo tempo.\nDopo essersi alternato con il suo avversario alla carica di Premier, nel 1986, divenne Ministro degli Esteri prima e Ministro delle Finanze poi, nel 1988. Nel 1990 lasci\u00f2 col suo partito la coalizione di governo dopo aver fallito nel tentativo di formare una nuova coalizione di minore portata con il Partito Laburista, con alcuni piccoli gruppi di sinistra e col partito Haredi. Nel governo di unit\u00e0 nazionale (1988-1990) Peres fu vice Premier e ministro delle Finanze. Nel periodo 1990-1992, guid\u00f2 l'opposizione nella Knesset.\nNel 1992 Peres venne sconfitto (di nuovo) alle prime elezioni primarie nella storia del Partito Laburista da Yitzhak Rabin, che lui stesso aveva sostituito anni prima. Rabin poi vinse le elezioni come Premier mentre Peres venne nominato ministro degli Esteri dal 1992. Come era accaduto in passato, anche questa volta Peres sostitu\u00ec il suo avversario di partito, succedendogli brevemente dopo l'assassinio nel 1995.\nNel 1994, in seguito agli Accordi di Oslo, Shimon Peres raggiunse l'apice della sua carriera politica e gli fu assegnato il Premio Nobel per la Pace con Yitzhak Rabin e Yasser Arafat. \u00c8 rimasto difensore deciso degli Accordi e dell'Autorit\u00e0 Palestinese dopo l'inizio delle due \"Intifada\". Tuttavia sostenne la politica di Ariel Sharon di usare le forze armate israeliane per contrastare la guerriglia palestinese e per sradicarne l'infrastruttura politica e militare.\nGli anni bui.\nL'11 aprile 1996 in qualit\u00e0 di Primo ministro autorizz\u00f2 un massiccio attacco aereo denominato Operazione grappoli d'ira come rappresaglia per il lancio di razzi Katyusha in territorio israeliano sparati da miliziani Hezbollah dopo l'uccisione di due appartenenti al gruppo da parte dell'esercito israeliano. Il 18 aprile l'aeronautica israeliana bombard\u00f2 una base delle Nazioni Unite dove si erano rifugiati 800 civili uccidendo 102 persone e ferendone altre 120, l'avvenimento prese il nome di Strage di Cana.\nPeres venne sconfitto da Benjamin Netanyahu nelle prime elezioni dirette per il Primo Ministro nella storia di Israele nel 1996. In questi anni Shimon Peres \u00e8 stato spesso \"ambasciatore\" non ufficiale di Israele, soprattutto quando si trovava all'opposizione, grazie al prestigio acquistato nell'opinione pubblica internazionale e negli ambienti diplomatici.\nNel 1997 non si present\u00f2 alle nuove elezioni per la guida del Partito Laburista e venne perci\u00f2 sostituito da Ehud Barak. Barak si oppose al tentativo di Peres di ricoprire la posizione di Presidente del Partito e, nel formare il nuovo governo nel 1999, gli fece assegnare un ruolo minore, come Ministro dello Sviluppo Regionale. Peres ha ricevuto un ulteriore duro colpo al suo prestigio quando la Knesset rifiut\u00f2 nel 2000 la sua proposta di creare un Presidente di Israele in carica per sette anni.\nIl ritorno.\nDopo la sconfitta del Partito Laburista di Barak da parte di Ariel Sharon nelle elezioni del 2001, Peres ha costruito ancora una volta il suo ritorno sulle scene politiche sostituendo Barak alla leadership di partito. Ha guidato il Partito Laburista nel governo di Unit\u00e0 Nazionale con il Likud di Sharon, assicurandosi la carica di Ministro degli Esteri. La leadership formale del partito \u00e8 passata quindi a Benjamin Ben-Eliezer e poi ad Amram Mitzna mentre a Peres non venivano risparmiate forti critiche legate alla sua posizione di ministro degli Esteri in un governo che formalmente doveva puntare al processo di pace, ma che nella realt\u00e0 lo ostacolava.\nHa lasciato l'incarico quando il suo Partito si \u00e8 ritirato poco prima delle elezioni del 2003, nelle quali ha subito una pesante sconfitta che ha costretto Mitzna al ritiro e Peres a ricoprire la carica di leader \"ad interim\". Ha guidato il partito in un'ennesima coalizione con Sharon alla fine del 2004 quando si stava programmando il \"disimpegno\" israeliano dalla Striscia di Gaza.\nNel periodo 2006-2007 ha ricoperto l'incarico di Ministero per lo sviluppo della periferia, del Negev e della Galilea.\nPresidente dello Stato.\nIl 13 giugno 2007 \u00e8 stato eletto presidente dello Stato di Israele, con 86 voti a favore e 23 contrari al secondo scrutinio come unico candidato. Al primo scrutinio aveva ottenuto 58 voti contro i 37 raccolti dal candidato del Likud Reuven Rivlin e i 21 raccolti dalla candidata laburista Colette Avital; entrambe le candidature vennero ritirate dai partiti di appartenenza per favorire l'ascesa di Peres. Peres \u00e8 stato il nono presidente di Israele da luglio 2007, momento in cui ha cessato di essere membro della Knesset, concludendo una carriera parlamentare ininterrotta cominciata nel 1959, al 24 luglio 2014, data in cui ha giurato il nuovo presidente Reuven Rivlin.\nAltre attivit\u00e0.\nA fine aprile 2015 Peres ha accettato, tramite il proprio studio \"Peres &amp; Associates\", un ruolo di consulenza presso l'azienda farmaceutica Teva e ha dichiarato che gli introiti sono destinati al \"Peres Center for Peace\" e ad altre iniziative di beneficenza.\nLa morte.\nIl 13 settembre 2016 viene colto da un'ischemia cerebrale e ricoverato in coma indotto presso il Tel HaShomer Hospital di Tel Aviv. Muore il 28 settembre, quindici giorni dopo.\nLinea politica.\nShimon Peres \u00e8 stato uno dei pi\u00f9 longevi politici israeliani. Fu inizialmente considerato un \"falco\" ed \u00e8 cresciuto politicamente sotto le influenza di Ben-Gurion e di Dayan ma la sua posizione \u00e8 andata cambiando dopo essere diventato leader del suo partito e nel confronto con Rabin.\nIn seguito ha assunto il ruolo di \"colomba\" e ha fortemente appoggiato il concetto di una pace attraverso la cooperazione economica. Il dialogo con l'OLP e la ricerca di un \"compromesso territoriale\" sui territori di Gaza sono stati i suoi obiettivi politici, ma proprio questi obiettivi lo hanno allontanato dai coloni israeliani dei territori occupati. L'obiettivo di Peres, infatti, era quello di assicurare lo sviluppo economico al paese e comprendeva che ci\u00f2 era possibile solo appianando i contrasti e le lotte interne anche a costo di concessioni impopolari.\nNella sua lunga carriera diplomatica ha provato soprattutto a risolvere il problema di Gaza e per un certo tempo ha sperato che re Husayn di Giordania potesse essere un partner nei negoziati con gli Arabi e con Yasser Arafat. Peres lo incontr\u00f2 segretamente a Londra nel 1987 e cerc\u00f2 una base di negoziazione con lui, ma il lavoro venne rigettato dall'allora Primo ministro di Israele, Yitzhak Shamir. Ben presto scoppi\u00f2 la prima Intifada e la plausibilit\u00e0 di re Husayn come partner di Israele nella risoluzione del problema di Gaza svan\u00ec. In seguito Peres si mosse sempre pi\u00f9 verso un dialogo con l'OLP anche se evit\u00f2 di prendere un impegno diretto in questa direzione fino al 1993.\nIl successo in questa direzione politica e diplomatica Peres lo ottenne con gli Accordi di Oslo a cui \u00e8 sempre stato molto vicino pi\u00f9 di qualsiasi altro politico di Israele (incluso Rabin) con la possibile eccezione del suo protetto, Yossi Beilin. \u00c8 rimasto sempre coerente agli accordi e all'Autorit\u00e0 Palestinese anche durante la prima Intifada e la Seconda Intifada.\nAl contrario, Peres ha sempre appoggiato la politica militare di Ariel Sharon per una difesa israeliana contro i kamikaze palestinesi. In pratica accanto allo sviluppo economico e alla pacificazione della zona, Peres ha sempre puntato anche alla sicurezza interna ad ogni costo.\nL'immagine di Peres, come si comprende, \u00e8 una strana commistione di sognatore visionario e di pragmatico opportunista. Un aspetto \u00e8 quello percepito largamente a livello mondiale, l'altro \u00e8 quello percepito dagli Israeliani. Nella pratica Peres sembra muoversi soprattutto su livelli diplomatici, comprendendo che l'azione dura e violenta verso i territori occupati non produce grossi risultati e che per difendere il nucleo dello Stato d'Israele occorre fare delle concessioni a discapito dei coloni. Su questa base sembra prendere maggior piede la seconda visione e opinione sullo statista.\nA riprova di ci\u00f2 \u00e8 il fatto che Peres, operando come \"comunicatore\" informale di Israele grazie al suo prestigio e al rispetto che gode presso la pubblica opinione internazionale, ha sempre difeso le azioni di polizia israeliana e il muro di Gaza contro le critiche internazionali e le accuse alla politica israeliana.\nNel 2006 Shimon Peres insieme a Sharon fonda il partito centrista Kadima.\nPremi e interessi.\nHa ricevuto il Premio Nobel per la Pace nel 1994 insieme a Yasser Arafat e Yitzhak Rabin.\nShimon Peres era interessato alle nanotecnologie.\nNel 1997 ha fondato il \"Peres Center for Peace\"."}
{"id": "107435", "revid": "6923", "url": "https://it.wikipedia.org/wiki?curid=107435", "title": "Inno Nazionale del Cile", "text": "L'Himno Nacional de Chile, pi\u00f9 comunemente chiamato \"Canci\u00f3n Nacional\" (canzone nazionale), \u00e8 l'Inno nazionale del Cile. Ha una storia composta da due testi e due melodie, che formano tre versioni differenti. Venne composto da Eusebio Lillo e Ram\u00f3n Carnicer ed ha sei strofe pi\u00f9 il coro.\nTesto.\nIl coro e la quinta strofa sono quelli che vengono cantati nelle occasioni ufficiali.\nTesto ufficiale.\n&lt;poem&gt;Puro, Cile, \u00e8 il tuo cielo azzurrino,\nPure brezze anche ti attraversano\nE la tua campagna bordata di fiori\n\u00c8 la copia felice dell'Eden.\nMaestosa \u00e8 la bianca montagna\nQue ti dette per baluardo il Signore,\nE quel mare che tranquillo ti bagna\nTi promette futuro splendor.\n\"Dolce Patria, ricevi i voti\"\n\"Con cui il Cile sui tuoi altari giur\u00f2\"\n\"Per cui la tomba sarai dei liberi\"\n\"O l'asilo contro l'oppressione\"&lt;/poem&gt;"}
{"id": "107436", "revid": "125345703", "url": "https://it.wikipedia.org/wiki?curid=107436", "title": "Arte paleocristiana", "text": "Arte paleocristiana \u00e8 il termine che disegna la produzione artistica dei primi secoli dell'era cristiana, compresa entro limiti di spazio e di tempo convenzionali: le testimonianze pi\u00f9 significative risalgono in genere al III-IV secolo, poi si inizia a parlare anche di arte dei singoli centri d'arte: arte bizantina, arte ravennate, ecc. L'arte paleocristiana comunque viene collocata nell'orbita di Roma imperiale, e ha il suo momento di massimo splendore fra i primi decenni del IV secolo e gli inizi del VI secolo, fino al 604, anno della morte di papa Gregorio I, tanto che l'ideale cristiano assunse, ai suoi inizi, le forme offerte dall'arte della tarda antichit\u00e0. Una specifica iconografia cristiana si svilupp\u00f2 solo gradualmente e in accordo col progredire della riflessione teologica.\nContesto storico.\nIl cristianesimo giunse a Roma probabilmente attraverso la minoranza giudaica, che teneva rapporti commerciali e culturali con la madrepatria Palestina: quando Paolo di Tarso visit\u00f2 Roma nel 61 trov\u00f2 una comunit\u00e0 cristiana gi\u00e0 organizzata.\nTra i primi seguaci del cristianesimo vi furono appartenenti ai ceti poveri e a quello degli schiavi, ma soprattutto al ceto medio romano; progressivamente iniziarono a convertirsi le famiglie pi\u00f9 agiate, le quali misero a disposizione le loro abitazioni per le riunioni. Nacquero le \"domus ecclesiae\" (case dell'assemblea, dal greco \"ecclesia\", assemblea), antesignane delle chiese. Di questi edifici adibiti a riunioni domestiche sono giunti pochi resti archeologici, spesso rinvenuti tra le fondazioni delle basiliche, costruite in seguito alla libert\u00e0 di culto sancita dall'Editto di Costantino (313).\nUna conseguenza della credenza nella resurrezione dei corpi, predicata da Cristo, fu l'usanza di inumare i corpi dei defunti, in luoghi sotterranei chiamati in seguito catacombe (termine documentato dal IX secolo a proposito della Basilica Apostolorum sulla via Appia e derivato dal greco \"kat\u00e0 kymbas\", presso le grotte).\nL'uso di luoghi sotterranei non fu certo dettato dalle persecuzioni, poich\u00e9 ci sono pervenuti ipogei anche pagani e giudaici, come quello della via Latina a Roma, risalente alla seconda met\u00e0 del IV secolo. Nel III secolo Roma era gi\u00e0 completamente organizzata per il culto cristiano, nonostante la clandestinit\u00e0, con sette diaconi che sovraintendevano a sette zone distinte, ciascuna dotata di una propria area catacombale al di fuori delle mura.\nArchitettura.\nNell'architettura paleocristiana, come nelle altre forme d'arte dei primi secoli del Cristianesimo, non vi furono innovazioni, ma si adattarono modelli preesistenti alle esigenze e ai simboli della nuova religione. Nemmeno le catacombe erano strutture tipicamente cristiane, esistevano gi\u00e0 infatti catacombe pagane e giudaiche, e la preponderanza d'uso per la sepoltura dei cristiani fu dettata pi\u00f9 che altro dalla necessit\u00e0 di praticare l'inumazione per la resurrezione dei corpi predicata da Ges\u00f9.\nLe prime basiliche sorsero a Roma, in Terra santa e a Costantinopoli. Inizialmente il modello fu quello delle basiliche civili, dalla forma oblunga con cinque navate, copertura a capriate e presenza di una navatella ortogonale (antesignana del transetto) posta nella parte finale della chiesa, usata dal vescovo e dai sacerdoti e per questo detta presbiterio. Spesso un'abside coronava il seggio del vescovo e l'altare, ripreso dalle are pagane. Attorno all'apertura a semicupola dell'abside si trovava una struttura ad arco, detta arco trionfale (da non confondersi con gli archi di trionfo che erano monumenti indipendenti). Le chiese paleocristiane si caratterizzarono per le pareti lisce e le ampie finestre che ne illuminavano l'interno, aperte nelle pareti esterne o nel cleristorio. A partire dalla fine del IV secolo iniziarono a diffondersi edifici a pianta centrale, soprattutto dedicate agli apostoli o a martiri, o ancora cappelle palatine, come la Basilica dei Santi Apostoli a Costantinopoli o quella di San Lorenzo a Milano.\nA Roma, dopo le prime basiliche fondate da Costantino (San Giovanni in Laterano, San Pietro in Vaticano e San Paolo fuori le Mura), fu il vescovo di Roma (il papa) a commissionare nuove basiliche, a testimonianza della sua crescente importanza; tra queste vi \u00e8 Santa Maria Maggiore, la prima basilica eretta su committenza papale legata alla figura di Sisto III, all'epoca vescovo di Roma, e Santa Sabina, commissionata da Pietro Illirico verso il 425.\nCi sono giunti pochi esempi di basiliche paleocristiane intatte, per via delle continue ricostruzioni e manomissioni succedutesi nei secoli, tra questi la gi\u00e0 citata Santa Sabina a Roma, la Basilica Palatina di Costantino a Treviri, le basiliche di Ravenna (come Sant'Apollinare in Classe) e il complesso basilicale di Cimitile in Campania.\nPittura e mosaico.\nAnche la pittura e il mosaico dei primi secoli del Cristianesimo derivarono i propri stemmi da correnti artistiche gi\u00e0 in atto, legate al paganesimo o ad altre religioni, attribuendo per\u00f2 alle rappresentazioni altri significati.\nUn esempio emblematico \u00e8 quello dell'immagine del banchetto, usato gi\u00e0 da secoli nell'arte antica specialmente in ambito funerario: divenne la rappresentazione dell'Ultima Cena e quindi simbolo della celebrazione dell'Eucaristia, la liturgia fondamentale della nuova religione. Gli elementi di similitudine tra raffigurazioni cristiane e pagane nella medesima attribuzione cronologica hanno portato ad avvalorare l'ipotesi che gli artisti lavorassero indistintamente talvolta su commissione di pagani e talvolta di cristiani. Anche lo stile delle pitture va da un iniziale realismo a forme sempre pi\u00f9 simboliche e semplificate, in linea con l'affermazione dell'arte \"provinciale\" e \"plebea\" nella tarda antichit\u00e0. Con la fine delle persecuzioni, dal 313, la pittura si fece pi\u00f9 sfarzosa, come i coevi esempi di pittura profana.\nL'aniconismo, cio\u00e8 il divieto di raffigurare Dio secondo un passo dell'Esodo (XX, 3-5), applicato fino al III secolo, comport\u00f2 la necessit\u00e0 di usare simboli per alludere alla divinit\u00e0: il sole, l'agnello, simbolo del martirio di Cristo, o il pesce, il cui nome greco (\"ichthys\") era acronimo di \"Ies\u00f9s Christ\u00f2s Theo\u00f9 Yi\u00f2s Sot\u00e8tur\" (Ges\u00f9 Cristo Figlio di Dio Salvatore).\nAltre immagini-segno sono quelle che invece di narrare un avvenimento suggeriscono un concetto: il Buon Pastore, che simboleggiava la filantropia di Cristo, l\"orante\", simbolo di sapienza, ecc. Anche queste raffigurazioni furono mutuate da iconografie antecedenti: il pastore proviene da scene pastorali, dalle allegorie della primavera e dalle raffigurazioni di Ermes pastore, il \"Cristo-filosofo\", deriva dalla figura del filosofo Epitteto seduto. Tutti i temi legati all'Antico Testamento vennero invece ripresi dalla precedente tradizione giudaica: pittura cristiana ed ebraica nel III secolo sono pressoch\u00e9 combacianti, come testimoniano gli affreschi nella sinagoga di Dura Europos in Siria (oggi al Museo nazionale di Damasco), dove la stilizzazione formale \u00e8 legata al valore simbolico delle scene.\nGradualmente la perdita di interesse verso la descrizione di avvenimenti reali porta a una standardizzazione delle scene simboliche, con un progressivo appiattimento delle figure, preponderanza di raffigurazioni frontali e perdita del senso narrativo: gli artisti infatti adesso alludono al mondo \"spirituale\", sono interessati a trasmettere messaggi precisi che prescindono dall'armonia formale e dalla verosimiglianza delle forme.\nIl gallo, che canta all'alba al sorgere del sole, \u00e8 ritenuto simbolo della luce di Cristo. La tartaruga \u00e8 simbolo del male, del peccato causa dell'etimologia del termine che \u00e8 dal greco \"tartarukos\", \"abitante del Tartaro\". La lotta tra gallo e tartaruga (il Bene contro il Male) \u00e8 pi\u00f9 volte rappresentata sui mosaici pavimentali della basilica di Aquileia.\nLa rappresentazione di Cristo.\nFino al III secolo quindi Cristo \u00e8 rappresentato unicamente da simboli: il buon pastore, l'agnello, ecc.\nAbbastanza frequente \u00e8 anche l'immagine del Cristo-Orfeo: Cristo scese nel Limbo, come Orfeo nell'oltretomba.\nIl divieto di raffigurare Ges\u00f9 Cristo venne meno in conseguenza del primo concilio di Nicea, quando venne definitivamente sancita la duplice natura divina e umana di Cristo, quindi Verbo incarnato uomo e dotato di fattezze umane rappresentabili. La rappresentazione dei fatti salienti della vita di Cristo divenne necessaria per la trasmissione del suo messaggio, ma non fu questa l'unica ragione: la glorificazione di Cristo si rifletteva come celebrazione indiretta degli imperatori di fede cristiana dopo l'Editto di Tessalonica. L'identificazione tra Impero e Chiesa divenne sempre pi\u00f9 stretta, soprattutto dal V secolo quando la cristianit\u00e0 inizi\u00f2 ad essere vista come baluardo del mondo \"civilizzato\", contro quello \"barbaro\".\nInizialmente Ges\u00f9 veniva rappresentato imberbe: ne sono testimonianza gli affreschi nelle catacombe di Domitilla (\"Cristo che insegna agli apostoli\") o il mosaico nella chiesa di Santa Costanza a Roma. Il \"Cristo barbato\" \u00e8 successivo e deriva dalla tradizione siriaca relativa alla rappresentazione del filosofo cinico. In seguito si inizi\u00f2 a raffigurare anche Cristo con le insegne regali, che lo assimilavano all'imperatore secondo l'iconografia imperiale romana della \"traditio legis\", la \"consegna della legge\".\nScultura.\nQuando, nelle catacombe, apparvero le prime testimonianze non pittoriche, non esisteva ancora una scultura cristiana. Essa si svilupp\u00f2 lentamente, soprattutto nella decorazione di sarcofagi destinati a personaggi dei ceti pi\u00f9 abbienti convertiti al cristianesimo, prendendo a prestito i temi del contemporaneo simbolismo funerario pagano. Al IV secolo appartiene la maggior parte dei sarcofagi paleocristiani noti, produzione per lo pi\u00f9 di laboratori romani.\nUna delle simbologie ricorrenti riguardava l'immagine del pavone, simbolo di immortalit\u00e0, rinascita spirituale e quindi della resurrezione in base a una credenza secondo la quale il pavone perdeva ogni anno in autunno le penne che rinascevano in primavera. Inoltre i suoi mille occhi sono stati considerati emblema dell'onniscienza di Dio e le sue carni erano ritenute incorruttibili.\nSarcofagi di Elena e Costantina.\nI sarcofagi di Elena e Costantina (rispettivamente madre e figlia di Costantino I) si attengono alla corrente aulica. Nel primo tuttavia si notano motivi di arte plebea quali mancanza di prospettiva e inesistenza di un credibile piano di appoggio. Sostenuto da una coppia di leoni si deduce che non era stato eseguito appositamente per Elena, ma per un uomo, e questa tesi \u00e8 avvalorata dalle scene di guerra rappresentate nel porfido.\nIl sarcofago di Costantina, trovato nel mausoleo di Santa Costanza a Roma e oggi conservato nei Musei Vaticani, invece \u00e8 di carattere naturalistico e decorativo, strettamente legato ai soggetti raffigurati nella volta del deambulatorio del mausoleo stesso.\nSarcofago di Santa Maria Antiqua.\nIn questo sarcofago conservato presso la chiesa di Santa Maria Antiqua a Roma e datato circa 260-280 d.C. \u00e8 raffigurato sul fronte un \"continuum\" di scene simboliche legate al nuovo culto cristiano: (da sinistra) Giona sdraiato sotto la vigna (le cui storie proseguono sui lati), un filosofo che legge un rotolo (al centro), il Buon Pastore ed una scena di battesimo (a destra).\nIn particolare la predominanza data alla figura del filosofo al centro serve per alludere alla sapienza (come si trova anche in alcuni sarcofagi pagani), intesa come vera filosofia della rivelazione cristiana; l'orante invece divenne in seguito il simbolo dell'anima stessa del defunto, tanto che in alcuni casi ne riproduceva anche le sembianze.\nSarcofago di Stilicone.\nIl \"Sarcofago di Stilicone\" si trova nella basilica di Sant'Ambrogio a Milano ed oggi \u00e8 inglobato in un ambone medievale. Fu scolpito nella seconda met\u00e0 del IV secolo e presenta una serie di figure allineate sullo sfondo di una citt\u00e0 immaginaria con le architetture che incorniciano ritmatamente le teste delle figure. Al centro si trova la figura di Cristo seduto su un trono, in posa frontale e benedicente, con in mano il libro della Legge, che anticipa la successiva iconografia bizantina e medievale del Cristo-giudice. Nella base del sarcofago \u00e8 evidenziato un festone orizzontale con incisi, alternati, un fiore a petali rotondi ed una croce rostrata di tipo ariano. Stilicone fu giustiziato nel 408 sotto l'imperatore Onorio.\nSarcofago del Buon Pastore.\nUna nuova simbologia si riscontra nel cosiddetto \"Sarcofago del Buon Pastore\", conservato nel Museo pio cristiano di Roma e risalente alla seconda met\u00e0 del IV secolo. Attorno alla figura centrale del buon pastore, ingrandita, posta su un piedistallo e riprodotta anche alle due estremit\u00e0, si dispone una serie di piccoli angeli vendemmiatori in una complessa rappresentazione di tralci di vite ricavati con abbondante uso del trapano. La pianta di vite, gi\u00e0 usata in passato per raffigurare paesaggi elegiaci e idealizzati, qui assume la simbologia di rinascita, con i ceppi apparentemente morti e i rami pi\u00f9 alti via via pi\u00f9 ricchi di fogliame e frutti. I grappoli richiamavano inoltre il vino dell'Eucaristia.\nSarcofago con i miracoli di Cristo.\nSempre al Museo pio cristiano \u00e8 conservato un altro interessante esempio di sarcofago paleocristiano con uno stile della rappresentazione continuo, il cosiddetto \"Sarcofago con i miracoli di Cristo\", in marmo, risalente al IV secolo. In esso sono rappresentati, da sinistra: il peccato originale, i miracoli del vino, del cieco guarito e del morto resuscitato.\nLa figura di Cristo, senza aureola, giovane e imberbe, \u00e8 rappresentata tre volte a breve distanza, in posizione pressoch\u00e9 identica, che ne facilita l'identificazione. Le figure appaiono strette nello spazio e si sovrappongono fisicamente le une alle altre.\nSarcofago di Giunio Basso.\nIl sarcofago di Giunio Basso, sempre al Museo pio cristiano e in marmo (, seconda met\u00e0 del IV secolo), ha un'impaginazione del tutto diversa, con la divisione delle scene in uno schema rigoroso scandito dalle colonnine di una ipotetica architettura; questa disegna due registri con cinque edicole ciascuno: quello inferiore vede un porticato con colonne sormontate da archi e timpani, quello superiore \u00e8 architravato. Ogni edicola contiene la rappresentazione di una scena tratta dal Vecchio e dal Nuovo Testamento; non vi \u00e8 uno svolgersi continuo della narrazione, poich\u00e9 ogni riquadro \u00e8 fine a se stesso. Queste scene sono ricchissime di particolari e non immediate, ma complesse, destinate a colti e non alla plebe. Lo stile appartiene alla corrente aulica, con una realistica resa volumetrica delle figure, e ci\u00f2 \u00e8 dovuto all'estrazione sociale del committente che, in quanto dignitario di corte, \u00e8 ancora vicino alla tradizione del classicismo imperiale: l'iscrizione in alto \u00e8 datata 359 e ricorda l'ex-console Giunio Basso convertitosi al Cristianesimo.\nSarcofagi della Passione.\nUna nuova iconografia che si venne affermando nel IV secolo \u00e8 quella dei cosiddetti \"sarcofagi della passione\". Tale denominazione deriva dal fatto che il soggetto delle sculture \u00e8 costituito dalla passione di Cristo e dal martirio di san Pietro e san Paolo.\nIn un esemplare al Museo pio cristiano chiamato \"Sarcofago con monogrammi di Cristo\", si trova al centro, in una rappresentazione anche questa a cinque scene scandite da colonnine, la croce con il monogramma di Cristo affiancato da due colombe, che sovrastano due soldati, guardie del sepolcro colte nel sonno dalla Resurrezione.\nPorta lignea di Santa Sabina.\nLa porta lignea della basilica di Santa Sabina a Roma, risalente al V secolo, coeva anch'essa alla costruzione della chiesa, costituisce il pi\u00f9 antico esempio di scultura lignea paleocristiana. In origine era costituita da 28 riquadri dei quali ne sono rimasti 18. \u00c8 di legno di cipresso ed \u00e8 incredibile che sia giunta sino a noi, sia pure con alcuni restauri e con l'aggiunta successiva della fascia decorativa a grappoli e foglie d'uva, che circonda i singoli riquadri. Vi sono rappresentate scene dall'Antico e dal Nuovo Testamento fra cui le storie di Mos\u00e8, di Elia, l'Epifania, i miracoli di Cristo, la Crocifissione e l'Ascensione. Nella disposizione attuale le storie sono mischiate, non c'\u00e8 una parte relativa all'Antico Testamento ed una al Nuovo.\nNella porta lignea operano due artisti assai diversi fra di loro: uno di ispirazione classico-ellenistica, l'altro di ispirazione popolare tardo-antica. A questo secondo artista appartiene il riquadro della Crocifissione (che \u00e8 la prima rappresentazione di Cristo fra i due ladroni). Cristo \u00e8 rappresentato con dimensioni maggiori, a significare la sua superiorit\u00e0 morale. Non c'\u00e8 nessuna ricerca prospettica, le figure poggiano su una parete che simula dei mattoni, e le croci si intuiscono solo dietro la testa e le mani dei ladroni: nei primi tempi del Cristianesimo c'era il divieto di rappresentare Cristo nel suo supplizio, fra l'altro essendo ancora vivo il ricordo della morte in croce quale pena da schiavi. Un'arte sommaria, ad intaglio secco, molto diretta, anche perch\u00e9 doveva essere compresa dalla plebe, in quanto luogo di culto pubblico.\nNuovi centri artistici: Costantinopoli.\nLa scelta della nuova capitale di Costantino I si bas\u00f2 su una serie di fattori strategici e politici: Costantino I aveva bisogno di una capitale vicina alle nuove zone nevralgiche dell'Impero, ma voleva altres\u00ec legare il proprio nome alla fondazione di una nuova citt\u00e0. Tutte le considerazioni strategiche spinsero la scelta verso una sede orientale, e venne individuata la citt\u00e0 di Bisanzio, che si trovava al centro di eccellenti vie di comunicazione sia terrestri che marine verso i principali centri dell'Impero, che dominava gli stretti strategici del Bosforo e del Dardanelli e che, per la sua dislocazione al culmine di una sorta di penisola, era facilmente difendibile.\nLa citt\u00e0 venne completamente rifondata: venne creato un nuovo porto, con imponenti magazzini e infrastrutture; Costantino segu\u00ec anche la costruzione del Palazzo imperiale, dell'Ippodromo, che aveva una capienza di cinquantamila spettatori seduti, dell'acquedotto, delle sedi per gli uffici amministrativi, della nuova rete stradale.\nDell'epoca del primo imperatore resta solo il circo (chiamato anche l'Ippodromo), costruito con priorit\u00e0 assoluta assieme alle mura. Un referente ideale fu il Circo Massimo di Roma e si ispir\u00f2 ai circhi della Tetrarchia (Nicomedia in Oriente, Milano ed Aquileia in Occidente); era straordinariamente monumentale e capiente, con una lunghezza di circa 450 metri per 120 di larghezza. Il suo ruolo and\u00f2 via via trasformandosi affiancando la sua destinazione iniziale (le corse dei carri) a luogo deputato all'\"epifania\" imperiale, cio\u00e8 all'apparizione del sovrano nella sua tribuna dalla quale si mostrava al popolo per presenziare ai giochi, circondato da quei segni di regalit\u00e0 e potere che dovevano apparire quasi ultraterreni, nell'accoglienza con l'acclamazione rituale della folla. Nel circo si celebravano i trionfi, si tenevano esecuzioni capitali, cerimonie e incoronazioni, e nascevano tumulti. Nel circo furono collocati vari capolavori presi un po' ovunque nell'Impero, dal tripode portato via dal tempio di Apollo a Delfi fino ai cavalli di bronzo dorato (di incerta origine ma antecedenti) che successivamente sono stati posti sul portale della basilica di San Marco a Venezia.\nIl foro si trovava ad occidente, su un'altura. Era a pianta circolare e circondato da colonne a doppio ordine. Al centro del foro si trovava un altro monumento simbolo del potere imperiale, la colonna-santuario. Si trattava di una grande colonna sormontata da una statua bronzea dell'Imperatore rappresentato come la divinit\u00e0 del sole (il \"Sol Invictus\" o, alla greca, \"Elio\"); la colonna si ergeva su uno zoccolo alto circa cinque metri, che racchiudeva un santuario dove si pregava che scongiurasse sciagure proteggendo la citt\u00e0 che aveva fondato. In questo santuario venivano conservate delle reliquie del tutto improbabili (per esempio l'ascia con cui No\u00e8 costru\u00ec l'arca) assieme a reliquie pagane (la statua della divinit\u00e0 che Enea avrebbe portato via da Troia). Un curioso esempio di santuario misto pagano/cristiano, che sarebbe stato scandaloso sia per la Chiesa di pochi anni precedente che per quella di pochi anni successiva al regno di Costantino, e era invece considerata una concessione alla mentalit\u00e0 politeista dei Romani.\nTra le chiese fondate da Costantino c'erano quella dedicata alla Santa Sapienza (la Santa Sofia, prima della riedificazione al tempo di Giustiniano che ne fece un capolavoro dell'architettura di tutti i tempi), destinata a funzionare da cattedrale, e quella dei Santi Apostoli, a pianta centrale, che divenne il mausoleo imperiale.\nPer parlare di arte bizantina si deve aspettare almeno al V secolo, quando con la divisione dell'Impero romano in due tronconi, si inizi\u00f2 a sviluppare una corrente artistica indipendente che aveva come centro Costantinopoli. Prima di allora anche le prove artistiche della \"Nuova Roma\" vengono fatte rientrare nelle imprese della tarda antichit\u00e0 o dell'arte paleocristiana.\nGli artisti di Costantinopoli si rifecero alle tendenze dell'arte tardoantica, in particolare della corrente \"provinciale e plebea\", che aveva semplificato la raffigurazione umana, i rapporti spaziali e il naturalismo, in favore di rappresentazioni pi\u00f9 simboliche e di comprensione pi\u00f9 immediata. Anche l'arte paleocristiana romana, con l'attenzione pi\u00f9 al simbolo che alla raffigurazione reale, influenz\u00f2 i nuovi artisti di corte.\nLe rappresentazioni ufficiali di imperatori e dignitari avevano da qualche tempo iniziato a preferire una iconografia frontale, senza movimento, ieratica, che dava alle figure un'apparenza astratta e irreale, quasi divina. L'identificazione dell'Imperatore e la sua corte con il mondo divino fu una corrente nata con la progressiva orientalizzazione dell'Impero e che continu\u00f2 a svilupparsi successivamente.\nUn esempio emblematico di rappresentazione stilizzata e semplicata si trova nel dado fatto porre al centro dell'Ippodromo di Costantinopoli da Teodosio I, come base per l'obelisco egizio proveniente da Karnak (390 circa). Sui quattro lati fu scolpita una rappresentazione dell'ippodromo e della tribuna reale, che doveva fare quasi da specchio idealizzato di ci\u00f2 che le stava intorno. Teodosio, accanto ai figli e ai membri della corte imperiale, assiste ai giochi e riceve il tributo dalle popolazioni barbare. Le proporzioni modificate secondo la gerarchia dei personaggi, gi\u00e0 riscontrabili all'epoca di Costantino, qui sono nette e indiscutibili: l'imperatore, nella rigida posizione frontale, domina tutti, mentre in basso attori e danzatrici dell'arena si muovono con vivacit\u00e0, ma, sebbene si trovino pi\u00f9 vicine all'osservatore, sono di dimensioni molto ridotte.\nNon manc\u00f2 per\u00f2 anche una spinta alla \"renovatio\", alla ripresa di spunti naturalistici che derivavano dalla memoria ancora viva dell'arte classica e ellenistica. Si possono leggerne i risultati in opere profane come i mosaici pavimentali del grande cortile porticato del Palazzo Imperiale, dove scene bucoliche, giochi di bambini, scene di caccia e di combattimento tra animali mostruosi presentano una viva resa naturalistica, affinata dallo sfondo bianco circondato da elaborate cornici a foglie di acanto.\nNuovi centri artistici: Milano.\nDurante la Tetrarchia la citt\u00e0 divenne capitale di Massimiano (286-305). L'editto di Milano del 313 concedendo il culto ai cristiani segn\u00f2 anche l'inizio di profonde e radicali trasformazioni: la costruzione di basiliche e monumenti cristiani reimpiegando materiali appartenuti agli edifici pagani o addirittura la metodica distruzione di monumenti particolarmente invisi (l'anfiteatro).\nIl centro religioso, l'attuale piazza del Duomo, comprendeva ben due cattedrali: una basilica vetus o \"minor\" (313-315 circa, futura Santa Maria Maggiore), cattedrale \"invernale\" ed una basilica nova o \"maior\" (343-345 circa, poi chiesa di Santa Tecla), cattedrale \"estiva\". Queste basiliche sono solo in parte conosciute perch\u00e9 vi fu in seguito edificato sopra il Duomo di Milano. Solo della basilica nova si conosce qualcosa, trovandosi al di sotto dell'attuale sagrato: aveva una pianta longitudinale con cinque navate e il presbiterio con abside era separato dal resto della basilica da un muro divisorio, che aveva una grande apertura.\nDi pari antichit\u00e0 era la basilica di San Lorenzo, la quale per\u00f2 presentava un'inconsueta pianta a croce greca, dovuta forse al fatto di essere connessa al palazzo imperiale di Teodosio I e quindi \"cappella palatina\". Della chiesa paleocristiana oggi restano la pianta e l'alzato (nonostante la riedificazione tardo manieristica, che per\u00f2 ricalc\u00f2 le forme antiche), dove compaiono due livelli, dominati da un matroneo che corre lungo le esedre ai quattro lati. In questo caso il matroneo era usato non dalle donne, ma dalla corte imperiale. Dalle esedre si accede a una serie di sacelli esterni, o \"martiria\", a pianta ottagonale ma di dimensioni variabili, risalenti alla fine del IV-inizio del V secolo. Particolarmente importante \u00e8 il sacello est, detto \"di San Aquilino\", dove si trova un mosaico del VI secolo con un \"Cristo filosofo tra i discepoli\", con l'interessante fondo oro: segno che questa tecnica (in uso dal V secolo), non era una prerogativa dell'arte bizantina, anzi veniva usato anche in occidente.\nLa figura che domin\u00f2 la vita e lo sviluppo della citt\u00e0 fu il vescovo Ambrogio, che venne nominato al soglio episcopale a trentaquattro anni nel 373. Con lui inizi\u00f2 un programma di costruzione di basiliche dedicate alle varie categorie di santi: una basilica per i profeti (dedicata poi a San Dionigi, della quale si conosce solo la localizzazione vicino ai bastioni di Porta Venezia), una per gli apostoli (la basilica di San Nazaro in Brolo), una per i martiri (\"martyrium\", che in seguito ospit\u00f2 le sue spoglie e divenne la Basilica di Sant'Ambrogio), una per le vergini (futura San Simpliciano).\nLa basilica oggi detta di San'Ambrogio, gi\u00e0 \"basilica martyrium\", consacrata nel 386, \u00e8 stata completamente riedificata in epoca romanica, ma doveva avere in antico una pianta a croce latina, simile a quella odierna, e uno stesso quadriportico antistante alla basilica. Dell'epoca paleocristiana resta un mosaico nel cosiddetto \"sacello di San Vittore in Ciel d'oro\", risalente al V secolo, con il pi\u00f9 antico ritratto di Ambrogio.\nLa basilica \"apostolorum\" (San Nazaro in Brolo), sempre del 386, aveva una pianta a croce greca con bracci movimentati da absidiole sui lati, che trova riscontro solo nella chiesa dei Santi Apostoli di Costantinopoli. Davanti alla chiesa si apriva un atrio porticato.\nLa basilica \"virginum\", poi dedicata al successore di Ambrogio, San Simpliciano, conserva dell'epoca paleocristiana l'aspetto esterno delle pareti, dove si aprono arcate cieche decorative, una caratteristica ripresa dalla Basilica Palatina di Costantino a Treviri. Ha una pianta a croce greca, ma il braccio del coro, con l'abside, \u00e8 molto pi\u00f9 corto.\nNuovi centri artistici: Ravenna.\nRavenna divenne capitale imperiale nel 402, lo rimase per oltre settant'anni. La citt\u00e0 era posta vicino al mare e inaccessibile da terra perch\u00e9 circondata da paludi. Era quindi considerata eccellente dal punto di vista difensivo ma (a causa dell'urgenza con cui era stata scelta) era inadeguata per ospitare l'Imperatore e la sua corte. Per questo subito si iniziarono a costruire grandi edifici anche in posizioni decentrate rispetto al nucleo pi\u00f9 difendibile. Uno dei primi esempi dell'arte della nuova capitale \u00e8 la decorazione del Battistero Neoniano, con sfarzosi stucchi, affreschi e marmi policromi, ma soprattutto mosaici, nella cupola. Entro tre anelli concentrici sono rappresentati vari soggetti: finte architetture, i dodici apostoli e la scena del Battesimo di Ges\u00f9 con San Giovanni Battista. Le immagini presentano ancora una notevole consistenza plastica e un senso di movimento, che testimoniano gli ininterrotti rapporti con l'ambiente romano; mentre la vivace policromia, la monumentalit\u00e0 e la ieraticit\u00e0 delle figure sono indice di rapporti con il mondo bizantino.\nDurante l'epoca di Galla Placidia (ca. 390-450) si ebbe un vivace impulso edilizio, del quale ci restano la chiesa di San Giovanni Evangelista (interessante per gli elementi di derivazione tipicamente costantinopolitana quali i pastoforia e l'uso dei pulvini) e, soprattutto il cosiddetto Mausoleo di Galla Placidia, dagli intatti mosaici interni. La rappresentazione dei soggetti \u00e8 ricca di colori e mostra ancora la capacit\u00e0 di rendere il volume e la disposizione realistica nello spazio dei corpi, con figure in primo e in secondo piano, secondo uno stile ancora legato all'arte antica. Non mancano i richiami ai simboli cristiani, come le colombe che bevono alla fonte (simbolo delle anime cristiane che si abbeverano alla grazia divina) e i cervi.\nIn seguito Ravenna venne conquistata da Teodorico, re degli Ostrogoti, nel 476, il quale raddoppi\u00f2 gli edifici di culto per il suo popolo che seguiva la fede ariana. Venne costruita una nuova cattedrale (oggi completamente restaurata e quasi priva di tracce del passato), un Battistero ed una nuova chiesa palatina, Sant'Apollinare Nuovo, nella quale \u00e8 tutt'oggi conservato uno straordinario ciclo musivo, organizzato sulle tre fasce delle pareti sugli archi che delimitano le navate, dove si vede un progressivo avvicinarsi a rappresentazioni pi\u00f9 simboliche e meno verosimili. Sono caratteristiche tipiche di questo passaggio: lo spazio e i volumi semplificati, la postura delle figure ieraticamente frontali e il sacrale fondo oro, che fu una caratteristica dominante anche del successivo periodo bizantino.\nVa ricordata anche la Domus dei tappeti di pietra, un palazzo signorile bizantino del VI secolo, riscoperto nel 1993. Tra i mosaici conservati nella \"domus\" ve n'\u00e8 uno che raffigura il Buon pastore."}
{"id": "107437", "revid": "767487", "url": "https://it.wikipedia.org/wiki?curid=107437", "title": "Gagra", "text": "Gagra (in abcaso) \u00e8 una citt\u00e0 dell'Abcasia (territorio rivendicato dalla Georgia e non riconosciuto dalla comunit\u00e0 internazionale), sulla costa nord-orientale del Mar Nero, ai piedi dei monti del Caucaso.\nIl suo clima subtropicale l'ha resa celebre meta turistica durante il periodo dell'Impero russo e dell'Unione Sovietica. Essa \u00e8 visitata da turisti russi.\nA partire dalla guerra d'Abcasia negli anni novanta la citt\u00e0 ha perso gran parte della propria popolazione: nel 1989 la popolazione era di 26.636 abitanti ma questo dato \u00e8 certamente calato, considerata l'espulsione di massa dei georgiani dall'Abcasia durante la guerra."}
{"id": "107439", "revid": "453768", "url": "https://it.wikipedia.org/wiki?curid=107439", "title": "Locri", "text": "Locri (\"llocrii\" in greco-calabro, \"\u039b\u03bf\u03ba\u03c1\u03bf\u1f76 \" in lingua greca \u00e8 un comune italiano di abitanti della citt\u00e0 metropolitana di Reggio Calabria in Calabria, posto nel territorio della L\u00f2cride di cui \u00e8 il centro amministrativo, culturale e religioso.\nPatria di Zaleuco, primo legislatore del mondo occidentale, e di Nosside, la pi\u00f9 grande poetessa magnogreca, Locri, in antichit\u00e0 Locri Epizefiri, \u00e8 stata un'importante citt\u00e0 della Magna Grecia. La storia dell'odierna citt\u00e0 \u00e8 strettamente collegata a quella di Gerace, infatti questi due centri un tempo formavano un unico ed importantissimo comune. Oggi \u00e8 centro turistico balneare, polo direttivo per l'intera Locride in cui hanno luogo numerosi eventi culturali.\nGeografia fisica.\nLocri \u00e8 situata sulla pianura della fascia costiera ionica Reggina, fra il massiccio dell'Aspromonte ed il Mar Ionio. \u00c8 circondata da parecchie colline da cui si possono ammirare i tipici paesaggi Locridei, agrumeti di ogni genere, fra cui il prezioso bergamotto, uliveti secolari, vigneti, mandorleti, lecceti spontanei, mirteti, gelsominaie, ginestre e fichi d'india. Le spiagge locresi, chiamate spiagge dei Greci, sono grandi, incontaminate e disseminate della tipica vegetazione mediterranea, con una particolarit\u00e0, la presenza dei Carpobrotus e del giglio di mare.\nOrigini del nome.\nNoto fino al 1934 come Gerace Marina, l'attuale nome deriva dall'antica Locri Epizefiri, citt\u00e0 magnogreca i cui scavi si trovano parte nel comune di Locri parte nel comune di Portigliola, alcuni km a sud dall'odierno centro abitato.\nStoria.\nLa storia di Locri \u00e8 strettamente legata alla storia di altri due centri sorti nella zona circostante: Locri Epizefiri, polis della Magna Grecia fondata nel VII secolo a.C., e Gerace, citt\u00e0 medievale costruita nel IX secolo.\nDopo la conquista romana di Locri Epizephiri e a seguito sia delle scorrerie saracene e turche che della piaga della malaria, il sito fu progressivamente abbandonato e gli abitanti si spostarono verso le pi\u00f9 sicure colline dell'entroterra dove sorse Gerace.\nNel XIX secolo, col ritorno della popolazione verso le zone costiere e grazie anche all'avvento della ferrovia, si svilupp\u00f2 l'abitato di Gerace Marina, frazione appartenente al comune di Gerace.\nGerace Marina acquist\u00f2 sempre pi\u00f9 importanza col trasferimento, da Gerace, di alcune importanti strutture amministrative e commerciali, tra cui il Tribunale e la Banca Popolare nel 1880, fino a divenire comune autonomo nel 1905. A dare ulteriore slancio furono la nascita e lo sviluppo di importanti attivit\u00e0 commerciali ed industriali: ad esempio, le Officine Meccaniche Calabresi (OMC), nei primi anni trenta, impiegavano 200 operai. Nel 1934 il comune di Gerace Marina assunse l'attuale denominazione di Locri.\nMonumenti e luoghi d'interesse.\nSiti archeologici.\nDi particolare interesse \u00e8 l'area archeologica che si trova circa 3\u00a0km a sud del comune. La distanza dalla moderna cittadina ha permesso di preservare quasi integralmente l'antica citt\u00e0 greca, tuttavia nei secoli passati gli abitanti della zona hanno usato le pietre di questa citt\u00e0 per edificare le nuove case.\nGli scavi archeologici sono stati diretti da Paolo Orsi (1908-1912), Paolo Enrico Arias (1940-1941) e da Giulio Jacopi (1951).\nDi particolare interesse \u00e8 la visita ai resti archeologici dei templi, dei teatri e delle mura di cinta di epoca magnogreca, e soprattutto la visita al Museo \"Antiquarium\" che espone migliaia di reperti archeologici di epoca preellenica, magnogreca e romana.\nMonumento ai cinque martiri di Gerace.\nDavanti alla piazza di Locri, fu eretto questo monumento dedicato ai martiri per l'unit\u00e0 nazionale fucilati l'11 ottobre 1847, lavorato da scultori carraresi nel 1872.\nSu di esso vi sono tali incisioni (rispettivamente frontalmente e dietro, dal punto di vista della piazza):\nMonumento a Nosside.\nSul lungomare \u00e8 presente un monumento a Nosside, poetessa magno-greca locrese, scolpito dallo scultore Tony Custureri.\nMonumento ai caduti di Gerace Marina nella prima guerra mondiale.\nDi fronte al Palazzo comunale \u00e8 presente un monumento dedicato ai caduti della Prima guerra mondiale.\nCattedrale di Santa Maria del Mastro.\nChiesa edificata nel 1933 in stile romanico lombardo e sede della diocesi di Locri-Gerace.\nChiesa di Santa Caterina.\nL'origine della chiesa risale al 1843. Fu il primo luogo di culto Locrese e al suo interno conserva sculture lignee processionali risalenti al 1850.\nChiesa di San Biagio.\nL'interno mononavata, conserva una tela di V.Valerioti del 1842 rappresentante l'Annunciazione.\nChiesa di San Filareto.\nPosizionata sul colle di contrada San Fili, inglobata in un'antica masseria del settecento, sorge questa caratteristica chiesa con campaniletto a vela. Al suo interno \u00e8 presente un affresco del 1891 raffigurante la Madonna con Ges\u00f9, san Gerolamo e San Filareto.\nPalazzo comunale \"A. Spinola\".\nEdificato nel 1880 in stile Rinascimentale, \u00e8 la struttura pubblica istituzionale pi\u00f9 grande della Locride. Oggi \u00e8 sede degli uffici comunali ed ospita spesso riunioni ed assemblee territoriali. \nPalazzo \"V. Scannapieco\".\nCostruito nel 1923 in stile Neoclassico, ospitava i bambini abbandonati. oggi \u00e8 sede del Liceo Classico \"Ivo Oliveti\" e dell'Ente Morale \"Scannapieco\".\nPalazzo \"Fondazione G. Zappia\".\nRisalente al primo novecento, \u00e8 stato realizzato dal Magistrato Giuseppe Zappia ed \u00e8 sede dell'omonimo Ente Morale.\nPalazzo \"Teotino - Nieddu del Rio\".\nUno dei primi palazzi del centro storico, appartenuto alla famiglia Teotino ed in seguito ai Nieddu Del Rio. Quest'ultimi originari della Sardegna e trasferitosi a Gerace per le funzioni di Mons. Giorgio Del Rio. Oggi \u00e8 sede museale e di congressi.\nPalazzo Scaglione.\nFu la prima sede della collezione archeologica locrese. Appartenente ad una ricca famiglia geracese ritenuta fondatrice della citt\u00e0 di Locri. Ospit\u00f2 l'archeologo trentino Paolo Orsi.\nSociet\u00e0.\nEnogastronomia.\nPiatto tipico Locrese sono le \"Alici chjini\" (alici ripiene), cucinate in diverse varianti. \nAltri piatti tipici della cucina locrese e dolci della tradizione sono quelli presenti in quasi tutta la provincia di Reggio Calabria. Particolarmente apprezzate sono le granite e i dolci a pasta di mandorla presenti nella maggior parte delle gelaterie e pasticcerie locresi, dove risultano essere vere e proprie specialit\u00e0 per la loro particolare lavorazione.\nNumerosi sono i vigneti del tipico vitigno della zona, il Greco di Gerace e Bianco. Molto diffusa inoltre la produzione di formaggi tipici del territorio fra cui il pecorino, il caprino ed il vaccino rigato.\nNel territorio della citt\u00e0 vi \u00e8 inoltre la presenza di un pregiato agrume, la lemoncetta locrese, da cui viene prodotto il tipico liquore.\nCultura.\nIstruzione.\nSono presenti vari istituti di istruzione superiore: Liceo Classico (Ivo Oliveti), Liceo Scientifico (Zaleuco), Istituto Alberghiero (Dea Persephone), Liceo Magistrale/delle Scienze Umane (G. Mazzini), Istituto Statale d'Arte (P. Panetta).\nBiblioteca Comunale.\nGeografia antropica.\nFrazioni.\nBaldar\u00ec, Basilea, Calvi, Canneti, Cantorato (Mprenagatti), Capozza, Carbone, Caruso, Centocamere, Gabella, Janchina, Licino, Lucifero, Mantenea, Merici, Moschetta, Paterriti, Pietropaolo, Prologo, Riposo, San Fili, Verga.\nEconomia.\nLocri, a partire dal XX secolo, ha assunto il ruolo di centro amministrativo e culturale del territorio circostante, ospitando numerosi uffici. Tra questi: le scuole, i licei, il tribunale penale e civile, la sede vescovile, le banche, un grande ospedale, l'ufficio di collocamento, tre uffici postali, tre farmacie, l'archivio di Stato, l'ufficio delle imposte, la casa circondariale, la caserma dei Carabinieri e quella della Guardia di Finanza.\nVi sono inoltre varie aziende agricole specializzate nella produzione di prodotti del territorio ed in allevamenti di bovini autoctoni, ovini e suini, fra cui il pregiato Maiale nero d'Aspromonte.\nInfrastrutture e trasporti.\nStrade.\nSulla SS 106 Jonica si trova lo svincolo per la citt\u00e0.\nFerrovie.\nLa citt\u00e0 \u00e8 servita dalla stazione ferroviaria di Locri, posta sulla linea Taranto-Reggio di Calabria. Dispone anche di una stazione di autobus."}
{"id": "107442", "revid": "1745361", "url": "https://it.wikipedia.org/wiki?curid=107442", "title": "Taras (mitologia)", "text": "Taras ( in greco) \u00e8 una figura della mitologia greca, figlio di Poseidone e della ninfa Satyria. Spos\u00f2 Satureia, figlia del re Minosse.\nLa sua figura \u00e8 fortemente legata alla citt\u00e0 di Taranto, in quanto, secondo la leggenda, Taras sarebbe il fondatore spirituale dell'antica colonia magnogreca. Circa 2000 anni prima di Cristo, Taras sarebbe giunto in questa regione con una flotta, approdando presso un corso d'acqua che poi da lui stesso avrebbe preso il nome: il fiume Tara. \nMentre sulle rive italiche dello Ionio Taras compiva sacrifici per onorare suo padre Poseidone, gli sarebbe apparso improvvisamente un delfino, segno che avrebbe interpretato di buon auspicio e di incoraggiamento per fondare una citt\u00e0 da dedicare a sua madre Satyria o a sua moglie Satureia e che chiam\u00f2 quindi Saturo, localit\u00e0 tuttora esistente. Un giorno Taras sarebbe scomparso nelle acque del fiume e dal padre sarebbe stato assunto fra gli eroi.\nSecondo le fonti tramandate dallo storico Eusebio di Cesarea, nel 706 a.C. in quello stesso luogo approdarono i coloni Parteni provenienti da Sparta e guidati da Falanto, i quali, sottratto il territorio agli Iapigi, fondarono pi\u00f9 tardi la citt\u00e0 che chiamarono Taranto proprio in onore di Taras. Il soggetto negli stateri di Taranto \u00e8 stato spesso identificato erroneamente con Taras per via della legenda che invece si riferisce al nome greco della citt\u00e0. \nA cavalcare il delfino sarebbe invece Falanto che, sempre secondo la leggenda, durante il suo viaggio verso l'Italia, sarebbe stato salvato da un delfino dopo aver fatto naufragio."}
{"id": "107447", "revid": "1494380", "url": "https://it.wikipedia.org/wiki?curid=107447", "title": "Eva", "text": "Eva () \u00e8 il nome che Adamo, primo uomo secondo la Genesi , ha dato alla sua compagna dopo che l'aveva chiamata \"donna\".\nLa Bibbia d\u00e0 di questi due nomi un'etimologia popolare. Eva viene fatto derivare da \"vivente\" o \"che suscita la vita\" (Madre dell'umanit\u00e0). Il nome \"donna\" (\u2018i\u0161\u0161h\u0101h) viene considerato come forma femminile di \u2018i\u0161h (= uomo). L'intendere donna come \"uom-a\" indica una relazione essenziale: sia per origine che per finalit\u00e0, la donna costituisce una unit\u00e0 con l'uomo. A ci\u00f2 allude anche il racconto di Genesi , secondo cui la donna \u00e8 tratta dal fianco del primo uomo.\n\u00c8 venerata come santa della Chiesa cattolica, che la considera un personaggio realmente vissuto.\nCreazione di Eva.\nSecondo una prima versione della Genesi, Eva fu l'ultima creatura di Dio, contemporaneamente ad Adamo, il sesto giorno, dopo che erano stati creati piante, animali e uccelli e prima che il Signore si riposasse il settimo giorno. &lt;br&gt;Nella seconda versione, a differenza della prima, Adamo \u00e8 invece creato per primo dalla polvere ed Eva solo successivamente (dopo piante, animali e uccelli) da una costola dell'uomo stesso.\nNel cattolicesimo.\nLa Chiesa cattolica considera Eva un personaggio realmente vissuto, al pari di Adamo e, con quest'ultimo, reali progenitori di tutta l'Umanit\u00e0, sia nel \"Catechismo della Chiesa cattolica\" (Compendio del 2005, quesiti: 7, 75 e 76), sia nell'enciclica di Pio XII \"Humani Generis\" del 1950. &lt;br&gt;Secondo la Bibbia, Eva, insieme ad Adamo, mangi\u00f2 il frutto che Dio aveva loro proibito e questo diede origine al peccato originale.\nEsegesi storico-critica.\nLo storico del Cristianesimo Remo Cacitti, in merito, evidenzia: \"Che la colpa di un remoto e mitico progenitore ricada su tutti i discendenti attraverso i secoli pu\u00f2 risultare credibile solo in base a un'obbedienza dogmatica. La Chiesa, per\u00f2, continua a ritenerla centrale nella sua dottrina, come ribadisce anche l'ultimo catechismo, che definisce il peccato originale \u00abun fatto accaduto all'inizio della storia dell'umanit\u00e0\u00bb. Un \u00abfatto\u00bb, dunque, nonostante le ricerche abbiano restituito a quel racconto il suo carattere mitico. Tanto pi\u00f9 che la creatura uscita dalle mani di Dio \u00aba sua immagine e somiglianza\u00bb, cede al peccato alla prima tentazione offerta da un improbabile serpente che parla. Come ha scritto il teologo Vito Mancuso, davanti a una tale fragilit\u00e0 \u00abbisognerebbe parlare di un difetto di fabbricazione\u00bb\".\nEsegesi ebraica.\nUna raccolta delle tradizioni su Adamo contenute nella Mishnah e nel Talmud si trova nell'opera di Louis Ginzberg \"The Legend of the Jews\" (7 volumi, 1909-1938) \nFigli.\nCon Adamo ebbe Caino, Abele, Set e gener\u00f2 ancora altri figli e figlie (). La tradizione biblica narra che i figli furono tra 14 e 140 ."}
{"id": "107448", "revid": "729019", "url": "https://it.wikipedia.org/wiki?curid=107448", "title": "Linea Stalin", "text": "Linea Stalin \u00e8 il nome dato nella seconda guerra mondiale dai tedeschi ad una discontinua linea di fortificazioni sovietiche che si stendeva alle spalle della vecchia frontiera con la Polonia del 1939, da Odessa fino al confine con la Finlandia, davanti a Leningrado.\nLa linea, non pi\u00f9 tenuta in piena efficienza dopo gli accordi del 1939 fra Mosca e Berlino, che avevano spostato la frontiera ad occidente, non costitu\u00ec un significativo ostacolo all'avanzata tedesca del 1941, opponendo alla tattica dinamica della \"Blitzkrieg\" una difesa rigida e discontinua dove sarebbe stata necessaria una difesa mobile.\nSolo la zona centro-meridionale della linea, che si appoggiava alle vaste Paludi del Pryp\"jat' nella Polesia, rallent\u00f2 l'avanzata tedesca, costringendo il comandante in capo della VI Armata (generale von Reichenau) a rinunciare al programmato sfondamento verso Kiev (9 agosto 1941)."}
{"id": "107449", "revid": "782150", "url": "https://it.wikipedia.org/wiki?curid=107449", "title": "Analisi (ingegneria del software)", "text": "In ingegneria del software, l'analisi \u00e8 una delle fasi del ciclo di vita del software; essa ha lo scopo generale di chiarire, dettagliare e documentare le funzioni, i servizi e le prestazioni che devono essere offerti da un sistema software o programma, al fine di risolvere un dato problema nel contesto in cui esso dovr\u00e0 operare. Le informazioni raccolte nella fase di analisi rappresentano il punto di partenza per la progettazione di un prodotto software e per l'intero processo della sua realizzazione, validazione e manutenzione.\nDescrizione.\nSe l'analisi sia una fase che viene conclusa una volta per tutte all'inizio del processo di realizzazione di un prodotto software, oppure un'attivit\u00e0 che viene svolta iterativamente nel processo stesso, dipende dal particolare modello di ciclo di vita del software adottato nel progetto.\nI modi e gli strumenti (sia concettuali che tecnici) con cui viene svolta l'analisi dipendono dalla metodologia scelta. Nel caso della analisi \"object-oriented\", per esempio, gli strumenti possono includere notazioni come UML, che consente la descrizione del dominio applicativo, nonch\u00e9 di come il sistema deve interagire con tale dominio, in termini di classi, relazioni fra classi, e altri concetti tipici dello sviluppo orientato agli oggetti; e gli strumenti possono includere ambienti CASE (\"Computer Aided Software Engineering\") specifici come \"Rational Rose\".\nL'attivit\u00e0 di analisi \u00e8 comunque complessa, e se ne possono distinguere diversi aspetti o sottoattivit\u00e0; a seconda della metodologia scelta e del modello di ciclo di vita del software usato come riferimento, tali sottoattivit\u00e0 possono avere un'enfasi relativa differente (o addirittura non essere contemplate).\nEsempi di sottoattivit\u00e0 che si possono considerare parte dell'analisi in senso generale includono:"}
{"id": "107450", "revid": "22475", "url": "https://it.wikipedia.org/wiki?curid=107450", "title": "Pokemon", "text": ""}
{"id": "107451", "revid": "712828", "url": "https://it.wikipedia.org/wiki?curid=107451", "title": "Tatewaki Kuno", "text": ""}
{"id": "107454", "revid": "712828", "url": "https://it.wikipedia.org/wiki?curid=107454", "title": "Kodachi Kuno", "text": ""}
{"id": "107456", "revid": "697352", "url": "https://it.wikipedia.org/wiki?curid=107456", "title": "Topolino (disambigua)", "text": ""}
{"id": "107457", "revid": "339392", "url": "https://it.wikipedia.org/wiki?curid=107457", "title": "Effetto placebo", "text": ""}
{"id": "107459", "revid": "8489", "url": "https://it.wikipedia.org/wiki?curid=107459", "title": "Mortal kombat deception", "text": ""}
{"id": "107460", "revid": "964", "url": "https://it.wikipedia.org/wiki?curid=107460", "title": "Aphophis", "text": ""}
{"id": "107462", "revid": "228587", "url": "https://it.wikipedia.org/wiki?curid=107462", "title": "Cambio", "text": ""}
{"id": "107465", "revid": "767487", "url": "https://it.wikipedia.org/wiki?curid=107465", "title": "Cornelius (musicista)", "text": "\u00c8 uno dei pi\u00f9 famosi, influenti ed importanti dj in attivit\u00e0 e si esibisce in molte \"performance\" ogni anno nei locali di tutto il mondo con il suo gruppo.\nBiografia.\nCornelius nasce nel quartiere residenziale Setagaya di Tokyo. Fa il suo esordio con il duo pop Flipper's Guitar, uno dei gruppi chiave della scena Shibuya-kei di Tokyo. Dopo lo scioglimento dei Flipper's Guitar nel 1991, Oyamada assume lo pseudonimo di \"Cornelius\" e intraprende la carriera solista. Dopo due album che hanno avuto discreto successo in patria si \u00e8 imposto all'attenzione internazionale nel 1997 con il suo terzo album \"Fantasma\". Ha fondato l'etichetta Trattoria rec. che ha prodotto i lavori di Kahimi Karie, Bridge, Seagull Screaming Kiss Her Kiss Her, Hanatarash.\nIn alcuni show giapponesi, Cornelius si \u00e8 avvalso di un'orchestra di cinquanta suoi cloni, di un pubblico munito di lenti tridimensionali e di emittenti radio che accompagnavano con selezioni musicali i suoni dei musicisti in sala. "}
{"id": "107466", "revid": "1564499", "url": "https://it.wikipedia.org/wiki?curid=107466", "title": "Capitanata", "text": "La Capitanata \u00e8 un distretto storico-geografico dell'Italia meridionale.\nA partire dal basso Medioevo ha costituito un'unit\u00e0 amministrativa, dapprima nel Regno di Sicilia, poi nel Regno di Napoli e, quindi, nel Regno delle Due Sicilie, confluendo infine nella provincia di Foggia e dunque nella regione Puglia.\nIl toponimo.\nIl toponimo, in origine \"Catapanata\", deriva da \"catapano\", termine con il quale si indicava il funzionario che amministrava questo territorio durante l'Impero bizantino; col tempo, per la metatesi delle due sillabe centrali del termine \"katepanos\", si ebbe \"kapitanos\", poi latinizzato in \"capitanus\", per la qual cosa, il comparto territoriale che ricadeva sotto l'amministrazione di questo funzionario bizantino prese il nome di Capitanata, ovvero \"Terra del Catapano\".\nIl nome \"Capitanata\" \u00e8 ampiamente usato come sinonimo di Provincia di Foggia, di cui \u00e8 denominazione istituzionale alternativa.\nIl territorio.\nEstesa per oltre 7.000\u00a0km\u00b2, corrisponde approssimativamente all'antica Daunia e all'odierna provincia di Foggia. Comprende la parte settentrionale della regione pugliese, con il Tavoliere delle Puglie, il Gargano e i Monti della Daunia. Detta anche \"Puglia piana\", insieme con la Terra di Bari e la Terra d'Otranto, compone il territorio dell'attuale regione Puglia.\nI confini erano, a nord, con il Contado di Molise che dipendeva amministrativamente dal giustizierato di Capitanata, a ovest, con il Principato Ultra e, a sud, con la Terra di Bari. La Capitanata comprendeva anche una parte del territorio dell'attuale regione Molise, in particolare: la valle del Fortore e il litorale molisano compresa la citt\u00e0 di Termoli.\nNella Valmaggiore, tra le alture boscose dei Monti Dauni, \u00e8 presente fin dal tardo medioevo l'unica minoranza francoprovenzale in Puglia, localizzata nei piccoli comuni di Faeto e Celle di San Vito.\nLo stemma.\nIl suo stemma rappresenta san Michele, patrono della provincia, venerato nella basilica di Monte Sant'Angelo sul Gargano; storicamente, la basilica pi\u00f9 nota del territorio, prima del pi\u00f9 recente santuario di San Pio da Pietrelcina a San Giovanni Rotondo.\nIstituzione.\nNel 1233, durante il Regno di Sicilia, fu costituita in giustizierato da Federico II di Svevia; si ignora per\u00f2 quale fosse la residenza originaria dei giustizieri. Sembra che nel Cinquecento la provincia di Capitanata (cui competeva ormai anche l'amministrazione del contado di Molise) avesse sede alternativamente a San Severo o a Lucera. Nei due secoli successivi quest'ultima citt\u00e0 mantenne per\u00f2 ininterrottamente il ruolo di capoluogo fino al 1806, allorquando, in seguito alla riforma amministrativa del Regno, esso fu definitivamente assegnato alla citt\u00e0 di Foggia; contestualmente il Molise fu definitivamente staccato dalla Capitanata per costituire una provincia a s\u00e9 stante.\nLa riforma napoleonica.\nNel 1806, con la legge 132 \"Sulla divisione ed amministrazione delle province del Regno\", varata l'8 agosto, da Giuseppe Bonaparte, la ripartizione territoriale del Regno di Napoli venne riformata sulla base del modello francese e fu soppresso il sistema feudale. Negli anni successivi (tra il 1806 e il 1811), una serie di regi decreti complet\u00f2 il percorso d'istituzione delle nuove province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui ciascuna provincia veniva suddivisa. Dal 1\u00ba gennaio 1817 l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816.\nLa sede degli organi amministrativi era ubicata a Foggia nel \"palazzo Dogana\", attuale sede della provincia.\nLa suddivisione amministrativa.\nLa provincia era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i distretti che, a loro volta, erano suddivisi in circondari. I circondari erano costituiti dai comuni, l'unit\u00e0 di base della struttura politico-amministrativa dello Stato moderno, ai quali potevano far capo i villaggi, centri a carattere prevalentemente rurale.\nNel 1806, la Capitanata fu suddivisa in tre distretti, detti anche sottintendenze:\nNel 1811, in seguito alla riorganizzazione amministrativa e territoriale della provincia, il distretto di Manfredonia fu soppresso e il suo territorio fu accorpato, per una parte, al nuovo distretto di San Severo e, per la restante parte, al distretto di Foggia; mentre il distretto di Larino, dopo aver perso l'area orientale del suo territorio, anch'essa trasferita al neonato distretto di San Severo, fu staccato dalla provincia di Capitanata e aggregato alla provincia di Molise, acquisendo comuni e casali dal distretto di Campobasso, distretto di Isernia e distretto di Vasto.\nLa Capitanata, pertanto, risult\u00f2 cos\u00ec suddivisa:"}
{"id": "107467", "revid": "916580", "url": "https://it.wikipedia.org/wiki?curid=107467", "title": "Nucleotide", "text": "In chimica, i nucleotidi sono unit\u00e0 ripetitive costitutive degli acidi nucleici (DNA e RNA).\nDescrizione.\nSono costituiti da tre gruppi:\nLe basi puriniche sono adenina e guanina, nel DNA come nell'RNA; le basi pirimidiniche sono citosina e timina nel DNA, citosina e uracile nell'RNA.\nLo zucchero pentoso \u00e8 il ribosio nell'RNA ed il desossiribosio nel DNA.\nLa presenza del residuo fosforico conferisce un carattere fortemente acido ai nucleotidi; per questo i loro nomi alternativi sono acido adenilico, acido guanilico, acido citidilico e acido uridilico. Nel DNA i nucleotidi (desossinucleotidi) prendono il nome di acido desossiadenilico, acido desossiguanilico, acido desossicitidilico e acido desossitimidilico.\nL'aggiunta di uno o due altri residui fosforici nella catena produce i nucleosidi difosfato e trifosfato (NDP e NTP), fondamentali nel metabolismo energetico della cellula.\nI pi\u00f9 importanti sono ADP e ATP, rispettivamente adenosina difosfato e adenosina trifosfato. Il passaggio da tri- a di- avviene tramite una reazione di idrolisi esoergonica con conseguente liberazione di energia che la cellula pu\u00f2 utilizzare per le sue attivit\u00e0.\nNomenclatura.\nI nomi dei nucleotidi sono abbreviati in codici standard di tre o quattro lettere.\nUn'eventuale \"d\" iniziale sta per \"desossi-\", cio\u00e8 indica che il nucleotide in questione \u00e8 un desossiribonucleotide, come nel DNA; nel caso di un ribonucleotide semplicemente non \u00e8 presente la \"d\", come nell'RNA.\nLa seconda lettera indica il nucleoside presente, e precisamente:\nLa terza lettera indica la lunghezza della catena di gruppi fosfato attaccata al carbonio 5' dello zucchero.\nNel DNA e nell'RNA c'\u00e8 un solo gruppo fosfato per unit\u00e0 ripetitiva, quindi si utilizza solo il prefisso mono-, abbreviato in M; nella reazione di una DNA o di una RNA polimerasi, invece, ogni desossinucleotide in ingresso nella catena in costruzione \u00e8 trifosfato, quindi nell'indicarlo si usa il prefisso tri-, abbreviato in T.\nLa quarta lettera indica la presenza di gruppi fosfato (P).\nAd esempio, la desossicitidina 5'-monofosfato \u00e8 abbreviata con dCMP; la d perch\u00e9 \u00e8 un desossiribonucleotide, la C perch\u00e9 la base azotata contenuta \u00e8 la citosina, \"MP\" perch\u00e9 lo zucchero presente (il desossiribosio) \u00e8 monofosfato al carbonio 5'.\n(N.B. nella figura che segue sarebbe pi\u00f9 corretto parlare di nucleotide monofosfato e nucleotide difosfato e non nucleoside monofosfato e nucleoside difosfato, in quanto \u00e8 visibile il legame e la presenza della base azotata)."}
{"id": "107468", "revid": "712828", "url": "https://it.wikipedia.org/wiki?curid=107468", "title": "Happosai", "text": ""}
{"id": "107469", "revid": "580197", "url": "https://it.wikipedia.org/wiki?curid=107469", "title": "Daunia", "text": "La Daunia (\"\u0394\u03b1\u03c5\u03bd\u03af\u03b1\" in greco) \u00e8 un distretto storico-geografico dell'Italia meridionale che in epoca pre-romana, unitamente alla vicina Peucezia (situata a sud-est della valle dell'Ofanto) e alla pi\u00f9 lontana Messapia, costituiva la Japigia, da cui hanno tratto il nome tanto la romana Apulia quanto l'attuale Puglia. Il territorio dauno si estende dal Gargano al Vulture e dal Subappennino al golfo di Manfredonia, abbracciando quindi l'intero Tavoliere delle Puglie e confinando con il territorio dei Frentani e con il Sannio all'altezza del bacino del Fortore, mentre le valli del Cervaro e dell'Ofanto sono condivise con l'Irpinia.\nL'antica Daunia corrispondeva approssimativamente alla medievale Capitanata e all'attuale provincia di Foggia, nonch\u00e9 alla parte occidentale della nuova provincia di Barletta-Andria-Trani e all'estremo margine settentrionale della moderna provincia di Potenza (quest'ultima situata in Basilicata). Malgrado il loro nome, i monti della Daunia erano invece in gran parte esterni al territorio della Daunia antica; essi erano infatti occupati dai Sanniti e dagli Irpini che vi tenevano una serie di \"arces\" (\"fortezze\") e di \"oppida\" (\"borghi\"), il pi\u00f9 rilevante dei quali era \"Vescellium\".\nStoria.\nLe fonti antiche (Erodoto, Tucidide, Polibio, Varrone, Festo, Plinio il Vecchio e Nicandro) parlano della suddivisione della Puglia in Daunia, Peucezia e Messapia come effetto dell'insediamento degli Iapigi, mescolanza di Cretesi e Illiri, che avrebbero scacciato gli Ausoni (che, insieme con Sabini, Lucani, Peligni, Bruzi, Campani, Equi e Sanniti, abitavano il Meridione). I Dauni occupavano il territorio pi\u00f9 settentrionale della Iapigia, confinando a sud-est con i Peucezi e a nord-ovest con i Sanniti. Il mito vuole che l'eroe troiano Diomede avrebbe fondato Arpi.\nDall'VIII secolo a.C. la Daunia intrattenne vivaci scambi con l'area campana. A causa della sua posizione eccentrica rispetto alle colonie greche e differenziata dalle altre due regioni degli Iapigi, la Daunia sub\u00ec gli influssi della civilt\u00e0 greca e della Magna Grecia solo a partire dalla fine del V e dall'inizio del IV secolo a.C. L'ellenizzazione della Daunia fu accentuata da Alessandro il Molosso durante la sua campagna militare in Italia nel 333-334 a.C. Tuttavia, dopo la sconfitta di Alessandro il Molosso, la Daunia sub\u00ec una profonda oscizzazione ad opera dei Sanniti che scendevano dall'Appennino, tanto che la regione perse buona parte della precedente cultura iapigia; dopo la penetrazione romana nella regione, a partire dal 327 a.C., si evidenziano inoltre influssi culturali dall'area campana. Tali eventi agevolarono la diffusione della lingua osca, l'unica a comparire nelle legende delle antiche monete locali (di epoca antecedente al 300 a.C.) rinvenute a Teanum Apulum.\nCon l'avvento della colonizzazione romana (la prima colonia, a Lucera, \u00e8 dedotta nel 314 a.C.), il toponimo \"Daunia\" e lo stesso etnonimo \"Dauni\" cadono progressivamente nell'oblio; da allora i territori dauni, unitamente a quelli peuceti e a parte di quelli messapi, si definiscono univocamente \"Apulia\" e tutti i suoi abitanti si chiamano indistintamente \"Apuli\".\nArte.\nTra i reperti pi\u00f9 significativi spiccano, oltre la ceramica subgeometrica, tipica di questa civilt\u00e0, senz'altro le famose stele daunie, lastre funebri antropomorfe scolpite dell'VIII- VI secolo a.C., trovate nella piana sud di Siponto, ad Arpi, Herdonia e negli altri maggiori centri dauni dal Gargano al Subappennino, e oggi conservate per lo pi\u00f9 nel museo archeologico nazionale di Manfredonia. Rappresentano i defunti, fortemente stilizzati ed erano infisse verticalmente nel terreno, in corrispondenza delle sepolture di coloro che raffiguravano. Tra i simboli scolpiti sulle stele ricorre significativamente il simbolo del sole nascente (associato erroneamente alla svastica) e il fiore della vita. e molti \"circoli concentrici\" che altro non sono che \"segni d'acqua\" (rappresentazione del sasso nello stagno!) sulle stele raffigurati quali simboli bene-auguranti di rinascita.\nTra gli altri reperti di rilievo \u00e8 doveroso citare anche il Trapezophoros di Ascoli Satriano, una famosa scultura senza precedenti analoghi, in marmo policromo, raffigurante due grifoni che sbranano una cerva, esposta anche presso il Padiglione Italia durante l'Expo 2015.\nCitt\u00e0.\nI principali centri abitati della Daunia erano Tiati (presso San Paolo di Civitate), Uria (presso il Lago di Varano), Casone (presso San Severo), Lucera, \"Merinum\" (Vieste), Monte Saraceno (presso Mattinata), Siponto (presso attuale Manfredonia), Coppa Nevigata, Cupola, Salapia (parzialmente in agro di Cerignola e Manfredonia), Arpi o \"Argyrippa\" o \"Argos Hippium\" (presso Foggia), \"Aecae\" (presso Troia), \"Vibinum\" (Bovino), Castelluccio dei Sauri, \"Herdonia\" (Ordona), \"Ausculum\" (Ascoli Satriano), Ripalta (presso Cerignola), \"Canusium\" (Canosa), \"Forentum\" (Lavello) e \"Venusia\" (Venosa)."}
{"id": "107470", "revid": "1982", "url": "https://it.wikipedia.org/wiki?curid=107470", "title": "Ducato Napoletano", "text": ""}
{"id": "107471", "revid": "827058", "url": "https://it.wikipedia.org/wiki?curid=107471", "title": "Pandava", "text": "Pandava \u00e8 un termine patronimico usato nel poema epico Mah\u0101bh\u0101rata per indicare i virtuosi figli di Pandu (fratello di Dritarashtra e di Vidura), il secondogenito dei figli del saggio Vy\u0101sa, nonch\u00e9 legittimo erede al trono di Bharata.\nStoria.\nLa nascita.\nIl Poema narra che, mentre si trovava a caccia accompagnato dalle due mogli Kunti e Madri, Pandu vide due cervi che stavano amoreggiando; egli, intossicato dalla caccia e dimentico del fatto che le Scritture proibivano l'uccisione di qualsiasi animale durante l'atto dell'accoppiamento, scagli\u00f2 una freccia che colp\u00ec a morte il maschio, commettendo cos\u00ec un grave peccato. Prima di spirare, il cervo con grande sorpresa inizi\u00f2 a parlare; rivel\u00f2 di essere un Br\u0101hma\u1e47a che, grazie ai propri poteri mistici, aveva assunto la forma di quell'animale per potersi unire alla sua legittima sposa. Il saggio pronunci\u00f2 una terribile maledizione: il suo uccisore sarebbe morto non appena avesse tentato di avere un rapporto sessuale con le sue consorti.\nTormentato dai sensi di colpa per aver ucciso un saggio Br\u0101hma\u1e47a e angustiato per la maledizione che gli avrebbe impedito di avere una prole, Pandu abbandon\u00f2 il regno e si ritir\u00f2 nella foresta insieme a Madri e Kunti, per condurre vita ascetica.\nGli anni passarono, e il desiderio delle mogli di avere dei figli si faceva sempre pi\u00f9 insopportabile; pur consapevoli della maledizione che gravava sul marito, decisero di parlarne con lui. Mentre cercavano insieme una soluzione al problema, Kunti ricord\u00f2 di conoscere un potente Mantra (insegnatole nella giovinezza dal saggio Durvasa, grazie alle gentilezze e alle attenzioni della ragazza), tramite il quale poteva invocare a piacimento qualsiasi Deva e generare un figlio. Dopo aver procreato, Kunti insegn\u00f2 il Mantra a Madri per consentire anche a lei di avverare il proprio desiderio di maternit\u00e0.\nNacquero cos\u00ec cinque figli, imparentati con esseri celesti:\nPur non potendosi effettivamente considerare figli diretti di Pandu, essi furono sempre conosciuti come i cinque Pandava, poich\u00e9 generati dalle sue mogli.\nIl matrimonio.\nArjuna, il terzo dei Pandava ed eccezionale arciere, vinse il grande swayamvara indetto dal re Draupada per trovare un degno marito alla bellissima figlia Draupadi.\nArjuna port\u00f2 la principessa a casa, dove vivevano anche i suoi fratelli; mentre essi erano ancora fuori, egli disse rivolgendosi alla madre Kunti: \"Madre, ho portato a casa un dono\". In quel periodo, i Pandava si fingevano una famiglia di poveri Brahmini, e vivevano di elemosina; cos\u00ec sua madre, senza vedere chi o cosa fosse questo \"dono\", rispose dall'interno: \"Qualsiasi cosa sia, il vostro dovere \u00e8 quello di dividerlo equamente tra di voi.\"\nPoich\u00e9 a quei tempi la veridicit\u00e0 di parola era uno dei valori a cui si dava maggiore importanza, nonch\u00e9 uno dei princ\u00ecpi fondamentali, nonostante Kunti non fosse a conoscenza di ci\u00f2 che i figli avessero portato, Draupadi dovette divenire (con sua grande gioia) la moglie di tutti e cinque i fratelli.\nLa guerra di Kurukshetra.\nI Pandava dovettero combattere una sanguinosa guerra durata 18 giorni, sul campo di battaglia di Kurukshetra, contro i loro cento cugini, i Kaurava, per decidere le sorti del regno di Hastinapura. Grazie all'aiuto di Krishna, incarnazione Divina, i Pandava ottennero la vittoria nonostante l'inferiorit\u00e0 numerica del proprio esercito."}
{"id": "107472", "revid": "2056951", "url": "https://it.wikipedia.org/wiki?curid=107472", "title": "Virginia (disambigua)", "text": "Virginia compare in diversi contesti:"}
{"id": "107474", "revid": "1596871", "url": "https://it.wikipedia.org/wiki?curid=107474", "title": "Nucleoside", "text": "I nucleosidi sono composti chimici costituiti da uno zucchero pentoso (D-ribosio o 2-desossi-D-ribosio) e da una base azotata purinica (adenina, guanina) o pirimidinica (citosina, uracile, timina) unite per mezzo di un legame \u03b2-glicosidico.\nI nucleosidi si possono ottenere semplicemente per idrolisi dagli acidi nucleici: infatti i nucleosidi, per aggiunta di un gruppo fosfato, formano i nucleotidi, i monomeri dell'RNA o del DNA a seconda che lo zucchero costituente sia rispettivamente il ribosio o il desossiribosio.\nI nucleosidi si formano anche grazie ad una Reazione di condensazione tra lo zucchero e la base azotata: si forma un Legame glicosidico tra il carbonio-1' dello zucchero e tra il gruppo amminico in posizione 1 di una pirimidina o con il gruppo amminico in posizione 9 di una purina.\nNel caso la molecola sia formata da una base azotata unita grazie a un legame N-glicosidico ad una molecola di desossiribosio, viene detta deossiribonucleoside."}
{"id": "107475", "revid": "466539", "url": "https://it.wikipedia.org/wiki?curid=107475", "title": "Richard Strauss", "text": "Noto soprattutto per i suoi poemi sinfonici e le sue opere liriche, Richard Strauss non \u00e8 da confondere con gli Strauss viennesi, famosi compositori di musica da ballo, con i quali non aveva parentela.\nBiografia.\nCresciuto in una famiglia discretamente agiata (il padre era primo corno dell'Orchestra del Teatro di Corte di Monaco e la madre era della famiglia dei birrai Pschorr) e con grandi interessi musicali, si appassion\u00f2 alla musica e inizi\u00f2 a comporre gi\u00e0 all'et\u00e0 di sei anni. In seguito ricevette lezioni di composizione dal maestro di cappella Frederick Wilhelm Meyer; dietro la sua guida, o forse da lui ispirati, e dopo le prime opere (spesso solo per pianoforte e canto) nacquero i concerti, una grande sonata, un quartetto d'archi, due sinfonie e una serenata per fiati (Op. 7). Nel 1882 inizi\u00f2 lo studio all'Universit\u00e0 di Monaco, ma lo interruppe presto.\nNel 1883 fece un viaggio fra Dresda e Berlino, dove strinse contatti importanti, tra cui uno con il noto direttore della Orchestra di Corte di Meiningen, Hans von B\u00fclow. Nel 1885 B\u00fclow assunse Strauss come maestro di cappella del Meininger Hof (dove, fra gli altri, Strauss conobbe Johannes Brahms); quando B\u00fclow, poco dopo, lasci\u00f2 l'incarico, Strauss divenne il suo successore fino alla fine della stagione 1885/86. Fino ad allora aveva composto secondo uno stile simile a Brahms o Schumann, ma il suo orientamento musicale cambi\u00f2 all'incontro con il violinista Alexander Ritter. Questi convinse Strauss a rivolgere la sua attenzione alla musica di Richard Wagner, non prima per\u00f2 di essersi cimentato con poemi sinfonici che traggono qualche idea da Franz Liszt. Il nuovo stile compositivo di Strauss si avverte nella fantasia per orchestra in quattro movimenti \"Aus Italien\", eseguita nel 1887 al Nationaltheater (Monaco di Baviera); diviene per\u00f2 pi\u00f9 evidente nelle successive opere per orchestra, programmatiche e in un solo movimento, chiamate da Strauss \"Tondichtungen\" (normalmente tradotto con \"Poemi Sinfonici\", anche se il termine pi\u00f9 vicino sarebbe \"poemi sonori\").\nDopo le difficolt\u00e0 iniziali (del primo poema sinfonico, \"Macbeth\", esistono almeno tre versioni), Strauss trov\u00f2 il suo stile con \"Don Juan\" (1888-89) e soprattutto \"Tod und Verkl\u00e4rung\" (1888-90), che lo rese rapidamente celebre per la vicinanza con il \"Tristano\" di Wagner: notevoli sono tratti caratteristici come l'esasperato cromatismo e le pulsioni ritmiche in rallentando che rappresentano il fermarsi del battito cardiaco. Alcuni anni pi\u00f9 tardi segu\u00ec una seconda serie di poemi sinfonici, fra cui \"Also sprach Zarathustra\" (1896), le cui battute iniziali, che rappresentano il sorgere del sole, hanno acquisito grande notoriet\u00e0 grazie all'impiego nel film \"\" di Stanley Kubrick. Lo stile di Strauss qui \u00e8 legato ancora al tardo romanticismo. La \"Sinfonia delle Alpi\" \u00e8 ricordata anche per l'imponente organico orchestrale, simile a quello delle grandi sinfonie di Mahler.\nNel 1887 Strauss inizi\u00f2 a comporre la sua prima opera, \"Guntram\", poco rappresentata dopo il 1894. Dal 1899 al 1913 diresse la Staatsoper Unter den Linden. \"Feuersnot\" (1901) ebbe maggior successo, ma il vero trionfo internazionale e la fama come compositore operistico gli vennero con \"Salome\" (1905) ed \"Elektra\" (1909). Anche in \"Elektra\" Strauss non abbandon\u00f2 mai la tonalit\u00e0, come accadde invece ad Arnold Sch\u00f6nberg nello stesso periodo coi \"Gurrelieder\". \"Elektra\" fu la prima opera che vide la collaborazione fra Strauss e lo scrittore e drammaturgo Hugo von Hofmannsthal.\nAnche in seguito i due lavorarono assieme, nonostante Strauss avesse modificato in parte il suo stile in \"Der Rosenkavalier\" (1911), opera in tre atti ambientata nel Settecento, ricca di riferimenti erotici e pi\u00f9 favorevolmente accettata dal pubblico rispetto alle precedenti \"Elektra\" e \"Salom\u00e8\", le due partiture pi\u00f9 innovative di Strauss, classificate per il contenuto poetico e musicale come esempi di \"teatro orgiastico\". Salome \u00e8 forse la pi\u00f9 nota tra le opere teatrali di Strauss e, nonostante il successo poi raggiunto, all'esordio scandalizz\u00f2 la critica mondiale.\nDa ricordare, a questo proposito, la rappresentazione del 1907 a New York, che fu ritirata su richiesta della Chiesa per la scena in cui Salome bacia la testa mozza di San Giovanni, seguendo fedelmente il testo di Oscar Wilde su cui l'opera \u00e8 basata. Fino al 1930 Strauss scrisse ancora numerose opere, ma il suo stile si appiatt\u00ec e la grande opera \"La donna senz'ombra\" (\"Die Frau ohne Schatten\") marc\u00f2 il punto finale di una fase drammatico-sperimentale nella sua produzione. Negli anni successivi nascono lavori di costruzione pi\u00f9 leggera e in stile classicistico, come \"Capriccio\" e \"Daphne\". La sicurezza drammaturgica per il teatro musicale comunque rimane, e quasi tutte le sue opere liriche sono dei successi.\nStrauss e il nazismo.\nIl ruolo di Strauss nell'epoca del Nazionalsocialismo rimane controverso. Alcune opinioni riportano la totale apoliticit\u00e0 di Strauss e sostengono che non abbia mai cooperato completamente con il potere. Resta il fatto che, durante l'Olimpiade di Berlino del 1936, Strauss non diresse l'inno nazionalsocialista. Altri sollevano l'obiezione della sua presidenza della Camera musicale del Reich dal 1933 al 1935 e che, sebbene la carica fosse eminentemente di rappresentanza, avrebbe dovuto comunque prendere posizione contro il nazionalsocialismo. In un documentario BBC (Tunes for tyrants ep. 2), il nipote, intervistato, riporta che sua madre, nuora di Strauss, era ebrea e che questo fatto lo abbia trattenuto dallo schierarsi apertamente. Questa \u00e8 anche l\u2019opinione di Stefan Zweig, espressa nel suo capolavoro autobiografico \"Il mondo di ieri\" (\"Die Welt von gestern\", Bermann-Fischer Verlag, Stockholm, 1942\nCon la pubblicazione dell'opera \"La donna silenziosa\" (\"Die schweigsame Frau\") su libretto dello scrittore ebreo Stefan Zweig, Strauss corse un rischio evidente. Fu proprio in seguito all\u2019enorme successo di quell\u2019opera, la cui prima rappresentazione fu autorizzata in via eccezionale dallo stesso Hitler, che Strauss, di cui era stata intercettata una missiva troppo \u201clibera\u201d diretta allo stesso Stefan Zweig per chiedergli la stesura di un libretto per una nuova opera, fu costretto a dimettersi dalla Camera musicale del\nReich (Zweig 1942). Esistono inoltre supposizioni secondo le quali Strauss sfruttasse la sua carica per proteggere i suoi amici e colleghi ebrei.\nIl nuovo ruolo di musicista nella societ\u00e0.\nRichard Strauss non \u00e8 stato solo un compositore geniale, ma ha anche ridefinito il ruolo del musicista nella societ\u00e0. Sebbene avesse gi\u00e0 una solida base finanziaria (grazie alla famiglia materna), Strauss dimostr\u00f2 che un compositore pu\u00f2 vivere del suo lavoro. Nel suo tempo questo non era certo un concetto assodato. Fra le altre cose lavor\u00f2 perch\u00e9 il compositore partecipasse agli utili per ogni esecuzione della sua musica. Partendo da questo principio giunse alla conclusione che il comporre fosse una professione vera e propria, e che quindi l'ammontare del compenso fosse comparabile a quello di un medico o di un giurista. Questo punto di vista era contrario al ruolo ricoperto fino ad allora dall'artista nella societ\u00e0. Per questa ragione Strauss dovette difendersi contro il rimprovero di essere particolarmente versato negli affari ma anche molto avaro, una cattiva fama che in parte gli resta ancora oggi.\nPer raggiungere questi suoi scopi, nel 1889 Strauss pens\u00f2 di fondare una sorta di sindacato dei compositori assieme a Hans Sommer e Friedrich R\u00f6sch. Anche da questa sua iniziativa nel 1903 venne fondata la Societ\u00e0 per i diritti nelle Rappresentazioni Musicali e nella Riproduzione Meccanica (la corrispondente tedesca della SIAE italiana). Da notare che la villa di Garmisch dove Strauss trascorse gli ultimi anni della sua vita era chiamata Villa Salome, perch\u00e9 acquistata con i diritti d'autore dell'opera omonima.\nLo stile.\nVolendo riassumere lo stile di Strauss notiamo che esso \u00e8 molto vario e svincolato storicisticamente e quindi privo di un senso di evoluzione nel linguaggio che muta anche in maniera drastica e netta da una composizione all'altra. Abbiamo una prima fase in cui troviamo un legame col romanticismo tedesco di Schubert, Schumann e Brahms in cui compose la \"Burleske f\u00fcr Klavier und Orchester\", in re minore. Una seconda fase, quella pi\u00f9 lungimirante, \u00e8 quella influenzata da Ritter, Liszt e Wagner, in cui Strauss compone i poemi sinfonici, per poi sfiorare quasi il primo espressionismo e la politonalit\u00e0 del primo Sch\u00f6nberg con \"Elektra\", l'opera di Strauss pi\u00f9 innovativa tra tutte le sue composizioni. L'ultima fase (il periodo di \"La donna senz'ombra\" [\"Die Frau ohne Schatten\"]) vede invece un brusco ritorno al passato in cui Strauss si orienta verso un neoclassicismo manieristico e tonale ispirato alla musica del Settecento rivista in chiave ironica ed all\u2019operismo italiano di fine Ottocento (con il Giuseppe Verdi dell\u2019\"Otello\" e del \"Falstaff\" come principale punto di riferimento), alternato a fasi politonali pi\u00f9 moderne rappresentate dai due cicli di lieder del 1918 e concluse con le \"Metamorfosi\" (\"Metamorphosen\") per 23 solisti d'archi (1946) composte come commento alla catastrofe bellica.\nNel 1948 Strauss complet\u00f2 il suo ultimo lavoro maggiore, \"Vier letzte Lieder\", per voce femminile e orchestra (inizialmente per pianoforte) (eseguita nel 1950), che rappresenta di certo la sua opera vocale pi\u00f9 nota. Questi \"Lieder\" non erano stati concepiti come ciclo. La sua ultima composizione completa fu un ulteriore Lied per soprano e pianoforte, \"Malven\", terminato il 23 novembre su testo di Betty Wehrli Knobel. La partitura venne scoperta solo nel 1982 nel lascito di Maria Jeritza. \"Malven\" venne eseguito per la prima volta nel 1985 da Kiri Te Kanawa nella Avery-Fisher-Hall di New York e inciso nel 1990 con i \"Vier letzte Lieder\". L'ultima composizione dell'artista, \"Besinnung\", su testo di Hermann Hesse, per coro misto e orchestra rimase a livello di frammento."}
{"id": "107476", "revid": "599013", "url": "https://it.wikipedia.org/wiki?curid=107476", "title": "Plp", "text": ""}
{"id": "107480", "revid": "712828", "url": "https://it.wikipedia.org/wiki?curid=107480", "title": "Shampoo (personaggio)", "text": ""}
{"id": "107481", "revid": "77358", "url": "https://it.wikipedia.org/wiki?curid=107481", "title": "Dichiarazione d'inizio attivit\u00e0", "text": ""}
{"id": "107482", "revid": "1318658", "url": "https://it.wikipedia.org/wiki?curid=107482", "title": "Piridossalfosfato", "text": "Il piridossalfosfato o secondo le direttive IUPAC piridossal-5'-fosfato (o piridossal fosfato o PL-5'P o PLP o PALP) \u00e8 la forma attiva della Vitamina B6 ed un coenzima di enzimi transferasi come le transaminasi.\nStruttura.\nLa molecola \u00e8 composta da un anello piridinico con 4 sostituenti: un gruppo aldeidico (carbonio 4), un metile (carbonio 2), un idrossimetile fosfato (carbonio 5), un ossidrile (carbonio 3).\nQuest'ultimo ha delle particolarit\u00e0 ed insieme all'azoto e al gruppo aldeidico sono responsabili dell'attivit\u00e0 catalitica del cofattore. Il gruppo fosfato invece, nella maggior parte dei casi, ha funzione di appiglio per mezzo di cui la proteina lega la molecola; un'eccezione \u00e8 rappresentata dall'enzima Glicogeno fosforilasi in cui \u00e8 il fosfato ad esplicare funzione catalitica.\nI 5 carboni dell'anello, l'azoto, il carbonio e l'ossigeno del gruppo aldeidico (-CHO) sono ibridati \"sp2\". La prima conseguenza di questo \u00e8 che gli atomi succitati giacciono sullo stesso piano; la seconda conseguenza \u00e8 che ogni atomo di questi ha un orbitale p con un elettrone spaiato perpendicolare al piano della molecola, che viene messo in comune con gli altri atomi, creando cos\u00ec un sistema risonante su 8 atomi (responsabile del colore giallo intenso delle soluzioni che contengono la vitamina).\nEssendo molecola planare \u00e8 possibile individuare due facce (vedi figura 2 a met\u00e0 pagina), mantenendo il gruppo fosfato verso l'osservatore ed il C4' verso destra; la faccia superiore viene indicata come \"si\" e quella inferiore come \"re\".\nRuolo biologico.\nIl piridossalfosfato \u00e8 un cofattore di enzimi transferasi come le transaminasi.\nFunziona con catalisi covalente elettrofila per formazione di una base di Schiff. Il gruppo carbonilico del piridossalfosfato si lega ad un gruppo ammino-terminale formando un'immina (base di Schiff).\nPropriet\u00e0.\nL'effetto della risonanza unita all'elettronegativit\u00e0 dell'azoto e dell'ossigeno al C3 fanno del piridossalfosfato una trappola per elettroni di media capacit\u00e0; inoltre a pH vicino a 7 l'azoto piridinico viene protonato conferendo alla molecola una carica positiva delocalizzata, che accresce questa capacit\u00e0.\nPur essendo questa propriet\u00e0 del PLP importante, la sua peculiare struttura elettronica gli conferisce un'incredibile capacit\u00e0 catalitica che si evidenzia nelle reazioni con gli amminoacidi: unendo ad una soluzione di un amminoacido una piccola quantit\u00e0 di una soluzione di questa vitamina e analizzando successivamente la composizione, si possono ritrovare il cofattore intatto, il cofattore modificato e una variet\u00e0 di molecole derivate dall'amminoacido di partenza; si conclude che questo cofattore possiede intrinsecamente attivit\u00e0 catalitica per varie reazioni (decarbossilazione, deaminazione, racemizzazione etc.) e che la sua capacit\u00e0 ed aspecificit\u00e0 devono essere modulate per svolgere una funzione utile e non recare danni alla cellula. Si pu\u00f2 trovare nelle transaminasi, enzimi che trasportano un gruppo NH2 da un amminoacido su un \u03b1-chetoacido. Oppure si pu\u00f2 trovare nelle amminoacididecarbossilasi, enzimi che tolgono il gruppo -COOH degli amminoacidi, o ancora nelle deidratasi, enzimi che tolgono acqua da certi amminoacidi.\nVediamo come siano spiegabili queste trasformazioni adottando una versione semplificata della teoria degli orbitali molecolari.\nAll'atto del legame del piridossalfosfato con l'azoto amminico di un amminoacido tramite il suo gruppo aldeidico, si forma una Base di Schiff o Aldimina. Essendo divenuto anche quest'azoto ibridato sp2 il carbonio \u03b1 si trova a contatto con un esteso sistema risonante. Gli elettroni che si trovano nell'orbitale di legame di tipo \u03c3 che si dispone su un piano perpendicolare al piano della molecola (fig. 3) vengono attirati nel sistema e delocalizzati, cosa che comporta la scissione eterolitica del legame con il sostituente, formando un intermedio detto chinonoide instabile in cui anche il carbonio \u03b1 \u00e8 ibridato sp2. Viene quindi eliminato un sostituente con una carica negativa in meno, da -H si libera H+ da -COO- si libera CO2 o ancora R (vedi amminoacidi). Essendo instabile il composto tende a stabilizzarsi in vari possibili modi: addizionando al carbonio \u03b1 un sostituente diverso (reazione per \u03b1-sintasi, decarbossilasi, racemasi, etc.), addizionando un H+ al C4' scindendo il legame N-C\u03b1(aminotrasferasi), sottraendo sostituenti al C\u03b2 o al C\u03b3 ai quali in seguito si possono addizionare gruppi diversi (\u03b2 o \u03b3 sintasi e \u03b2 eliminazione). La maggior parte delle reazioni elencate \u00e8 indicativa di un gruppo di reazioni specifiche che dipendono dal substrato e dal gruppo addizionato. Enzimaticamente il contorno proteico modula molte propriet\u00e0 del cofattore (pK, stabilit\u00e0 di un intermedio piuttosto che un altro) ed indirizza la reazione verso uno o (se non possibile) pochi prodotti specifici."}
{"id": "107483", "revid": "712828", "url": "https://it.wikipedia.org/wiki?curid=107483", "title": "Mousse (personaggio)", "text": ""}
{"id": "107485", "revid": "1994", "url": "https://it.wikipedia.org/wiki?curid=107485", "title": "PL-5'P", "text": ""}
{"id": "107488", "revid": "287204", "url": "https://it.wikipedia.org/wiki?curid=107488", "title": "Manuel Ponce", "text": "Biografia.\nNacque a Fresnillo, nello stato di Zacatecas, ma visse tutta la sua infanzia ad Aguascalientes. La sua vocazione musicale si \u00e8 dimostrata fin dalla sua infanzia: inizi\u00f2 a studiare pianoforte con la sorella Josefina e nel 1897 era gi\u00e0 organista nella chiesa di San Diego. Dal 1901 al 1903, a Citt\u00e0 del Messico, port\u00f2 a termine i suoi studi al Conservatorio Nazionale di Musica.\nNel 1904 ha proseguito gli studi attraverso corsi di perfezionamento presso il Liceo Musicale di Bologna, con Marco Enrico Bossi. Dal 1906 al 1908 studi\u00f2 in Germania, con Martin Kreuze.\nTornato in Messico nel 1908, fu insegnante presso il Conservatorio Nazionale, dove ricopriva le cattedre di Piano e Storia della Musica, diventandone direttore nel 1934. Alcuni dei suoi alunni furono Carlos Ch\u00e1vez, Salvador Ord\u00f3\u00f1ez e Antonio Gomezanda. Tra il 1917 e il 1918 fu direttore dell'Orchestra Sinfonica Nazionale, sostituendo Jes\u00fas M. Acu\u00f1a.\nA partire dal 1920 si dedic\u00f2 a comporre e a scrivere arrangiamenti di musica messicana. Nel 1925, durante un altro soggiorno in Europa, a Parigi, fece amicizia con Paul Dukas e altri maestri francesi, e prese spunto dalle loro tecniche per la sua musica moderna nazionalista. Diresse nel 1945 la Scuola Superiore di Musica dell'Universit\u00e0 Autonoma del Messico (UNAM), dove istitu\u00ec la cattedra di Folclore Musicale.\nNel 1947 ricevette, in Messico, il Premio Nazionale delle Arti. Mor\u00ec l'anno seguente e il suo corpo fu sepolto nella Rotonda delle Persone Illustri del Pante\u00f3n de Dolores di Citt\u00e0 del Messico.\nStile.\nLa sua visione compositiva \u00e8 legata alla scuola classica. Non cerc\u00f2 di essere innovativo; alcuni suoi lavori sembrano puntati alla ricerca della melodia fine e graziata e del belcanto solitamente accompagnati da armonie semplici (anche se in alcuni brani, come la \"Sonata III\" o \"Tema variato e finale\" per chitarra, Ponce va alla ricerca di un tessuto armonico robusto e di un intreccio polifonico basato su una scrittura a masse accordali di tre o quattro voci). Anche nelle forme prefer\u00ec la lunghezza del classicismo alla breve e ornatissima forma romantica.\nScrisse un gran numero composizioni per chitarra, poi eseguite da Andr\u00e9s Segovia (che lo segu\u00ec e lo sostenne). I suoi brani per chitarra costituiscono tuttora un caposaldo della letteratura chitarristica. Inoltre, le sue canzoni furono cantate da artisti come Lily Pons e Tito Schipa.\nDiede scandalo il suo concerto dato nel 1912 in Messico all'Arbeau Theater per il suo stretto nazionalismo allora contro corrente, esattamente come accadde anni dopo in Brasile a Villa-Lobos.\nOpere musicali.\nComposizioni per chitarra.\nLa musica per chitarra \u00e8 una parte essenziale del repertorio strumentale di Ponce, e le sue opere pi\u00f9 conosciute sono \"Variaciones y Fuga sobre 'La Folia' \"(1929) e \"Sonatina meridional\" (1939).\nScrisse anche un concerto per chitarra, il \"Concierto del Sur\", dedicato al suo vecchio amico e chitarrista virtuoso Andr\u00e9s Segovia.\nComposizioni per piano.\nPonce, insieme a Ricardo Castro, \u00e8 stato uno dei pi\u00f9 illustri compositori messicani di musica per pianoforte, al punto da non aver avuto seguaci che provassero a confrontarsi con i suoi lavori.\nOvvi modelli compositivi della musica per pianoforte di musica Ponce furono Fryderyk Chopin e gli autori impressionisti.\nCanzoni.\nPonce collabor\u00f2 con molti importanti cantanti messicani. In molti casi egli non scrisse i testi delle sue canzoni, ma si limit\u00f2 a musicare testi di varia provenienza, anche popolare.\nLa sua canzone pi\u00f9 famosa \u00e8 quasi certamente \"Estrellita\", composta nel 1912, che \u00e8 stata interpretata tra l'altro da Pl\u00e1cido Domingo, Jos\u00e9 Carreras, Francisco Araiza, Alfredo Kraus e Deanna Durbin. Per questa canzone non ricav\u00f2 nulla, perch\u00e9, per negligenza, n\u00e9 lui n\u00e9 la sua casa discografica la registrarono a suo nome."}
{"id": "107489", "revid": "125360243", "url": "https://it.wikipedia.org/wiki?curid=107489", "title": "Mancasale", "text": "Mancasale o Villa Mancasale (\"Manca\u1e63\u0113l\" in dialetto reggiano, \"Magni Casalis\" in latino) \u00e8 una frazione (o villa) del comune di Reggio Emilia, situata nella zona nord del capoluogo.\nStoria.\nLa frazione, anche se \u00e8 stata quasi completamente inglobata nel tessuto urbano cittadino, sorge sulla strada per Novellara, che nell'antichit\u00e0 era il cardo che attraversava il territorio reggiano. Nel 989 \u00e8 citata in un documento come \"Magnum Casale\". Dal secondo dopoguerra \u00e8 diventata la principale area industriale e artigianale del comune, grazie anche alla costruzione del casello dell'autostrada del Sole, perdendo gran parte della sua connotazione agricola. Dal 1995 ospita lo stadio Giglio (oggi Mapei stadium), terreno di gioco dei club di e . Dall'inizio del XXI secolo \u00e8 sede dell'Ente Fiera e della stazione di Reggio Emilia AV Mediopadana della TAV, progettata da Santiago Calatrava.\nInfrastrutture e trasporti.\nStrade.\nMancasale \u00e8 attraversata in senso nord-sud dalla strada provinciale 3 che collega Reggio Emilia a Novellara.\nFerrovie.\nLa localit\u00e0 \u00e8 servita da una fermata lungo la ferrovia Reggio Emilia-Guastalla. Sul suo territorio \u00e8 presente la stazione di Reggio Emilia AV Mediopadana posta sulla linea ad alta velocit\u00e0 Milano-Bologna."}
{"id": "107492", "revid": "124924370", "url": "https://it.wikipedia.org/wiki?curid=107492", "title": "Carolina", "text": ""}
{"id": "107497", "revid": "119196125", "url": "https://it.wikipedia.org/wiki?curid=107497", "title": "Okonomiyaki", "text": "L' \u00e8 un piatto agro-dolce giapponese che ricorda nella forma il \"pancake\" americano. Vi sono diverse varianti di questa pietanza, fra le quali si \u00e8 distinta quella cucinata nella regione del Kansai, tanto che frequentemente l'okonomiyaki viene chiamato la \"pizza di Osaka\".\nPreparazione.\nL'impasto comprende, tra i vari ingredienti, fettine di foglie di verza, acqua, farina di grano e uova. Vengono aggiunti, a seconda dei gusti, carne, seppie, gamberetti, eccetera. Solitamente viene cucinato negli appositi ristoranti su una piastra calda chiamata \"teppan\". Spesso tale piastra fa parte del tavolo dei commensali o del bancone e viene utilizzata per cucinare direttamente l'okonomiyaki o per mantenere caldo quello cotto nella cucina. Si cucina aiutandosi con delle spatole metalliche per non farlo attaccare al \"teppan\" e per tagliarlo quando \u00e8 pronto. La pietanza viene cucinata anche in casa utilizzando normali padelle.\nStoria.\nLe cucine di Osaka e di Hiroshima si contendono la paternit\u00e0 del piatto. \nSecondo alcune fonti, l'okonomiyaki nacque nell'immediato dopoguerra a Hiroshima come evoluzione di una merenda molto economica per bambini chiamata , preparata con gli ingredienti portati dagli aiuti umanitari seguiti alla tragica catastrofe provocata dalla bomba atomica.\nSecondo altri, il piatto fu inventato ad Osaka alla fine degli anni trenta, ed era un'evoluzione di precedenti pietanze tipiche della cucina giapponese chiamate \"funoyaki\", \"sukesoyaki\" e \"yoshokuyaki\". Dopo essere stato cucinato nei primi anni come una semplice frittella di grano, con la ripresa economica del dopo guerra si cominci\u00f2 ad aggiungere altri alimenti quali la carne, l'uovo ed il cavolo. La maionese fu applicata per la prima volta nel 1946 da un ristorante di Osaka.\nOkonomiyaki di Osaka.\nLa scelta degli ingredienti e le relative quantit\u00e0 dipendono dalle diverse versioni del piatto. Nella lista che segue, relativa alla ricetta di Osaka, alcuni degli ingredienti possono essere omessi o sostituiti a seconda degli alimenti a disposizione e dei gusti del cuoco.\nL'impasto \u00e8 composto da \"nagaimo\" grattugiato (un igname tipico della cucina giapponese), polvere di \"dashi\" (un brodo giapponese da aggiungere all'acqua di impasto), farina di grano setacciata, acqua, uova, \"tenkasu\" (dei fiocchi di farina fritti croccanti), foglie di cavolo tagliato a fettine, fettine di pancetta cruda di maiale, cipolla verde tritata, \"beni shoga\" (zenzero tritato ed aromatizzato in salsa di perilla, tipico della cucina giapponese) e \"sakura-ebi\" (una variet\u00e0 di gamberetti liofilizzati che si trova nei mari della prefettura di Shizuoka). Una volta che l'impasto \u00e8 omogeneo, va messo sulla piastra, che va precedentemente unta con poco olio, e viene cotto su entrambi i lati. Lo spessore finale dell'okonomiyaki varia tra i 10 ed i 20 mm, a seconda delle differenti versioni. Come detto, la carne pu\u00f2 essere sostituita da frutti di mare o gamberetti, o da una combinazione a piacere. Possono essere impiegate altre verdure.\nEsiste una versione del piatto di Osaka con l'aggiunta di chiamata \"negiyaki\", ed un'altra con l'aggiunta di \"yakisoba\", sorta di spaghetti tradizionali saltati alla piastra della cucina giapponese, chiamata . Nei ristoranti specializzati, la stessa \"yakisoba\" viene spesso cucinata a parte e mangiata in combinazione con l'okonomiyaki.\nA cottura ultimata, si aggiungono \"aonori\" (una variet\u00e0 di alghe secche giapponesi triturate), \"katsuobushi\" (dei sottili fiocchi di tonnetto striato secco fermentato e affumicato), \"salsa Otafuku\" (un condimento denso, scuro e dolciastro della cucina giapponese) e maionese.\nOkonomiyaki di Hiroshima.\nNella versione di Hiroshima viene cucinata dapprima una bassa crespella, utilizzando una parte della pastella che contiene gli ingredienti base dell'okonomiyaki di Osaka. Viene poi aggiunta una quantit\u00e0 molto maggiore di verza seguita dagli altri ingredienti e dal resto della pastella. Vengono qui impiegati anche i germogli di soia. Spesso il piatto viene ultimato con l'aggiunta di \"yakisoba\" e uova strapazzate, cucinate sulla stessa piastra e poi poste su uno o entrambi i lati dell'okonomiyaki. Viene usata una quantit\u00e0 maggiore anche di \"salsa Otafuku\".\nMonjayaki di Tokyo.\nL'okonomiyaki nello stile di Tokyo, meno popolare dei precedenti, viene chiamato \"monjayaki\". Le verdure e la carne vengono cotte per prime e poi disposte in un cerchio al cui interno viene messa la pastella. \nOltre al \"monjayaki\", i ristoranti di Tokyo servono le normali versioni di okonomiyaki.\nNella cultura di massa.\nL\"'okonomiyaki\" \u00e8 un elemento della cultura giapponese. Appare spesso in diversi \"manga\" e \"anime\", tra i quali:"}
{"id": "107499", "revid": "712828", "url": "https://it.wikipedia.org/wiki?curid=107499", "title": "Ukyo Kuonji", "text": ""}
{"id": "107500", "revid": "118276026", "url": "https://it.wikipedia.org/wiki?curid=107500", "title": "Banias", "text": "Banias \u00e8 stato il primo processore specificamente sviluppato da Intel per i sistemi mobile composto da ben 77 milioni di transistor; nel 2003 infatti, anno di uscita sul mercato di Banias, non si erano ancora visti processori cos\u00ec \"densi\" all'infuori del mercato server, basti pensare che il Pentium 4 dell'epoca con core Northwood costruito anch'esso con processo litografico di 0.13 micron (130 nm), ne conteneva poco pi\u00f9 di 55 milioni.\nComincia a prendere forma la prima piattaforma Centrino.\nLa vocazione di questa CPU all'elaborazione in ambiente mobile risulta subito evidente: infatti con esso, viene proposta un'architettura estremamente funzionale ed attenta alle esigenze di un contesto difficile come quello dei PC portatili. Finalmente i possessori di notebook potevano avere un computer dotato di un microprocessore che consumava poco (circa 24 W) scaldava pochissimo (basti pensare che in molti momenti del normale utilizzo del portatile la ventola di raffreddamento di Banias si ferma, una cosa mai avvenuta nella controparte Pentium 4) e le prestazioni sono allineate a quelle del pi\u00f9 blasonato \"fratello maggiore\" con molti MHz in pi\u00f9 a sua disposizione.\nBanias, nato sulle ceneri del progetto Timna nella sede israeliana di Haifa della Intel, rappresenta il primo esemplare di Pentium M adottato nella piattaforma Centrino, e il suo design \u00e8 basato su quello del Pentium III, con alcune sostanziali modifiche che gli hanno dato il soprannome di \"Pentium III con il bus di un Pentium 4\". Esso infatti utilizza un bus quad pumped, al pari dei Pentium 4, per aumentare la quantit\u00e0 di dati gestibili contemporaneamente (fino a quattro contemporaneamente). A questo indirizzo \u00e8 possibile conoscere i passi intermedi e le vicende che hanno portato, prima allo sviluppo, e poi alla effettiva realizzazione di questo progetto.\nCaratteristiche tecniche.\nDesign, frequenze e scelte strategiche.\nObiettivi principali.\nNella progettazione del primo core della piattaforma Centrino (il processore Banias, appunto) gli ingegneri del team di Haifa hanno compiuto alcune scelte che necessitano di una trattazione approfondita. Come \u00e8 possibile evincere dall'articolo citato anche prima (Storia del Pentium M), alla base del design di Banias c'\u00e8 la volont\u00e0 di ridurre drasticamente il consumo energetico in primis e, quindi, ottimizzare l'impiego delle risorse a disposizione della CPU. Entrambi gli obiettivi sono stati raggiunti attraverso una certosina opera di bilanciamento e distribuzione della potenza.\nLa scelta oculata del punto di partenza.\nAl team israeliano era chiaro che progettare un processore seguendo la filosofia dell'architettura NetBurst del Pentium 4 sarebbe stato un suicidio. Per definizione, infatti, l'architettura su cui si basano i processori della famiglia Pentium 4 non \u00e8 pensata per l'effettiva \"valorizzazione\" delle risorse della CPU. \u00c8 questo il motivo per cui i primi core Willamette del progetto P4, nel 2001, rimanevano meno efficienti a parit\u00e0 di clock, nel confronto con i fratelli maggiori basati sull'architettura P6 del Pentium III. Una pipeline troppo lunga avrebbe sicuramente comportato ingenti sprechi di cicli di clock e, soprattutto, di preziosa energia (sempre nell'ottica del risparmio). Subito abbandonata l'idea di implementare 20 stadi di pipeline (come accadeva invece nel Pentium 4), agli ingegneri Intel non rimase che valutare quale fosse l'opzione migliore per il nuovo processore. La scelta ricadde su un numero di stadi intermedio tra quelli dell'architettura P6 e quelli della NetBurst. Scelta del resto giustificabile semplicemente considerando che se i 20 stadi di pipeline dei P4 (che sarebbero poi saliti fino a 31 con l'avvento del core Prescott) risultavano troppo poco conformi al principio di \"power saving\", i 10 stadi dell'architettura P6, d'altra parte, non consentivano di raggiungere frequenze che giustificassero l'introduzione di un nuovo processore mobile. La profondit\u00e0 della pipeline dei Pentium M non \u00e8 stata resa nota da Intel, si pensa, comunque ad un numero compreso tra 13 e 16.\nArchitettura.\nLe scelte architetturali alla base del progetto \"Pentium M\", soprattutto nella sua versione originaria Banias, rappresentano una delle pi\u00f9 significative evoluzioni del concetto di \"Mobile Computing\". Di fatto i processori Pentium M adottano un approccio all'elaborazione che risulta innovativo sotto vari punti di vista. In quest'ottica, l'attenzione degli ingegneri israeliani per alcuni degli aspetti pi\u00f9 \"delicati\" caratterizzanti il segmento \"notebook\" ha sicuramente contribuito a rendere il progetto nato dalle ceneri di Timna uno dei design pi\u00f9 interessanti degli ultimi anni.\nFin dall'introduzione del primo core Banias, la ricerca di un \"numero finito\" di innovazioni potenzialmente determinanti nel core originario dei Pentium M si \u00e8 rivelata impresa assai ardua. Possiamo comunque evidenziarne qui alcune:\nOgnuna di queste caratteristiche ha contribuito in maniera significativa al successo del progetto Pentium M. Se infatti la scelta di implementare una pipeline pi\u00f9 lunga rispetto a quella presente nei Pentium III, ma meno profonda di quella dei Pentium 4, consente di mantenere un buon margine di scalabilit\u00e0 (evitando sprechi di preziosi cicli di clock), le nuove unit\u00e0 a supporto della predizione di salti consentono di migliorare l'\"hit rate\" delle predizioni, permettendo, cos\u00ec, un significativo aumento dei cicli di clock \"utili\". La fusione delle micro-ops, d'altro canto, consente di mantenere la pipeline costantemente riempita di \"micro-operazioni impacchettate\" permettendo di razionalizzare ed accorpare l'esecuzione di alcune istruzioni e la gestione della operazioni con la memoria. Lo Stack Manager dedicato, infine, libera le unit\u00e0 di esecuzione dell'aggiornamento dei registri che mantengono informazioni riguardanti lo \"stato dell'elaborazione\" (Program Counter e Stack Pointers, per esempio) consentendo un incremento della velocit\u00e0 di esecuzione, dato che vengono eliminate le interruzioni tipiche delle architetture esistenti fino a quel momento.\nLa scalabilit\u00e0 dell'architettura.\nGrazie ad un'attenta opera di ottimizzazione e verifica, i progettisti sono riusciti ad eliminare tutti quei percorsi (path) che, sparsi nelle varie unit\u00e0, viaggiavano ad una velocit\u00e0 maggiore del target (consumando, di conseguenza, un maggior quantitativo di energia).\nAltra importante innovazione introdotta con il nuovo design \u00e8 la gestione degli stati di sleep delle unit\u00e0. La filosofia costruttiva alla base di Banias \u00e8 significativamente diversa da quella adottata per il progetto dei precedenti Pentium 4-M (cio\u00e8 la versione mobile dei Pentium 4). Se questi ultimi, infatti, si avviano facendo partire tutte le unit\u00e0 e disabilitando, man mano, quelle che risultano inutilizzate, Banias, (e anche il suo successore Dothan), parte in \"sleep mode\" e \"risveglia\" esclusivamente le unit\u00e0 di cui necessita non appena esse diventano indispensabili al processamento delle informazioni. Sebbene questo approccio allunghi i tempi di attesa perch\u00e9 le singole unit\u00e0 diventino utilizzabili, ci\u00f2 consente un importante risparmio di energia, con evidenti conseguenze sull'autonomia del dispositivo portatile.\nIl risultato di questa serie di modifiche \u00e8 un core assai funzionale, progettato per impiegare al meglio tutte le unit\u00e0 ed il cui limite fisico \u00e8 stimato attorno ai 2\u00a0GHz per Banias (3\u00a0GHz per le versioni pi\u00f9 mature dell'evoluzione Dothan). In realt\u00e0 definire quale sia il limite alla scalabilit\u00e0 di questi processori \u00e8 impresa assai ardua. Gli ingegneri Intel, infatti, hanno progettato tali processori in modo che essi possano trarre grande giovamento dall'impiego di tecniche e tecnologie costruttive avanzate. In buona sostanza appena si raggiunge il \"limite fisico\" si pu\u00f2 far ricorso alle ultime tecniche di packaging disponibili per superare il problema. In altre parole, dato che la frequenza massima dipende anche dal calore dissipato durante il funzionamento del processore, utilizzando tecniche litografiche pi\u00f9 moderne si pu\u00f2 costruire lo stesso chip sfruttando alcuni affinamenti nel processo costruttivo e tra questi uno dei miglioramenti pi\u00f9 efficaci \u00e8 la riduzione della dimensione dei transistor (pi\u00f9 propriamente, la riduzione delle dimensioni dei gate dei transistor), modifica che, diminuendo la distanza tra i componenti, riduce la dissipazione termica.\nLinee guida seguite nella progettazione di Banias.\nGran parte dell'opera di controllo sui dettagli del progetto \u00e8 stata condotta con l'intento di minimizzare la presenza di \"percorsi\" per i quali le informazioni potevano viaggiare pi\u00f9 velocemente della frequenza-target. Dietro questa scelta c'\u00e8 la consapevolezza del fatto che, a questi livelli, \"pi\u00f9 veloce\" coincide troppo spesso con \"pi\u00f9 esoso\" in termini di alimentazione e, quindi, di potenza consumata. Se, per\u00f2, ci\u00f2 porta a considerevoli vantaggi in termini di autonomia del sistema, l'altra faccia della medaglia ci presenta un risvolto decisamente negativo: per limiti strettamente legati al design, e quindi non alla tecnologia produttiva, questi processori non possono superare una certa \"frequenza di soglia\" che per le CPU Banias si pensa possa attestarsi intorno ai 2\u00a0GHz, come abbiamo anche detto sopra. In ogni caso, Intel ha poi dimostrato con Dothan, che una tale limitazione progettuale pu\u00f2 essere agevolmente bypassata con l'introduzione di nuove tecnologie produttive capaci di abbreviare fisicamente le distanze all'interno delle unit\u00e0 consentendo, in questo modo, la riduzione dei tempi di trasmissione dei segnali nel core.\nGestione del consumo energetico.\nUn'altra importante scelta progettuale alla base della piattaforma Pentium M si traduce nella gestione dell'energia. In questo caso il team israeliano, come abbiamo detto anche prima, ha abbracciato una filosofia diametralmente opposta a quella impiegata per lo sviluppo delle versioni M dei Pentium 4. Se, infatti, queste partono fornendo alimentazione a tutte le unit\u00e0, per poi metterle in \"sleep mode\" man mano che se ne verifichi l'inattivit\u00e0, i nuovi processori Intel Mobile fanno l'esatto contrario: tutto il processore parte in \"sleep mode\" all'avvio, per poi \"risvegliare\" le singole unit\u00e0 non appena esse si rendano necessarie. La versione della tecnologia Intel SpeedStep utilizzata nel Banias \u00e8 la \"Enhanced SpeedStep\", che sfruttando un maggior numero di \"passi\" (la precedente versione consentiva solo 2 livelli di funzionamento) permette di ottimizzare il funzionamento del dispositivo in funzione delle reali esigenze richieste dalle applicazioni. Pertanto il processore pu\u00f2 variare la propria frequenza di funzionamento su un numero maggiore di intervalli di clock tra la frequenza massima, quella di default del processore, e quella minima, la frequenza alla quale si ottiene il pi\u00f9 basso consumo possibile.\nNon varia, ovviamente, la sola frequenza di clock ma anche il voltaggio di alimentazione: diminuendo la frequenza di clock della cpu, infatti, il processore richiede un voltaggio di alimentazione inferiore per operare correttamente. Essendo questo un elemento che incide parecchio sul consumo complessivo del processore, la sua diminuzione in funzione della frequenza di clock utilizzata permette di aumentare ulteriormente l'autonomia di funzionamento.\nOvviamente anche questa scelta, sebbene assai interessante, non risulta priva di rischi. Con l'impiego di un simile approccio, infatti, i tempi necessari ad ottenere la disponibilit\u00e0 di una certa unit\u00e0 (le cosiddette \"latenze\") risultano allungati a causa della \"transizione\" da uno stato all'altro. Dopo una serie di verifiche, tuttavia, gli ingegneri Intel sembrano aver constatato che tali aumenti nelle latenze sono ampiamente \"mascherati\" dall'incremento generale di prestazioni, garantito dalla nuova architettura.\nAltre tecnologie implementate.\nOltre alla gi\u00e0 citata tecnologia di risparmio energetico SpeedStep, Banias includeva tutte le altre tecnologie che Intel aveva gi\u00e0 sviluppato per gli altri processori, e tra queste \u00e8 possibile ricordare il supporto alle istruzioni MMX, SSE ed SSE2.\nLe prestazioni.\nPer far chiarezza nell'ambito prestazionale confrontando differenti architetture con differenti frequenze operative, Intel ha deciso di impiegare il Processor number cui si faceva riferimento in precedenza. Il nuovo sistema tiene conto di una serie di fattori, tra cui: l'architettura del processore, l'FSB, la memoria cache, l'implementazione di tecnologie proprietarie e la velocit\u00e0. Significativa la scelta da parte di Intel, di inserire l'evoluzione del Banias, Dothan nella fascia pi\u00f9 alta (contraddistinta dalla cifra 7 seguita da altri due numeri) insieme al Pentium 4 Extreme Edition che altro non \u00e8 se non un Gallatin (nome in codice di una versione di Xeon, processore per il mercato server). Nelle fasce pi\u00f9 basse troviamo Pentium 4 (Prescott) e Pentium 4-M per la 5xx e Celeron D e Celeron M per la 3xx.\nModelli arrivati sul mercato.\nLa tabella seguente mostra i modelli di Pentium M, basati sul core Banias, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium M.\"\nIl successore.\nCome gi\u00e0 anticipato prima, il successore di Banias \u00e8 stato Dothan, che non ha introdotto novit\u00e0 rivoluzionarie, ma ha affinato ulteriormente alcune caratteristiche per migliorare ulteriormente le prestazioni senza aumentare il consumo massimo e quindi la relativa durata della batteria di un sistema portatile. Dothan \u00e8 una sorta di Banias costruito a 90 nm con una cache L2 raddoppiata, portata quindi a 2 MB e un BUS pi\u00f9 veloce a 533\u00a0MHz. Il nuovo processo produttivo ha permesso inoltre di aumentare ulteriormente il clock del processore fino a superare i 2\u00a0GHz."}
{"id": "107503", "revid": "399295", "url": "https://it.wikipedia.org/wiki?curid=107503", "title": "Teppan", "text": ""}
{"id": "107508", "revid": "79227", "url": "https://it.wikipedia.org/wiki?curid=107508", "title": "Londonderry", "text": ""}
{"id": "107515", "revid": "7", "url": "https://it.wikipedia.org/wiki?curid=107515", "title": "Residenze sabaude", "text": ""}
{"id": "107519", "revid": "499531", "url": "https://it.wikipedia.org/wiki?curid=107519", "title": "Antonello Gagini", "text": "Biografia.\nFiglio dell'artista svizzero Domenico Gagini, fratellastro di Giovanni II Gaggini e massimo esponente della famiglia Gagini, maestri della scultura, statuaria e architettura del rinascimento siciliano. Dal matrimonio con Caterina de Blasco nascono Giandomenico, Antonino e Giovannella, quest'ultima andata in sposa al nobile Niccol\u00f2 Tranchida. Rimasto vedovo nel 1514 sposa Antonina Valena nel 1515, da questo secondo matrimonio nascono i figli Giacomo, Fazio, Vincenzo, Florenzella (Francesca Fiorenza) del 1530, Giovanna, quest'ultima andata in sposa allo scultore Fedele da Carona, e numerosi altri figli morti in tenera et\u00e0.\nNel 1498 e fino al 1507 avvia a Messina la propria attivit\u00e0 di commercio di marmo con la Toscana e la prima bottega di scultore marmoraro. Prima opera giovanile a Palermo in collaborazione col padre, in futuro con altri esponenti di bottega, all\"'Arco di Santa Cristina\" commissionato nel 1477, iniziato nel 1490c., consegnato nel 1501 e perfezionato nel corso degli anni successivi. \nNel 1505, tra l'inverno e la primavera Antonello compie un viaggio a Roma dove resta impressionato dalle recenti opere realizzate da Michelangelo Buonarroti.\nNel 1508 si trasferisce a Palermo dove imprime un'organizzazione industriale alla bottega ereditata, assorbendo i lombardi Andrea Mancino, Antonio e Bartolomeo Berrettaro gi\u00e0 concorrenti, ed educando tutti i figli al mestiere cos\u00ec redditizio da permettergli di aver due botteghe: una presso il Duomo, vero cantiere di lavorazione, l'altra al porto dove mostra lavori finiti, pronti all'esportazione in tutta la Sicilia e in Calabria, e scalo per commercio non solamente di marmi.\nGiorgio Vasari nelle sue \"cronache\", riferendosi all'artista come \"Antonio da Carrara\" \"scultore rarissimo\", documenta le opere censite in Calabria, in particolare quelle commissionate da Ettore Pignatelli, conte e duca di Monteleone, vicer\u00e9 di Sicilia, custodite a Vibo Valentia nel duomo di Santa Maria Maggiore e San Leoluca. Nella fattispecie fa riferimento alle tre diverse raffigurazioni della Vergine Maria: la \"Madonna delle Grazie\", la \"Madonna della Neve\", la \"Madonna col Bambino\" destinate in origine alla chiesa di Santa Maria del Ges\u00f9 o Santa Maria la Nova dell'Ordine dei frati minori osservanti. Le commissioni sono state rielaborate in corso d'opera, arricchendosi rispettivamente delle figure di \"San Giovanni Evangelista\" e \"Santa Maria Maddalena\", \"San Luca Evangelista\", dando luogo a tre distinti aggregati scultorei custoditi nel medesimo luogo di culto.\nEgli studia architettura non solo col padre (che, per testimonianza del Filarete, era stato allievo di Brunelleschi e aveva conosciuto opere di Francesco di Giorgio Martini), ma anche nei suoi viaggi in Toscana per acquisto di marmi, e studia il trattato di Vitruvio, di cui lascia per testamento una copia al figlio Fazio.\nAlcune delle sue sculture sono esposte presso la Galleria Regionale della Sicilia di \u00abPalazzo Abatellis\u00bb a Palermo e il Museo interdisciplinare regionale \u00abAgostino Pepoli\u00bb di Trapani.\nNel 1528 un nobile della citt\u00e0 di Monreale Antonino Dema (o Demma) gli commissiona un gruppo sacro in terracotta raffigurante la Madonna in trono con il Bambinello, san Giuseppe e san Francesco di Paola ai lati. Nel 1880, dopo secolari traversie, l'opera viene donata dalla Compagnia della Resurrezione al comune di Monreale che la fa restaurare e da allora si trova custodita all'interno del Palazzo Municipale dentro la Sala Rossa. Questo gruppo statuario in terracotta \u00e8 l'ultimo esistente della produzione appartenente ad Antonello Gagini e di sicuro a lui ascrivibile.\nIl 22 di aprile 1536 la vedova compila un particolareggiato inventario dei beni posseduti, sicch\u00e9 la data di morte \u00e8 da collocarsi nei giorni immediatamente precedenti.\n\u00c8 sepolto nella cappella della corporazione dei marmorai o scultori, sotto il titolo dei Santi Quattro Coronati della chiesa di San Francesco d'Assisi di Palermo."}
{"id": "107528", "revid": "33689", "url": "https://it.wikipedia.org/wiki?curid=107528", "title": "Progettazione", "text": "La progettazione (anche nota con il nome inglese design, pronuncia inglese [d\u026a\u02c8za\u026an], italianizzata in \"dis\u00e0in\" o \"des\u00e0in\"), nelle scienze applicate, \u00e8 l'attivit\u00e0 promossa dal progettista, che \u00e8 alla base della costruzione/realizzazione di qualsiasi oggetto complesso, sia esso materiale o soltanto concettuale attraverso la stesura di un progetto.\n\u00c8 un processo che a partire da norme tecniche, calcoli, specifiche e disegni, perviene alla definizione dei dettami, linee guida e specifiche necessarie alla produzione/realizzazione di un manufatto, un edificio, un componente, un apparato, o in generale di un prodotto o un servizio (per esempio un'abitazione, una sedia, una strada, un ponte, un autoveicolo, un software, un sistema elettronico) riassunte all'interno di un progetto.\nIn senso pi\u00f9 esteso per progettazione si intende l'insieme delle fasi di pianificazione e programmazione di un insieme di attivit\u00e0 che porteranno a un risultato atteso, il quale potr\u00e0 essere raggiunto in maniera totale, parziale o anche essere mancato. In definitiva quindi quasi tutte le attivit\u00e0 umane ricorrono, pi\u00f9 o meno efficacemente, a una progettazione cio\u00e8 a mezzi, strategie e azioni pi\u00f9 opportune per raggiungere determinati fini.\nDescrizione.\nIn generale essa \u00e8 possibile grazie a un concentrato di conoscenze, azioni, metodologie e strumenti che tendono razionalmente a organizzare e produrre specifiche per l'esecuzione materiale di manufatti di svariati tipi, dalle grandi strutture (ponti, dighe ecc.) a quelle di medie dimensioni (edifici, piazze ecc.), ai manufatti d'uso comune quali mezzi di trasporto, arredi, utensili, sino alla progettazione di attivit\u00e0 economiche e ludiche e quella legata all'informatica.\nLa progettazione cambia quindi denominazione e diventa architettonica, urbanistica, disegno industriale, architettura degli interni (\"interior design\"), progettazione ergonomica.\nNegli oggetti materiali l'elemento che raccorda tradizionalmente molti di questi ambiti progettuali \u00e8 il disegno tecnico, attualmente svolto attraverso l'uso di piattaforme CAD (\"Computer Aided Design\").\nIn generale si tratta comunque di un'attivit\u00e0 fortemente differenziata sia per quanto riguarda le fasi del progetto (concettuale, basic design o progettazione preliminare o di massima, di dettaglio ecc.) sia per quanto riguarda le varie discipline coinvolte ovvero il tipo di manufatto da realizzare (progettazione architettonica, stradale, meccanica, strutturale, elettronica, impiantistica, del software, di un database o dell'architettura del sistema informatico).\nSpesso l'attivit\u00e0 di progettazione, detta a volte anche \"sintesi\", procede a ritroso rispetto alla corrispettiva fase di analisi delle caratteristiche di un dato sistema ovvero si fissa generalmente il tipo di sistema da realizzare per soddisfare determinate specifiche o servizi e si cercano le soluzioni tecniche, note o innovative, in termini di sottosistemi per soddisfare i requisiti del sistema scelto. Spesso al riguardo \u00e8 invalsa la tecnica del \"divide et impera\" cio\u00e8 suddividere l'intera opera di progettazione e le sue fasi in pi\u00f9 parti distinte, per agevolare e semplificare l'attivit\u00e0, per poi infine riassemblare ciascuna parte nel tutto finale.\nA volte, nell'ambito dell'ingegneria, la progettazione assume il significato di dimensionamento, che rappresenta almeno una parte essenziale di essa, dove l'altra parte consiste essenzialmente nell'ideazione di soluzioni o componenti noti che soddisfino le specifiche richieste oppure la ricerca e sviluppo di soluzioni innovative di progetto che introducano un miglioramento nelle tecniche e metodologie di realizzazione del manufatto stesso migliorandone la qualit\u00e0 e soggette anch'essa a un successivo opportuno dimensionamento. La validit\u00e0 o meno di una nuova particolare soluzione innovativa \u00e8 valutata complessivamente in termini di parametri di efficienza, costo, affidabilit\u00e0, vantaggi e svantaggi. Spesso nell'ambito manufatturiero il successo di un'idea innovativa \u00e8 determinata invece direttamente dal mercato ovvero dalla domanda.\nOccorre, in molti ambiti, distinguere tra progettazione (\"design\") e sviluppo (\"development\") (a volte, erroneamente, usati come sinonimi), cos\u00ec come progettazione/sviluppo e ingegnerizzazione e, diversa ancora, industrializzazione.\nSempre in ambito ingegneristico, il dimensionamento fisico segue in genere la cosiddetta progettazione logico-funzionale cio\u00e8 la definizione dell'insieme delle funzionalit\u00e0 che il manufatto da realizzare dovr\u00e0 garantire ovvero l'analisi dei requisiti o specifiche e la prima stesura del progetto: sotto questo aspetto cruciale \u00e8 la conoscenza della Teoria dei Sistemi che fa ampio uso di modelli matematici per predire il comportamento statico e/o dinamico di una particolare struttura tramite risoluzione analitica del modello stesso oppure tramite ricorso alla simulazione al calcolatore grazie a software opportuno. In ultima analisi dimensionare il sistema vorr\u00e0 dunque dire assegnare al modello fisico i valori opportuni dei suoi parametri fisici affinch\u00e9 esso manifesti le propriet\u00e0 desiderate ovvero segua le specifiche tecniche del progetto.\nAncor prima della fase di progettazione logico-funzionale vi \u00e8 lo studio di fattibilit\u00e0 ovvero realizzabilit\u00e0 di un progetto commissionato in termini di costi e metodologie/tecniche necessarie per soddisfare le specifiche richieste dal committente. In taluni ambiti come l'ingegneria civile e l'ingegneria ambientale \u00e8 possibile imbattersi anche nel cosiddetto studio o valutazione di impatto ambientale del particolare progetto presentato.\nAlla fase di realizzazione vera e propria segue poi la fase di testing del progetto proposto spesso passando attraverso uno stadio di prototipo sperimentale o installazione pilota, superata la quale si passa alla fase di realizzazione del manufatto da cui spesso alla fase finale di collaudo dell'opera realizzata. L'operazione opposta o inversa alla progettazione \u00e8 dunque l'\"analisi\" delle caratteristiche/prestazioni di un manufatto gi\u00e0 realizzato per verificarne la rispondenza e gli standard di qualit\u00e0 rispetto alle specifiche progettuali: se tali specifiche non sono soddisfatte si ritorna indietro in maniera iterativa alla fase/passo di progettazione logico-funzionale tenendo conto dei requisiti/specifiche mancanti.\nUn'altra voce importante nell'ambito della progettazione \u00e8 quella relativa ai costi di realizzazione del progetto o sistema, i quali spesso devono in qualche modo contenersi ad eventuali vincoli di bilancio cio\u00e8 il budget a disposizione con inevitabile impatto sul tipo di progetto o sistema da realizzare in termini di qualit\u00e0, affidabilit\u00e0 e sicurezza. In particolare in genere sono assolutamente da evitare eventuali sprechi di risorse che innalzerebbero inevitabilmente i costi finali a svantaggio del finanziatore o proprietario del bene. Spesso in grandi e complessi progetti si pu\u00f2 avere una sottostima dei costi finali di realizzazione.\nIn talune applicazioni come ad esempio lo sviluppo software un altro fattore importante \u00e8 l'efficienza del progetto realizzato in termini di velocit\u00e0 di esecuzione e impiego di risorse hardware di elaborazione e memorizzazione. In generale costi e prestazioni o efficienza viaggiano in maniera opposta tra loro: tanto pi\u00f9 un'implementazione risulta efficiente tanto pi\u00f9 i costi risultano superiori e viceversa.\nSpesso quindi si tende a ragionare in termini di rapporto costo/efficienza, in termini di compromesso (\"trade off\") per la realizzazione di un'opera o sistema oppure privilegiare uno dei due aspetti a seconda dell'affidabilit\u00e0/efficienza richiesta dal tipo di implementazione.\nAnche i prodotti immateriali ovvero i servizi devono essere ovviamente oggetto di progettazione e sviluppo, prima di essere erogati. I passi logici sono i medesimi usati nelle applicazioni materiali ma i metodi sono chiaramente peculiari. Nel caso di servizi regolamentati (ad esempio la formazione scolastica) la legge fornisce requisiti non solo per l'erogazione ma anche per la progettazione.\nInfine la progettazione deve tenere conto degli inevitabili tempi di obsolescenza e usura irreversibile dei componenti della tecnologia o sistema da realizzare definendo un tempo di vita operativo (\"lifetime\") del manufatto o sistema progettato. Tipicamente tutti i dettagli e le scelte tecniche progettuali vengono definite all'interno del cosiddetto capitolato tecnico del progetto.\nUna corretta progettazione \u00e8 dunque un requisito indispensabile per la buona qualit\u00e0 del manufatto da realizzare e presuppone quindi la piena conoscenza dei fondamentali del campo di applicazione nonch\u00e9 l'analisi e presa di coscienza dei vari problemi reali che possono presentarsi in corso di realizzazione d'opera e nell'arco di vita operativa del manufatto spesso mettendosi nell'ottica del peggior caso possibile (\"worst case\") da supportare oppure evitando sprechi di risorse. Gran parte dei malfunzionamenti di un manufatto o di un'opera durante il suo tempo di vita sono dovuti a una cattiva o errata progettazione con effetti anche catastrofici sulla pubblica sicurezza. La progettazione \u00e8 dunque opera di personale altamente qualificato, specializzato e con un alto grado di esperienza alle spalle.\nL'intero ciclo di progettazione viene tipicamente gestito attraverso metodologie di gestione di progetto da parte di un responsabile di progetto.\nRecenti iniziative sociali e commerciali mirano a mutare il mondo della progettazione tipicamente inteso, cercando di sollevare il problema della Sostenibilit\u00e0 ambientale: solo con un cambio di mentalit\u00e0 da parte di chi progetta sar\u00e0 infatti possibile ridurre lo sfruttamento di discariche e risorse, naturali e non.\nTipi di progettazione.\nEsistono tre tipi di progettazione:\nFasi di progettazione.\nRiassumendo quindi le fasi di progettazione sono:\nIn altri casi si individua la sequenza di:"}
{"id": "107530", "revid": "590", "url": "https://it.wikipedia.org/wiki?curid=107530", "title": "Pietro Bartezzaghi", "text": ""}
{"id": "107533", "revid": "22475", "url": "https://it.wikipedia.org/wiki?curid=107533", "title": "Street fighter II", "text": ""}
{"id": "107538", "revid": "1075510", "url": "https://it.wikipedia.org/wiki?curid=107538", "title": "Sebastiano Serlio", "text": "Biografia.\nAncora lacunose sono le notizie sulla vicenda biografica di Serlio e in particolare sul periodo di formazione a Bologna, come pittore prospettico. Dalla citt\u00e0 natale, dopo aver lavorato a Pesaro, si trasfer\u00ec a Roma intorno al 1514. Risulta difficile ricostruire la sua attivit\u00e0 durante il periodo romano, anche se sembra certo abbia fatto parte della cerchia di Baldassarre Peruzzi, del quale era in possesso di piante e disegni architettonici, ampiamente impiegati nella stesura del trattato, come riconosciuto dallo stesso Serlio.\nScampato al Sacco di Roma (1527), nel 1528 si rifugi\u00f2, come anche altri artisti a Venezia dove giunse stanco e malato tanto che credette opportuno dettare un testamento.\nIn Veneto, dove rimase fino al 1541, frequent\u00f2 intellettuali, letterati e artisti come Tiziano, Michele Sanmicheli, Aretino e Francisco de Hollanda e anche ambienti d'ispirazione evangelica e antipapale. Pur non riuscendo ad imporsi professionalmente nel difficile ambiente veneziano, contribu\u00ec a diffondere il linguaggio architettonico classicista della scuola romana a Venezia, pubblicandovi nel 1528 nove tavole dedicate agli ordini architettonici incise da Agostino Veneziano, che ebbero grande diffusione e, nel 1537 e nel 1540, i primi due volumi del suo trattato (Libro IV e Libro III, presso i torchi di Francesco Marcolini da Forl\u00ec.\nLe occasioni professionali furono poche e risulta che sia stato impegnato nel progetto di Palazzo Zen, che gli viene generalmente attribuito, e di San Francesco della Vigna.\nNel 1539 Serlio si rec\u00f2 a Vicenza come consulente per la Basilica e molto probabilmente conobbe Palladio.\nPart\u00ec nel 1541, per la Francia dove era stato chiamato da Francesco I, come \"pittore ed architetto del Re\" alla corte di Fontainebleau. In realt\u00e0 Serlio non ebbe modo di realizzare opere significative per la committenza reale, trovando opposizione nei maestri costruttori francesi che non riusc\u00ec a soppiantare nei vari cantieri, trovandosi, con sua grande delusione, a essere sempre pi\u00f9 escluso dalla vita artistica di corte, anche se un ruolo progettuale gli viene riconosciuto proprio nel cantiere in divenire della reggia di Fontainebleau. Senza un ruolo concretamente operativo a corte, si dedic\u00f2 al suo trattato e progett\u00f2 comunque opere per altri nobili committenti come il cardinale di Tournon e il cardinale Ippolito d'Este.\nDopo la morte del re, fu ulteriormente emarginato dal successore Enrico II. Visse per un periodo a Lione (1549-1553). Nel 1553 ritorn\u00f2 a Fontainebleau.\n\"I Sette libri dell'architettura\".\nL'importanza culturale di Serlio \u00e8 legata al suo trattato conosciuto come \"I Sette libri dell'architettura di Sebastiano Serlio bolognese\", i cui singoli libri furono pubblicati a partire dal 1537, in ordine irregolare.\nFu il primo trattato di architettura il cui scopo fosse pi\u00f9 pratico che teorico, e il primo a codificare i cinque ordini. Si distingue per il tono pragmatico, per l'intento didattico e per la grande importanza data alle immagini che prevalevano sul testo, risultando un passaggio importante e anticipatore non solo nella storia della trattatistica di architettura, ma anche nella storia della stampa, in generale. Diffuse il linguaggio di Bramante e Raffaello in tutta Europa, tentando di unificare gli schemi della tradizione classica con gli elementi della moderna architettura e offrendo un vasto repertorio di motivi, tra cui l'apertura, formata da un arco centrale e da due aperture architravate laterali, che prende il nome di serliana perch\u00e9 nota e diffusa attraverso le illustrazioni del suo trattato.\nLibro IV.\nIl primo ad essere pubblicato fu il Libro IV (\"Regole generali di architettura\", 1537), dedicato agli ordini architettonici e alla loro teoria, nella cui elaborazione tenne presente Vitruvio, ma anche l'opera dei contemporanei e in particolare le opere e i disegni di Peruzzi e Bramante, acquisiti durante il lungo periodo romano. Il libro \u00e8 illustrato anche con propri progetti, di carattere pi\u00f9 o meno teorico, tra cui alcuni palazzi nelle cui facciate Serlio combina il linguaggio classicista della scuola romana con la tradizione veneziana, dando vita ad un modello che influenzer\u00e0 lo sviluppo architettonico della tipologia del palazzo veneziano. Importanti sono le notizie riportate circa la tecnica della decorazione pittorica delle facciate. Per comprendere l'importanza del trattato di Serlio occorre ricordare come il Libro IV sia stato tradotto in fiammingo solo due anni dopo la prima edizione, in tedesco nel 1542, in francese nel 1545, in spagnolo nel 1550. Fin da questo primo volume Serlio presenta il piano generale dell'opera che intende sviluppare.\nLibro III.\nIl seguente Libro III (\"Terzo libro, nel quale si figurano e si descrivono le antiquit\u00e0 di Roma\") pubblicato nel 1540, dedicato a Francesco I, gli valse, su sua richiesta, l'invito a recarsi in Francia presso la corte, a Fontainebleau. Accanto alle illustrazioni dei monumenti antichi troviamo costruzioni moderne tra cui le piante del Bramante, di Raffaello e del Peruzzi per San Pietro. Particolarmente importanti da un punto di vista documentario, sono i disegni che illustrano alcuni progetti di Bramante nella stesura originaria, come quello del Tempietto di San Pietro in Montorio.\nLibri I e II.\nI Libri I e II (\"Il primo ed il secondo libro d'Architettura\"), dedicati uno alla geometria ed ai fondamenti matematici dell'architettura e l'altro e alla prospettiva e scenografia, furono completati durante il soggiorno a Fontainebleau e pubblicati a Parigi nel 1545 in edizione bilingue, come anche il seguente Libro V, con la traduzione dell'architetto Jean Martin che sar\u00e0 negli anni seguenti il primo traduttore francese di Vitruvio.\nLibro V.\nSempre in Francia, nel 1547, fu pubblicato il Libro V, anch'esso in edizione bilingue, che tratta di diverse forme di templi sacri nelle varie tipologie a pianta centrale e longitudinale, presentando 12 soluzioni illustrate che seguono un filo logico partendo dal tempio circolare per poi proseguire con le forme ellittiche, pentagonali, esagonali, ottagonali, con le combinazioni geometriche e con le piante a croce e longitudinali.\nExtraordinario Libro.\nNel 1551 usc\u00ec a Lione, il Libro \"Extraordinario\", appendice non prevista nel piano editoriale che Serlio si era proposto tredici anni prima. In esso, vera antologia di licenze manieriste, Serlio manifesta la sua forza inventiva e un certo spirito antivitruviano, proponendo soluzioni architettoniche sorprendenti basate sull'uso del bugnato e dell'ordine rustico. Si tratta di un libro fatto quasi esclusivamente di immagini, stampate da matrici di rame, contenente 50 progetti di portali monumentali accompagnate da brevi didascalie e da un'introduzione in italiano e francese.\nLibro VII.\nOrmai vecchio e in ristrettezze economiche dopo la morte di Francesco I, durante il periodo lionese, Serlio vendette i suoi manoscritti all'antiquario Iacopo Strada, che fece stampare postumo, a Francoforte, il Libro VII (1575) che tratta dei palazzi e delle ville, cio\u00e8 \u201cdelle habitationi di tutti li gradi di homini\u201d, fino all'urbanistica. Accanto a molte soluzioni architettoniche, Serlio presenta anche varianti \"al costume di franza\" accettando elementi della tradizione edilizia che aveva incontrato in Francia in un'eclettica coesistenza di diversi stili. Del libro esistono due diverse versioni manoscritte che sembrano dimostrare, nelle immagini, un'evoluzione a partire dagli anni '40, verso l'abbandono delle \"licenze\" manieriste.\nLibro VI.\nIl Libro VI redatto durante il periodo lionese in due versioni successive, tratta dell'architettura civile come il Libro VII ed in particolare delle \"habitationi di tutti li gradi de gli huomini\". Dopo la morte di Iacopo Strada rimase inedito per secoli, nonostante sia stato ipotizzato che abbia avuto una certa diffusione, sia in Francia che in Italia, per esempio tra gli architetti cremonesi del Cinquecento Francesco e Giuseppe Dattaro.\nLibro VIII.\nSerlio ha lasciato anche uno studio sulla \"Castramentatio\", ricostruendo la struttura dell'accampamento militare romano sulle indicazioni di Polibio. Il manoscritto, illustrato e pronto per le stampe fu erroneamente considerato da Strada, che non riusc\u00ec a pubblicarlo, come un ulteriore Libro VIII del trattato, dedicato all'architettura militare. Il manoscritto con testo in latino e italiano, \u00e8 conservato a Monaco di Baviera.\nOpere.\nL'importanza dell'opera teorica di Serlio, che ebbe una diffusione senza precedenti, ha messo in ombra la sua opera come architetto.\nIn particolare quella che ebbe modo di esercitare in Francia, sia pure in un ambiente professionale e tecnico non pienamente coinvolto nel linguaggio architettonico classicista e pieno di difficolt\u00e0 per l'architetto italiano.\nLa definizione del \"corpus\" delle opere realizzate in Francia, tra certezze e attribuzioni, \u00e8 ancora in divenire.\nL'opera in cui ebbe modo di manifestare la propria abilit\u00e0 progettuale, creando una sintesi tra due culture costruttive, fu il Castello di Ancy-le-Franc, presso Tonnerre, iniziato nel 1546 in Borgogna per il colto mecenate Antoine III de Clermont, in cui coesistono elementi tipologici e costruttivi francesi con un linguaggio architettonico molto colto che si richiama all'architettura romana antica e moderna. Il cortile interno, per esempio, \u00e8 una rilettura del bramantesco cortile superiore del Belvedere (cortile della Pigna), con lesene binate, in una successione generalmente definita travata ritmica.\nAltre opere architettoniche:\nSerlio scenografo.\nMerita di essere ricordato anche l'apporto serliano alla storia della scenografia teatrale, quale tappa fondamentale dell'evoluzione della scena rinascimentale.\nGi\u00e0 nel 1539, a Vicenza, Serlio aveva collaborato alla costruzione di un teatro temporaneo, fatto di legno, per la rappresentazione di Intermezzi, con passaggi di carri allegorici, danze moresche, che si ispirava alle soluzioni del teatro greco-romano: una struttura tra le pi\u00f9 grandi che si fossero finora concepite.\nMa \u00e8 soprattutto nel suo \"Secondo Libro di Perspectiva\", che illustra le sue teorie sulla \"nuova\" scenografia, introducendo l'uso delle scene realizzate in prospettiva e tridimensionali, su un palco inclinato (laddove prima di lui altri scenografi, ad esempio il suo stesso maestro Baldassarre Peruzzi, usavano semplici fondali dipinti, in prospettiva s\u00ec, ma bidimensionali, con al massimo qualche elemento in rilievo).\nLe sue illustrazioni delle teorie di Vitruvio sui tre tipi fondamentali di scenografie del teatro romano (\"tragica\", \"comica\" e \"satirica\") diventeranno, nonostante le critiche di altri scenografi e architetti (ad esempio Daniele Barbaro che gli contestava l'ingenuit\u00e0 di non aver fatto coincidere il punto di prospettiva della scenografia col punto di vista dello spettatore) punto di riferimento determinante per la pratica teatrale degli anni a venire, volta a conciliare, come del resto tutta la cultura artistica di quel tempo, modelli della latinit\u00e0 classica e nuove esigenze di rappresentazioni realistiche del mondo."}
{"id": "107540", "revid": "1519687", "url": "https://it.wikipedia.org/wiki?curid=107540", "title": "Sindacalismo rivoluzionario", "text": "Il sindacalismo rivoluzionario si riferisce ad una molteplicit\u00e0 di movimenti sindacali, uniti da una comune ideologia di base ed evolutisi in diverse direzioni su base nazionale, sviluppatisi maggiormente in Francia, Italia, Spagna, Argentina e Stati Uniti tra l'inizio del Novecento fino agli anni trenta.\nPrinc\u00ecpi.\nIl principio fondamentale del \"sindacalismo rivoluzionario\" \u00e8 l'indipendenza sindacale nei confronti sia dei partiti politici che dello Stato. Questo principio verte sull'idea che la classe operaia debba agire in maniera autonoma sul terreno della produzione e contando soltanto sulle proprie capacit\u00e0, considerando tra i propri strumenti privilegiati lo sciopero generale e l'uso della violenza a scopi rivoluzionari. Il fine non \u00e8 la conquista del potere politico, bens\u00ec la costituzione di una societ\u00e0 basata ed organizzata per mezzo di sindacati di lavoro e di settore.\nTeorici.\nI principali ideologi del sindacalismo rivoluzionario furono i francesi Hubert Lagardelle, Georges Sorel e gli italiani, entrambi economisti, Arturo Labriola e Enrico Leone, le cui opere rappresentano una poco conosciuta lettura del pensiero marxista (nell'ambito del cosiddetto revisionismo di sinistra). Originariamente, inoltre, il movimento cont\u00f2 anche su una cospicua componente anarchica, specie in Francia e Spagna, come dimostrano gli esempi di Fernand Pelloutier e \u00c9mile Pouget e, addirittura, sul liberalismo economico (in Italia).\nIn Italia, Leone fu il teorico pi\u00f9 organico. Pubblic\u00f2 due libri, fondamentali per capire il pensiero del sindacalismo rivoluzionario in Italia, \"Il sindacalismo\" (1906) e \"La revisione del marxismo\" (1909). In quest'ultimo libro Leone tenta una sintesi fra marxismo e marginalismo edonista. Labriola, invece, fu senz'altro il pi\u00f9 estroverso e originale. Pubblic\u00f2 molti libri di politica, di storia e di economia. Fra i primi, va ricordato \"Riforme e rivoluzione sociale\" (1904, 2\u00aa ed. 1906), fra i secondi \"Storia di dieci anni\" (1910), fra i terzi \"Marx nell'economia e come teorico del socialismo\" (1908). Egli era piuttosto critico sia verso il pensiero marxiano, di cui rilevava i limiti hegeliani, sia verso il pensiero liberale, di cui criticava l'eccessivo psicologismo edonista. In economia approd\u00f2 ad una sorta di neo-ricardismo.\nIn Italia.\nOrigini.\nIl sindacalismo rivoluzionario nasce in seno al partito socialista come corrente di sinistra, avente i suoi prodromi nel socialismo partenopeo ed il suo battesimo di fuoco nel primo sciopero nazionale del settembre 1904. I suoi leader sono allora gli economisti Arturo Labriola e Enrico Leone. Le due riviste teoriche pi\u00f9 in vista sono: \"Il Divenire sociale\" di Roma e \"Pagine Libere\" di Lugano.\nNel congresso di corrente del 1907 tenutosi a Ferrara, il sindacalismo rivoluzionario si scinde dal partito socialista ed avvia un lavoro sindacale, dapprima nelle campagne emiliane (Parma e Ferrara), poi nei centri industriali del Nord, nelle miniere della Toscana e nelle Puglie. I suoi organizzatori pi\u00f9 attivi sono Alceste De Ambris, Filippo Corridoni, Ottavio Dinale, Michele Bianchi, Umberto Pasella.\nNel periodo pre-bellico il sindacalismo rivoluzionario presenta caratteristiche estremamente innovative ed inserite nella modernit\u00e0. Gli appartenenti al movimento in Italia studiano la psicologia delle folle e le dinamiche associative di massa (in particolare i testi di Gustave Le Bon, Paolo Orano, Scipio Sighele), fenomeni in cui era culturalmente assente l'orientamento marxista, acquisendo strumenti capaci di spiegare loro i motivi dell'immobilit\u00e0 del proletariato europeo ed i modi per eliminare quel problema. Resisi consapevoli della complessit\u00e0 dei mezzi di informazione e persuasione atti alla mobilitazione di massa, tramite l'uso di miti e richiami all'irrazionale collettivo, i sindacalisti rivoluzionari dettero vita ad una sorta di socialismo aristocratico, guidato da una \u00e9lite minoritaria altamente preparata, che sapesse fare uso di sociologia e psicologia nell'ambito politico diretto. Emblematici sotto questo aspetto furono Angelo Oliviero Olivetti e Sergio Panunzio.\nI sindacalisti rivoluzionari si rendono perci\u00f2 conto della dinamica in atto, che porta alla dominazione della societ\u00e0 da parte di minoranze capaci di utilizzare sapientemente quegli strumenti. Essi ritengono che la democrazia parlamentare immobilizzi il proletariato, togliendogli energie e quindi annientandone l'indole potenzialmente rivoluzionaria in uno stato di soggezione permanente, il tutto a vantaggio del capitalismo, padrone dei sistemi di persuasione e di produzione di massa. Il compito dei sindacalisti rivoluzionari sarebbe quello di guidare la classe proletaria stessa contro le declinanti istituzioni dello Stato liberale e creare un nuovo Stato strutturato in sindacati.\nGi\u00e0 dai primi anni del secolo, il sindacalismo rivoluzionario mosse soprattutto contro il riformismo socialista, che monopolizzava il movimento operaio, tentando di far emergere e riconoscere la propensione per i valori dell'attivismo, del dinamismo, dell'energia del volontariato, dell'interventismo. In questa visione, lo sciopero generale diventa l'evento culminante del movimento, quello in cui si concretizza il decisionismo della guida aristocratica e l'impeto rivoluzionario delle masse.\nEvoluzione nazionalista.\nGrazie agli elementi comuni, cominciano a crearsi legami ed apporti reciproci tra sindacalismo rivoluzionario e futurismo, il quale accresce l'elitarismo dell'altro e le sue venature nicciane gi\u00e0 esistenti.\nAlmeno fin dal 1910, anno in cui Enrico Corradini parlando a Trieste pose in stretta parentela e congenialit\u00e0 sindacalismo e nazionalismo, i sindacalisti rivoluzionari si erano spostati verso tale impostazione ed aderirono con entusiasmo alla guerra libica. Le riviste di Olivetti ed Orano erano attraversate da forti accenti nazionali, parallelamente al movimento soreliano in Francia, mentre Edmondo Rossoni propose nel 1912 a New York un'organizzazione operaia nazionalista che difendesse i diritti dei lavoratori italiani all'estero.\nVerr\u00e0 seguito questo tracciato quando nel 1912 Olivetti e Panunzio guidano l'intero movimento sindacalista rivoluzionario sul tema della guerra italo-turca, arricchendo il tema nazionalistico ed evolvendolo dalla posizione risorgimentale di \"idea nazionale\" e quella conservatrice-patriottarda ad una visione di riscatto per un popolo giovane e pieno di energie come quello italiano, per essi capace di poter avanzare ben precise richieste in ambito internazionale.\nCorradini evidenzia il mito pascoliano della \"grande proletaria\", che sfida eroicamente le potenze capitaliste ed imperialiste, e lo riprende in occasione della guerra libica. Successivamente verr\u00e0 nuovamente utilizzato, a conferma del filo conduttore tra i movimenti, durante la guerra etiopica del 1935-1936 e dell\"'assedio societario\", ricordando la situazione del 1912 stesso.\nUnione Sindacale Italiana e fallimento della settimana rossa.\nNel biennio che va dal 1912 allo scoppio della prima guerra mondiale, il sindacalismo rivoluzionario vive il suo periodo pi\u00f9 intenso. Oltre agli entranti sentimenti nazionalisti, nel '12 stesso nasce l'Unione Sindacale Italiana (USI), che far\u00e0 concorrenza alla CGdL. Creata da Alceste de Ambris a Parma, la cui camera del lavoro nel 1907 aveva organizzato -e portato a termine con successo visto l'accoglimento delle richieste- in un breve lasso di tempo 34 scioperi di varie categorie, si svilupp\u00f2 ed aument\u00f2 il proprio peso politico diffondendosi specialmente a Milano, dove riusc\u00ec a mantenersi sempre protagonista grazie all'attivismo ed all'organizzazione di Filippo Corridoni. La scissione dell'USI venne inizialmente osteggiata da Benito Mussolini, che tuttavia si decise ad appoggiarla dalla primavera del 1913, tanto che Corridoni pot\u00e9 affermare in un comizio: \"nella lotta non siamo pi\u00f9 soli: anche Mussolini \u00e8 con noi\". L'\"Avanti!\" infatti, diretto da Mussolini stesso, sostenne lo sciopero dei metalmeccanici del 19 maggio 1913 organizzato dall'USI, contro le direttive espresse da partito socialista e CGdL.\nMolti ritengono che sia stato il successo del sindacalismo rivoluzionario, che anche Mussolini spinse in senso mazziniano ed interventista e che maturer\u00e0 nel primo dopoguerra, a contribuire all'abbandono del partito socialista da parte del futuro Duce stesso che, gi\u00e0 nel corso della Settimana rossa, presenta alcune moderate prese di distanza..\nNel giugno del 1914 si ebbe infatti il punto di svolta per il movimento sindacalista rivoluzionario. Organizzata la \"settimana rossa\", concepita come l'espressione pi\u00f9 alta dell'attivismo della classe operaia tramite il ricorso allo strumento dello sciopero generale, si risolse con un totale e traumatico insuccesso. Ci\u00f2 provoc\u00f2 due conseguenze principali:\nInterventismo.\nQuest'ultimo fronte, realizzatosi compiutamente nell'estate del 1914 dopo una spaccatura avvenuta all'interno dell'USI in cui De Ambris si espresse a favore di un intervento in guerra a fianco della Francia, incassa l'ingresso anche della forte sezione milanese capitanata da Corridoni all'interventismo e si salda con l'interventismo futurista, che nel frattempo era gi\u00e0 passato all'azione di piazza con Marinetti e Boccioni.\nTutta la componente interventista venne espulsa dall'USI, diretta da allora dall'anarchico Armando Borghi, che rest\u00f2 su posizioni neutraliste ed internazionaliste.\nIl 5 ottobre 1914 Olivetti promosse la creazione del Fascio rivoluzionario d'azione internazionalista, in cui confluirono tutte le anime dell'interventismo sindacalista e futurista, lanciando un appello ai lavoratori italiani incitandoli ad abbracciare la causa. La battaglia interventista aveva come intento principale la critica al socialismo, bloccato su posizioni neutraliste e di aspettazione degli eventi, percepito quindi dai sindacalisti rivoluzionari come reazionario nei confronti della storia in movimento. La rivoluzione avrebbe dovuto, nelle loro idee, approfittare e sfruttare le coincidenze storiche come la guerra e rendere protagoniste negli eventi mondiali le masse che, presa coscienza del proprio potenziale, sarebbero state in grado di imporre i loro ideologie, metodologie ed interessi propri, in antitesi al vecchio ordine sociale e realizzandone un nuovo tipo. L'evento bellico venne considerato dai sindacalisti rivoluzionari come quell'avvenimento rivoluzionario che le avanguardie e le masse popolari attendevano invano da decenni e, sebbene non avesse avuto luogo all'interno del movimento operaio stesso, risultava necessario cavalcarlo e piegarlo ai propri interessi, in modo da creare il clima adatto alla realizzazione della rivoluzione..\nSempre Corridoni, in questo filone del suo pensiero volto alla patria e all'idea mobilitante-rivoluzionaria che da questa poteva scaturire, scrisse:\nMolti hanno visto l'interventismo sindacalista rivoluzionario come fondamentale per la scelta di Mussolini di abbandonare il socialismo prima e, soprattutto per via dei rapporti intensi con Panunzio, Olivetti, De Ambris e Corridoni, si ebbe la spinta che port\u00f2 Mussolini stesso alla svolta interventista e quindi all'accoglimento delle tesi di sfruttamento delle coincidenze storiche in ottica rivoluzionaria.\nProduttivismo nazionale.\nA partire dalla primavera del 1918 i maggiori esponenti del movimento cominciavano a determinare le prossime evoluzioni teoretiche dello stesso. Edmondo Rossoni esprimeva svariati accenni al produttivismo ed al riconoscimento dei valori nazionali, Olivetti parlava sempre sul settimanale di Rossoni di \"patriottismo operaio\" in ottica di \"continuit\u00e0 della tradizione dei nostri grandi\", creando i presupposti per il futuro sindacalismo nazionale.\nLa convergenza di idee tra le posizioni sindacaliste rivoluzionarie e nazionaliste avviene per mezzo di Corradini. Quest'ultimo realizz\u00f2 un'evoluzione del vecchio nazionalismo egoista, reazionario e conservatore, in senso sociale: comprendendo l'impossibilit\u00e0 nella sua epoca di creare una politica di potenza senza il consenso delle masse, si convinse fosse necessario generare nella classe produttrice un nuovo interesse nei confronti della nazione, indicando l'evoluzione del nazionalismo in un imperialismo operaio, che trasponesse il proletario dalla logica di classe alla nazione.\nAttraverso il travaglio intellettuale causato dalla guerra, il sindacalismo rivoluzionario interventista si avvicina quindi ad ottiche nettamente produttivistiche, accentuando le posizioni mussoliniane (Mussolini cambi\u00f2 emblematicamente il sottotitolo del \"Popolo d'Italia\" da \"quotidiano socialista\" a \"quotidiano dei produttori\"). In tal modo pervennero all'idea non tanto di negare la lotta di classe a difesa degli interessi di categoria, quanto la loro composizione in vista del comune interesse superiore nazionale, all'interno del quale la classe operaia avrebbe dovuto ricoprire un ruolo egemone per il ruolo fondamentale ricoperto in guerra ed il patriottismo operaio nato in trincea. In quest'ottica mutava anche la funzione dello sciopero, visto non pi\u00f9 come esclusivamente al servizio della lotta di classe ma, al contempo e secondo una linea gi\u00e0 tracciata da Corridoni nel 1912, anche strumento per un miglioramento sia qualitativo che quantitativo della struttura industriale.\nQueste nuove idee trovarono sfogo nella creazione dell'Unione italiana del lavoro (UIL), nel giugno 1918 a Milano, da parte di Rossoni e De Ambris. Al congresso costitutivo si scontrarono due visioni: quella di Rossoni, che propendeva per l'indipendenza del sindacalismo dai partiti, e quella di De Ambris, fautore di un vincolo saldo tra sindacato e politica. Quest'ultima sar\u00e0 per\u00f2 quella maggiormente apprezzata da Mussolini e dar\u00e0 luogo ad un periodo (1919-20) di forte convergenza tra i due, con l'appoggio ideologico offerto da De Ambris stesso al programma dei Fasci italiani di combattimento (23 marzo 1919), da cui prender\u00e0 poi spunto il sindacalismo fascista per le attuazioni in fase governativa.\nSolo pochi giorni prima, il 16 marzo 1919, al Dalmine si verific\u00f2 la prima occupazione con autogestione operaia della storia italiana, organizzata dai sindacalisti rivoluzionari stessi. Il fatto eclatante, che dest\u00f2 scalpore, fu per\u00f2 soprattutto la continuazione della produzione, d'accordo con l'ottica produttivista che aveva acquisito il movimento: gli operai autorganizzati continuarono infatti il lavoro, issando sulla fabbrica il tricolore nazionale. Due giorni dopo lo stesso Benito Mussolini raggiunger\u00e0 gli stabilimenti.\nRottura con il fascismo.\nIl connubio tra sindacalismo rivoluzionario e fascismo sansepolcrista dur\u00f2 fino alla fine del 1920 quando, in conseguenza della grave sconfitta elettorale della fine del 1919, Mussolini oper\u00f2 la strategia della \"virata a destra\" per aprirsi maggiori spazi politici e, staccandoli dalla UIL, cre\u00f2 i Sindacati economici, che nel gennaio 1922 diventeranno poi la Confederazione nazionale delle Corporazioni sindacali fasciste, dirette da Rossoni e dipendenti dal Partito nazionale fascista.\nLa crisi tra i due movimenti si attu\u00f2 essenzialmente sul nodo della concezione del rapporto tra economia e politica. Da una parte il fascismo, che riteneva fondamentale che ogni dinamica attraversi la nazione sia controllata dallo Stato, dall'altra i sindacalisti rivoluzionari, che vedevano questa posizione come antitetica ai propri canoni libertari ed autonomisti e concepivano la nazione come identit\u00e0 e sostanza storica di un popolo, ma lo Stato come sistema di potere di una classe esclusiva.\nAll'irrompere di questa crisi contribu\u00ec anche la questione fiumana: il raffreddamento di Mussolini, che non aveva visto favorevolmente il trattato di Rapallo (1920), nei confronti di D'Annunzio, realizz\u00f2 al contrario un avvicinamento dei sindacalrivoluzionari con il fiumanesimo. La collaborazione tra questi ultimi due movimenti dar\u00e0 vita nell'ottobre 1922 alla rivista \"La Patria del popolo\", recante il sottotitolo \"settimanale sindacalista-dannunziano\".\nFine del movimento.\nNello stesso momento, per\u00f2, si verificher\u00e0 la Marcia su Roma (28 ottobre 1922). Ci\u00f2 non sop\u00ec le intenzioni dei sindacalisti rivoluzionari, che tentarono la creazione di un fronte spostato a sinistra, anche con elementi socialisti, progettando una sorta di costituente sindacale per preservare il movimento dalle contaminazioni parititiche e stataliste, in contrapposizione alle Corporazioni di Rossoni. La volont\u00e0 del movimento and\u00f2 scemando in una parabola discendente. Con l'edificazione dello Stato fascista, infatti, la storia del sindacalismo rivoluzionario si disperde nelle storie e nelle vicende personali dei suoi singoli interpreti ed esponenti, esaurendo la sua funzione storica, pur avendo impresso a fondo la sua immagine e le sue idee su quel movimentato periodo della storia italiana, sui suoi protagonisti e sull'egemonia fascista che andava affermandosi.\nI sindacalisti rivoluzionari, in larghissima parte, aderirono, prima o dopo, al fascismo (Olivetti, Panunzio, Orano, Dinale, Lanzillo, ecc) con poche eccezioni, come De Ambris, che prefer\u00ec l'esilio. Mentre altri ancora, con l'esempio di Filippo Corridoni, erano gi\u00e0 morti in trincea da volontari nella Grande Guerra, dimostrando l'idealismo e la fede disinteressata nei propri ideali che fecero del sindacalismo rivoluzionario un movimento reale ed ideologicamente onesto e non filosoficamente astratto.\nNel mondo.\nIl sindacalismo rivoluzionario nacque in Francia come raggruppamento di correnti all'interno della Conf\u00e9d\u00e9ration g\u00e9n\u00e9rale du travail (CGT), che si opponevano all'influenza della corrente politica dei guesdisti. Un accordo fra queste correnti permise al congresso nazionale del 1906 il voto di quella che divenne la celebre Charte d'Amiens. Victor Griffuelhes fu segretario della confederazione in quegli anni. Sin dal 1908, con l'arrivo alla direzione di Louis Niel e soprattutto di L\u00e9on Jouhaux, prese una piega pi\u00f9 moderata, che far\u00e0 contrasto con la linea radicale delle componenti sindacaliste rivoluzionarie europee rimaste minoritarie nell'ambito delle rispettive realt\u00e0 sindacali nazionali.\nIn Spagna, l'ideologia sindacalista rivoluzionaria \u00e8 stata incarnata dalla Confederaci\u00f3n Nacional del Trabajo (CNT), che si costitu\u00ec nel 1910 e che ebbe la massima diffusione nel primo dopoguerra, rappresentando l'ossatura dell'opposizione popolare al golpe franchista soprattutto in Catalogna ed in particolare nei primi mesi della guerra civile.\nIn Argentina, il sindacalismo rivoluzionario, mescolato a tendenze anarchiche, ebbe grande importanza tra il 1905 e la fine degli anni venti attraverso la Federaci\u00f3n Obrera Regional Argentina (FORA) che nel 1915 si scisse in due sindacati.\nNegli Stati Uniti, fu il sindacato industrialista degli Industrial Workers of the World (IWW) che incarn\u00f2 tra il 1905 e il 1924 il sindacalismo rivoluzionario in quel paese.\nMaggiori esponenti.\nAll'estero:\nIn Italia:"}
{"id": "107542", "revid": "2193998", "url": "https://it.wikipedia.org/wiki?curid=107542", "title": "Microsoft SQL Server", "text": "In informatica Microsoft SQL Server \u00e8 un DBMS relazionale (\"Relational Database Management System\" RDBMS), prodotto da Microsoft. Nelle prime versioni era utilizzato per basi dati medio-piccole, ma a partire dalla versione 2000 \u00e8 stato utilizzato anche per la gestione di basi dati di grandi dimensioni.\nStoria.\nL'ingresso di Microsoft nel mondo dei database di fascia \"enterprise\" risale intorno al 1989 quando cominci\u00f2 la competizione con Oracle, IBM e Sybase che erano i dominatori del mercato. La prima versione fu SQL Server per OS/2 ed era quasi identica a Sybase SQL Server 4.0 su Unix.\nFino al 1994 Microsoft SQL Server riportava tre copyright della Sybase come indicazione della sua origine; in seguito Sybase cambi\u00f2 il nome del suo prodotto in \"Adaptive Server Enterprise\" per evitare confusione con \"Microsoft SQL Server\".\nSQL Server 7.0 \u00e8 stato il primo database server basato su un'interfaccia grafica fabbricata dalla stessa ditta del Database.\nA partire dalla versione 2016, \"Microsoft SQL Server Management Studio\" viene scorporato dalla distribuzione di Microsoft SQL Server e pu\u00f2 essere scaricato e installato gratuitamente.\nA partire dalla versione 2017, SQL Server \u00e8 disponibile per Windows, Linux e contenitori Docker. Sempre da questa versione, non verranno pi\u00f9 rilasciati aggiornamenti tramite Service Pack (SP) ma solamente tramite Cumulative Updates (CU) e Critical Updates (GDR).\nDescrizione.\nMicrosoft SQL Server usa una variante del linguaggio SQL standard (lo standard ISO certificato nel 1992) chiamata \"Transact-SQL\" (T-SQL).\nSia Microsoft SQL Server sia Sybase Adaptive Server Enterprise comunicano sulla rete utilizzando un protocollo di livello applicazioni chiamato \"Tabular Data Stream\" (TDS). SQL Server supporta anche \"Open Database Connectivity\" (ODBC).\nIl servizio di SQL Server risponde per default sulla porta 1433.\nVarianti.\nUna versione ridotta di Microsoft SQL Server 2000 chiamata MSDE (\"Microsoft SQL Server Desktop Engine\") viene distribuita con prodotti come Visual Studio, Microsoft Access ed altri. MSDE presenta alcune restrizioni: supporta solo database con dimensioni massime di 2GB, non ha strumenti per essere amministrato ed \u00e8 programmato per ridurre le prestazioni quando si superano gli 8 accessi concorrenti.\nIl successore di MSDE \u00e8 la serie SQL Server Express, nelle versioni 2005, 2008 e, recentemente, SQL Server 2012 Express.\nSimile ad MSDE, SQL Server Express include tutte le principali funzionalit\u00e0 di SQL Server, ma presenta delle restrizioni per quanto riguarda la scalabilit\u00e0 del database. Pu\u00f2 utilizzare una sola CPU, 1GB di RAM e supporta database con dimensioni massime fino a 4GB (10GB dalla versione 2008 R2 e successive).\nLe versioni Express di SQL Server non includono naturalmente prodotti di fascia enterprise come \"Analysis Services\", \"Reporting Services\", \"Data Transformation Services\" e \"Notification Services\". Diversamente da MSDE, SQL Server Express include una console di amministrazione chiamata \"SQL Server Management Studio Express\", disponibile come pacchetto separato o in bundle.\nEsiste anche una versione ridotta chiamata SQL Server Mobile (ora chiamata SQL Server Compact e distribuita a fine 2006) dedicata alle applicazioni su dispositivi mobili.\nEdizioni.\nL'attuale versione 2019 prevede cinque diverse edizioni:"}
{"id": "107543", "revid": "599013", "url": "https://it.wikipedia.org/wiki?curid=107543", "title": "CICR", "text": ""}
{"id": "107546", "revid": "767487", "url": "https://it.wikipedia.org/wiki?curid=107546", "title": "Quorthon", "text": "Conosciuto anche con il suo nome di battesimo Thomas o pi\u00f9 semplicemente come Ace, fu ideatore, unico compositore e unico membro stabile e pubblico della band black/viking metal Bathory, che fond\u00f2 nel 1983. Nel gruppo fu principalmente cantante e chitarrista, ma si ciment\u00f2 anche nelle parti da tastierista, bassista e batterista.\nQuorthon, con il suo progetto Bathory, \u00e8 nominato tra i pi\u00f9 grandi innovatori del metal estremo assieme a gruppi come gli svizzeri Celtic Frost, i tedeschi Kreator e i danesi Mercyful Fate. \u00c8 considerato dai critici come uno dei maggiori innovatori nella storia del genere black metal grazie a dischi come \"Bathory\" e \"Under the Sign of the Black Mark\", rispettivamente del 1984 e del 1987, oltre che il padre fondatore con gli album \"Blood Fire Death\" e \"Hammerheart\", pubblicati rispettivamente nel 1988 e nel 1990, del genere viking metal.\nFu trovato morto nel suo appartamento il mattino del 3 giugno 2004, colpito da un infarto miocardico acuto all'et\u00e0 di 38 anni.\nBiografia.\nLe poche notizie sulla giovinezza (1966-1983).\nAce B\u00f6rje Thomas Forsberg nacque a Stoccolma il 17 febbraio 1966. Della sua infanzia e della sua famiglia si conosce veramente poco e lo stesso nome di battesimo \u00e8 a tutt'oggi motivo di controversia. \u00c8 noto come la stessa denominazione Ace B\u00f6rje, nonostante appaia sulla sua lapide, fosse uno pseudonimo. \u00c8 probabile che il suo nome all'anagrafe fosse Thomas, anche se durante la sua carriera rifiut\u00f2 di essere chiamato cos\u00ec, replicando spesso che il suo nome era Runka Snorkr\u00e5ka, P\u00e4r Vers, Fj\u00e4rt Bengrot, Folke Ostkuksgrissla o Fnoret, tutti pseudonimi da lui coniati e dal significato fortemente ironico. In un'intervista del 1989 ha dichiarato che il significato dello pseudonimo Quorthon \u00e8 \"pi\u00f9 o meno \u201cdark demon for a dark princess\u201d\".\nSuo padre, B\u00f6rje Forsberg, conosciuto in campo musicale con il nomignolo \"Boss\", era esperto di musica rock e metal, tanto da ricoprire la carica di produttore, direttore e proprietario della casa discografica Black Mark Productions, fondata nel 1991. Probabilmente fu proprio lui a trasmettergli la passione per la musica e a indirizzarlo verso il futuro genere musicale.\nSi evince inoltre, da dichiarazioni rilasciate in alcune interviste, che Ace fosse appassionato di storia e affascinato dalla mitologia, in particolare riguardo alle saghe di quei popoli scandinavi che un tempo abitavano le sue terre di origine, tanto da dedicargli degli studi approfonditi. Molte delle sue canzoni contengono elementi epici e frequenti riferimenti a tematiche storico-mitologiche, ricorrendo spesso in tutte le fasi della sua carriera.\nLa carriera musicale (1983-2004).\nL'era Black (1983-1988).\nLa carriera musicale di Quorthon inizi\u00f2 nel 1983 quando il gruppo di allora, denominato \"Nosferatu\" (di cui era leader sotto lo pseudonimo \"Black Spade\"), si sciolse e fu rifondato con il nome \"Bathory\", un esplicito riferimento alla contessa Erzs\u00e9bet B\u00e1thory.\nQuorthon raccont\u00f2 di come la denominazione del gruppo gli venne in mente, in modo pi\u00f9 casuale che ricercato, mentre si trovava a Londra, circa un anno prima della fondazione del gruppo, in visita al \"The London Dungeon\". Giunto nella sezione dedicata all'orrore, si trov\u00f2 di fronte a una ricostruzione di una stanza medioevale con al centro una vasca e un manichino di donna nudo e cosparso di sangue, circondato da altre donne nude, torturate e dissanguate. Riguardo a questa visione, il musicista raccont\u00f2:\nRitornato poi a casa, Quorthon si interess\u00f2 molto sulla storia della contessa, leggendo su di lei libri e facendo ricerche. L'interesse per questa vicenda divenne per lui un'ossessione e di conseguenza la denominazione del suo gruppo non pot\u00e9 avere diverso nome che Bathory.\nNel gruppo, Ace fu l'unico membro stabile e pubblico, facendosi supportare nei primi anni, in studio di registrazione, dal bassista Freddan, dal batterista Jonas \u00c5kerlund e, per qualche mese, da un cantante soprannominato \"The Animal\", licenziato quando Quorthon decise di assumere personalmente il ruolo di voce solista. I primi lavori evidenziarono una musica rude ed aggressiva, ponendo le basi di uno stile che molte altre band avrebbero successivamente imitato.\nIl debutto discografico avvenne nello stesso anno, quando due brani della band furono inclusi nella raccolta \"Scandinavian Metal Attack\", ottenendo riscontri positivi dal pubblico e dalla critica. Fu cos\u00ec che il produttore della compilation, Tyfon Grammofon, contatt\u00f2 Quorthon, proponendogli di registrare un album in studio.\nNel 1984 fu quindi pubblicato il primo album del gruppo, l'omonimo \"Bathory\". Il disco presentava uno stile assimilabile a quello dei Venom, in particolare nell'album \"Black Metal\" (1982), considerato il capostipite del genere black metal, ma rafforzato da cantati in violento scream, sempre incentrati sul tema del satanismo. Grazie agli ottimi apprezzamenti ottenuti, i Bathory poterono pubblicare l'anno seguente un nuovo disco, dal titolo \"The Return...\", che biss\u00f2 le sonorit\u00e0 espresse nella precedente uscita abbinandole per\u00f2 ad una migliore qualit\u00e0 espressiva e di registrazione.\"The Return...\" \u00e8 il primo album che porta un'innovazione al Black Metal visto che negli anni precedenti a quest'album le bands, come anche Quorthon con il suo debut-album, suonavano troppo simili ai padri fondatori del Black Metal, ovvero ai Venom. Con quest'album per\u00f2 le cose cominciarono a cambiare e il Black Metal pot\u00e9 iniziare a muoversi su una nuova strada grazie a una profonda malvagit\u00e0 e oscurit\u00e0 (mai sentita prima di allora) impressa nelle canzoni e nell'album in generale con uno stile di cantato unico (lo screaming) che ispirer\u00e0 soprattutto le bands scandinave e il Black Metal anni novanta.Quest'album, assieme a \"Hell Awaits\" degli Slayer e a \"Seven Churches\" dei Possessed, tutti usciti nel 1985, fanno parte di un'importante nuova direzione sulla quale il Black metal inizi\u00f2 a muoversi.\nDopo due anni di pausa, Quorthon torn\u00f2 sulle scene con un nuovo disco, dal titolo \"Under the Sign of the Black Mark\". L'album, considerato uno dei pi\u00f9 importanti esempi di black metal anni ottanta, presentava un sound maturato, con tematiche meno violente dei precedenti, ma comunque aggressive e coerenti con le precedenti. Complessivamente, questo disco diventer\u00e0 uno dei capostipiti della produzione dei Bathory e del black metal scandinavo in generale, oltre che un importante punto di riferimento di molte successive proposte musicali provenienti da quelle terre.\nLa prima era Viking (1988-1993).\nAgli inizi degli anni novanta Quorthon prese il pieno controllo dei Bathory, licenziando i precedenti componenti e assumendo due turnisti (che si esibivano con i soprannomi di Kothaar e Vvornth). Con loro pubblic\u00f2 nel 1988 un nuovo album, intitolato \"Blood Fire Death\". Il disco presentava elementi di transizione e proposte ritmiche fortemente rallentate rispetto ai precedenti lavori. I testi si discostavano in parte dai precedenti argomenti per approdare al genere epico, affrontando ancora una volta il tema della battaglia contro la religione cristiana. Il satanismo esplicito dei precedenti lavori, sfuma ora verso toni di maggiore introspezione, indulgendo alla rievocazione e riproposizione dell'antica religione nordica alla ricerca di una sorta di rivincita sulla cristianit\u00e0. Nonostante questi aspetti, l'album presentava ancora sonorit\u00e0 di derivazione black ma gett\u00f2 le basi per i successivi lavori folk metal e viking metal.\nFu nel 1990 con l'uscita di \"Hammerheart\" che i Bathory sorpresero critica e ammiratori con un cambio improvviso di genere. Il disco, dominato da atmosfere fortemente epiche, presentava uno stile ancora meno aggressivo dei precedenti. Inoltre, per la prima volta, fu adottata la tecnica del \"triplet gallop beat\", resa famosa dalla band epic metal Manowar; furono sempre questi ultimi ad esercitare un'influenza primaria sulle atmosfere e le parti corali presenti nel disco. I testi, ulteriore elemento di novit\u00e0, si sviluppavano come un \"concept-album\", sul tema del lungo e tormentato processo di cristianizzazione dei popoli scandinavi, un evento doloroso e violento che provoc\u00f2 profonde fratture nella societ\u00e0 e nella cultura nordica del tempo.\nCon \"Hammerheart\" i Bathory diventarono i capostipiti del genere viking metal. L'album ebbe un apprezzabile successo commerciale, ulteriormente trascinato dal video del brano \"One Rode to Asa Bay\". Il filmato, totalmente finanziato da Quorthon, fu mandato in onda anche da MTV.\nForti dei favorevoli riscontri, i Bathory riproposero lo stile musicale di \"Hammerheart\" anche nell'album successivo, \"Twilight of the Gods\", pubblicato nel 1991. Il disco port\u00f2 alla definitiva maturazione musicale del gruppo proponendo un folk metal a base nordica con forti influenze classiche (fatto questo dimostrato dallo stesso titolo, traducibile in lingua italiana come \"Il Crepuscolo degli Dei\", riconducibile al terzo atto dell'opera di Richard Wagner \"L'anello del Nibelungo\"), in un contorno di atmosfere e ritmiche evocative e celebrative. I testi affrontavano temi mitologici, senza per\u00f2 risolversi in un \"concept-album\", e comportando perci\u00f2 un aumento delle parti corali ed acustiche. Anche \"Twilight of the Gods\" riscosse un buon successo di critica e di pubblico.\nParentesi thrash e dischi solisti (1993-1996).\nNel 1993 Quorthon decise di accantonare momentaneamente il progetto Bathory e nel 1994 pubblic\u00f2 un lavoro solista intitolato semplicemente \"Album\". Il disco, che esibiva un sound a met\u00e0 tra il rock e il rock alternativo influenzato ancora una volta da sonorit\u00e0 nordiche, oltre che dal suono dei Black Sabbath e dei Mountain, incentr\u00f2 i suoi testi sulla vita quotidiana dell'artista ma non soddisfece in alcun modo i fan del polistrumentista e si rivel\u00f2 un insuccesso commerciale, inducendo l'artista ad un ritorno sui propri passi per dedicarsi di nuovo a tempo pieno ai Bathory.\nVittima per\u00f2 di un calo di ispirazione, dovuto forse alla incessante ed eccessiva ricerca di innovazione, Quorthon pubblic\u00f2 due album thrash/black metal che ebbero riscontri commerciali ed artistici scadenti. Si trattava di \"Requiem\" (1994) e \"Octagon\" (1995). I brani riproponevano sonorit\u00e0 poco innovative, un thrash anni ottanta simile a quello di band come Slayer, Sodom e Kreator ma nettamente inferiore in qualit\u00e0 e fantasia, la cui unica caratteristica degna di nota era l'inserimento di elementi nordici nelle parti vocali.\nNel 1997 Quorthon tent\u00f2 di risollevare la sua carriera solista con un disco dal titolo \"Purity of Essence\", nuovamente dalle sonorit\u00e0 rock/rock alternativo ma con influenze tratte dai lavori dei Sex Pistols e dei The Beatles. Anche in questo caso, i riscontri furono molto scarsi. Il disco non riscosse successo, convincendo di fatto Quorthon ad abbandonare definitivamente l'idea di una carriera solista sotto il proprio nome.\nLa seconda era Viking (1996-2004).\nIntanto, nel 1996, Quorthon aveva dato alle stampe, su forte pressione dei suoi estimatori, un nuovo album con i Bathory, dal titolo \"Blood on Ice\", gi\u00e0 pronto per la pubblicazione fin dal lontano 1989, ma che non aveva mai ritenuto completo. \"Blood on Ice\" vide un ritorno allo stile viking metal dei precedenti lavori, rivelandosi una scelta di successo. Il disco ripropose la forma di un \"concept-album\" incentrato su una saga leggendaria, secondo molti autobiografica, riguardante un eroe mitologico nato dalla sua fantasia. Musicalmente, l'album rimanda all'epic metal anni ottanta, caratterizzato da melodie aggressive e potenti e brani che ottennero recensioni positive, nonostante la cattiva registrazione. Fu comunque uno dei dischi di maggiore successo dei Bathory e uno degli esempi di viking metal pi\u00f9 spesso citati.\nQuorthon e i Bathory si eclissarono dalle scene per cinque anni, durante i quali la sola pubblicazione fu la raccolta \"Jubileum III\" (1998). Nell'ottobre 2001 i Bathory ricomparvero sulla scena metal con l'album \"Destroyer of Worlds\", un disco, a detta dello stesso Quorthon, realizzato frettolosamente sotto le continue pressioni della sua casa discografica. Il risultato fu dunque un lavoro ibrido, a cavallo tra le sonorit\u00e0 viking metal e il thrash metal degli album \"Requiem\" e \"Octagon\". Quorthon, nonostante tutto non insoddisfatto del risultato, afferm\u00f2 che l'album originariamente ideato doveva assumere connotazioni \"progressive\", ma che, a seguito di numerose sollecitazioni di fan che chiedevano un album pi\u00f9 simile ai primi lavori, fu deciso di accantonare i brani in preparazione ripartendo da zero.\nL'anno successivo, nel 2002, Quorthon riapparve sulla scena pubblicando il primo di quattro dischi di una saga musicale dal titolo \"Nordland\", intitolato \"Nordland I\", a cui segu\u00ec a distanza di un anno la parte seconda, \"Nordland II\", pubblicato nel 2003. Questi due dischi, dal buon successo commerciale, apparvero come il culmine dell'evoluzione del genere viking metal da parte di Quorthon, con canzoni molto lunghe ed evocative e testi dal contenuto storico e mitologico.\nIl decesso (2004).\nMentre si attendeva il terzo capitolo della saga Nordland (previsto per i primi mesi del 2006), il 9 giugno 2004 fu annunciata sul sito ufficiale del gruppo la morte improvvisa e inaspettata di Quorthon. Nei giorni seguenti, confermata in modo ufficiale la notizia, fu reso noto che il musicista era stato trovato privo di vita nel suo appartamento di Stoccolma il 7 giugno 2004, colpito presumibilmente da un infarto del miocardio all'et\u00e0 di 38 anni. L'autopsia conferm\u00f2 la diagnosi e stabil\u00ec anche che gi\u00e0 da anni Quorthon era affetto da problemi cardiaci.\nIl progetto Bathory, in quanto progetto solista, si sciolse immediatamente. I funerali del musicista si tennero in forma privata e le sue spoglie tumulate nella tomba di famiglia del \"Sandsborgskyrkog\u00e5rden\" di Stoccolma, lotto 1 tomba 525.\nLa scomparsa di Quorthon ebbe una vasta eco nel mondo della musica epica e black, e molti artisti porsero pubblicamente il loro addio al musicista. Sull'onda della grande partecipazione emotiva dei fan, la famiglia Forsberg diram\u00f2 un comunicato, a tre settimane dall'evento, in cui esprimeva pubblici ringraziamenti.\nGli omaggi alla memoria (2004-oggi).\nIl 3 giugno 2006 la Black Mark Records pubblic\u00f2 un cofanetto in suo ricordo, dal titolo \"In Memory of Quorthon\", contenente tre CD, un \"booklet\" di 176 pagine, un DVD con il video integrale di \"One Rode to Asa Bay\", oltre che interviste e rare immagini. Furono pubblicati anche diversi \"tribute-album\" dedicati alla band Bathory, dei quali quello di maggiore rilievo fu la raccolta intitolata \"\".\nNel 2005 vennero pubblicati i primi lavori postumi di Quorthon. Si trattava dei singoli \"Silverwing\" e \"Between life and death\", brani a cui il musicista stava lavorando nei primi mesi del 2004 assieme all'ex cantante dei Lake of Tears Jennie Tebler. Le tracce, interamente composte e suonate da Quorthon e mixate da suo padre, furono realizzate dalla Black Mark Records. La Tebler, che dichiar\u00f2 di essere la sorella di Quorthon, pubblic\u00f2 il suo primo album, intitolato \"Till Death Tear Us Part\", con la sua band gothic metal Jennie Tebler's Out of Oblivion il 25 luglio 2008. Il disco rese omaggio al fratello scomparso.\nMusica.\nStrumentazione.\nNei primi anni di carriera (durante il \"periodo black metal\" dei Bathory) Quorthon utilizz\u00f2 una chitarra Ibanez Destroyer I. In seguito, grazie anche a migliori disponibilit\u00e0 economiche, pot\u00e9 permettersi l'utilizzo di numerosi strumenti della Gibson Guitar Corporation, casa che divenne in breve tempo la sua fornitrice ufficiale, sia per le chitarre, con il modello \"Gibson Flying V\", che per i bassi elettrici. Il polistrumentista fece uso anche di plettri della Jim Dunlop, amplificatori della Yamaha, della Orange e della Marshall Amplification, e di corde di marca GHS e Dean Markley.\nPer quanto concerne gli altri strumenti, Quorthon utilizz\u00f2 percussioni della Roland Digital Drums. Di altri materiali, come ad esempio delle tastiere e degli strumenti folkloristici, non \u00e8 nota la provenienza.\nStile e influenze.\nAnalizzando la tecnica e le ritmiche prodotte da Quorthon ci si rende facilmente conto che, nei fraseggi di chitarra, egli evidenzi\u00f2 uno stile veloce, adatto nel gestire i \"riff\" cupi e potenti, tipici del genere. Analoghe considerazioni sono suggerite dall'ascolto delle parti di basso e pi\u00f9 in generale dei diversi strumenti a corda che suon\u00f2 nei brani pi\u00f9 evocativi. Anche alle tastiere, Quorthon si produsse in un'adeguata resa della coralit\u00e0 e della solennit\u00e0 del genere \"epic\"; l'utilizzo evocativo nella sua musica di atmosfere nordiche, riusciva infatti a catturare l'immaginario dell'ascoltatore, portandolo a concentrarsi in modo intenso sulle argomentazioni delle tracce.\nNel suo stile canoro fece largo uso della tecnica di \"scream\" mista a \"growl\", specie nei primi tre album dei Bathory, dove ottenne ampi apprezzamenti per le particolari tonalit\u00e0 rauche, soffocate e gutturali. Quando pass\u00f2 al genere viking metal, il musicista esib\u00ec una vocalit\u00e0, secondo molti, non altrettanto efficace, caratterizzata da una vistosa monotonalit\u00e0 che, specialmente nelle parti pi\u00f9 acute, talvolta trascendeva fino ai limiti della stonatura. Ciononostante, diversi artisti si ispirarono al suo stile e lo citarono come un'importante influenza.\nIn molti ritengono che la musica dei primi Bathory fosse stata influenza da Venom e Slayer, per via di forti similarit\u00e0 stilistiche con questi due gruppi mentre altri ritengono che i Manowar abbiano dato ispirazione alla fase viking della band. In realt\u00e0, Quorthon neg\u00f2 tutto questo dicendo:\nAncora, riguardo alle presunte influenze Manowar, presenti soprattutto in \"Hammerheart\", Quorthon sostenne di non aver mai ascoltato una canzone di questo gruppo prima di iniziare la stesura dell'album e che questa sia in realt\u00e0 solo una leggenda, nata dal fatto che il suo batterista accompagn\u00f2 un suo riff utilizzando un beat simile a quello del gruppo statunitense. Quorthon disse inoltre:\nQuorthon cit\u00f2 come influenze primarie Black Sabbath, Mot\u00f6rhead e G.B.H., altre ispirazioni furono Exploited, Kiss e Sex Pistols:\nRiguardo al suo \"background\" musicale, Quorthon nel 2001 dichiar\u00f2:\nQuorthon sostenne inoltre che gran parte dell'ispirazione compositiva dell'album \"Twilight of the Gods\" gli giunse ascoltando alcune opere di musica classica di Richard Wagner, a cui si era avvicinato per la prima volta nel 1985.\nElementi innovatori.\nQuorthon \u00e8 unanimemente considerato dai critici come uno dei maggiori innovatori del black metal nordico; infatti, pur mantenendo testi che, come per gli altri gruppi black del periodo, si rifanno spesso a temi satanici, blasfemi e cruenti, musiche basate sull'uso di riff e power chord diversi da quelli comunemente usati nell'heavy metal, e una produzione spesso volutamente scarna, fortemente incentrata sulla batteria e sulla chitarra, a scapito del basso, aggiunse per la prima volta un cantato in primitivo scream, tecnica vocale basata sull'uso di timbri alti e su sonorit\u00e0 roche che la trasformavano in un violento urlo.\n\u00c8 anche considerato, grazie in particolare agli album \"Blood Fire Death\" e \"Hammerheart\", un innovatore del folk metal e il padre fondatore del viking metal, un genere di diretta derivazione dal \"black\" (analoghe sono infatti le atmosfere cupe e le ritmiche dure e pesanti, seppure fortemente rallentate), ma privo del cantato scream e rafforzato da atmosfere epiche riecheggianti le leggende della mitologia scandinava, e parti corali.\nIn \"Blood Fire Death\" infatti egli propose per la prima volta un sensibile rallentamento delle ritmiche rispetto ai precedenti lavori di stampo puramente black metal, abbinando ci\u00f2 a un approccio pi\u00f9 calcolato alla musica. Inoltre, il disco vide l'introduzione delle tematiche vichinghe.\n\u00c8 con il successivo \"Hammerheart\" che la maturazione del nuovo genere arriva a completamento. L'album vide un'espansione delle tematiche mitologiche, divenendo di fatto progenitore di quello che oggi viene classificato come sound viking metal. Nel disco furono inseriti nuovi elementi, quali le parti vocali multi traccia, le armonizzazioni vocali, parti di tastiere, arrangiamenti orchestrali, oltre che spunti derivativi dalle melodie tradizionali del folklore nordico.\nIl carattere.\nIl pensiero.\nLeggendo i testi dei brani di Quorthon, si evince quanto egli fosse conoscitore appassionato di esoterismo, di storia e di mitologia vichinga, oltre che un attento osservatore del presente. Nel corso della sua carriera, cerc\u00f2 infatti di sensibilizzare i suoi ascoltatori sulle vicende legate al suo popolo e alla sua cultura, spesso presentandosi, specialmente nei primi anni di carriera, come una figura anticristiana e fortemente pagana. Contrariamente all'opinione comune, egli non prese comunque mai seriamente in considerazione questo ruolo di satanista e le relative tematiche occulte; infatti dichiar\u00f2:\nQuorthon stesso dichiar\u00f2 sempre di non cantare semplicemente la cultura vichinga. Riguardo ai componimenti di \"Hammerheart\", ad esempio, disse:\nAltro elemento importante del pensiero di Quorthon fu quello legato all'uomo e all'umanit\u00e0 in generale. Egli espresse sempre un certo pessimismo riguardo alla condizione umana, affermando di vedere intorno a s\u00e9 una schiera sempre pi\u00f9 folta di individui schiavi delle circostanze e incapaci di reagire alle difficolt\u00e0 dell'esistenza. Proprio riguardo alla condizione dell'uomo egli disse:\nIl rapporto con i fan e i media.\nQuorthon \u00e8 ricordato per la costanza e l'impegno che profuse in campo musicale, senza tuttavia eccedere nella ricerca del successo commerciale, del consenso dei fan o nell'abuso della sua notoriet\u00e0, mantenendo anzi un atteggiamento ritroso e spesso sfuggente.\nFu un uomo schivo e solitario che, nonostante il successo raggiunto, prefer\u00ec tenersi fuori dalle scene e lontano dai riflettori. Fu estremamente riservato riguardo alla sua vita privata, tant'\u00e8 che di lui sono note pochissime notizie certe e affidabili. Concesse raramente interviste e le sue apparizioni sulle riviste di settore e in televisione furono molto scarse. Per lo stesso motivo non si esib\u00ec mai in concerto con la sua band e i rapporti con i fan furono incostanti, limitati a occasionali eventi non pubblicizzati legati al mondo \"underground\". Uno dei pochi filmati di questo artista fu girato durante un breve tour promozionale in Portogallo nei primi anni novanta, dove si vede un Quorthon circondato da pochi amici e una sessione di autografi con alcuni ammiratori in un piccolo locale apparendo anche qui, sebbene disponibile, piuttosto impacciato e di poche parole.\nQuesti elementi contribuirono a creare intorno a lui, nel tempo, un alone di mistero e un'aura quasi leggendaria, al punto che taluni paragonarono il suo stile di vita a quello di un asceta. Durante un'intervista del 2001, a chi gli chiedeva se egli sentisse sulle sue spalle la responsabilit\u00e0 di apparire come una leggenda, Quorthon rispose cos\u00ec:\nAlla luce di quanto detto, sembrerebbe proprio che Quorthon suonasse solamente per passione e non per guadagnare soldi.\nMa nonostante ci\u00f2, Quorthon tenne sempre in grande considerazione le opinioni dei suoi ammiratori: nel 2001 fu persuaso, dalle continue e-mail ricevute dai fan, ad accantonare un progetto per un nuovo stile musicale progressivo dei Bathory in favore di un ritorno a sonorit\u00e0 pi\u00f9 simili a quelle della prima decade di storia del gruppo; il risultato fu il disco \"Destroyer of the Worlds\". Ma, proprio a causa di questi continui cambi di genere, si form\u00f2 ben presto una sorta di scissione tra i suoi estimatori: una parte sostenne le sonorit\u00e0 thrash/black metal, l'altra prefer\u00ec la pubblicazione di dischi basati sullo stile \"viking metal\". Riguardo a questa situazione, Quorthon ebbe a dire con amarezza:"}
{"id": "107554", "revid": "307923", "url": "https://it.wikipedia.org/wiki?curid=107554", "title": "SQL Server", "text": ""}
{"id": "107557", "revid": "2077792", "url": "https://it.wikipedia.org/wiki?curid=107557", "title": "Fiat 131", "text": "La Fiat 131 \u00e8 una autovettura prodotta dal gruppo FIAT tra il 1974 e il 1985.\nLe premesse.\nLa \"Fiat 131\", presentata al Salone dell'automobile di Torino nell'autunno del '74, nacque in un periodo difficile per l'economia europea e per la FIAT in particolare. La crisi petrolifera, scoppiata a causa della guerra del Kippur (novembre 1973), facendo salire alle stelle il prezzo del carburante mise, di fatto, al bando le vetture sportive o troppo assetate. L'elevata inflazione, causata dall'aumento dei costi energetici, aveva scatenato scioperi selvaggi e contestazioni che avevano, pi\u00f9 volte, paralizzato la produzione della casa torinese.\nL'allungamento conseguente dei tempi di consegna favor\u00ec l'espansione dei concorrenti stranieri che, in certi casi (come, ad esempio, Peugeot), potevano offrire motori Diesel pi\u00f9 adatti al clima economico. Il quadro descritto influ\u00ec notevolmente sul progetto, avviato prima della crisi, dell'erede della valida, ma vecchia, 124.\nOccorreva rinunciare ai brillanti, ma assetati, motori bialbero del modello precedente e anche ai quattro freni a disco. Inoltre si rinunci\u00f2 alle versioni sportive coup\u00e9 e spider, giudicate frivole e inadatte al clima sociale. A ogni modo i motori bialbero continuavano a motorizzare tutti gli allestimenti del modello Beta della Lancia (gi\u00e0 assorbita tre anni prima dal gruppo FIAT). Per compensare queste mancanze, la nuova nata doveva offrire solidit\u00e0, comfort, finiture accurate e sicurezza di buon livello, elementi poco presenti sulla progenitrice e anche su molte altre vetture della concorrenza.\nLe serie.\nLa prima serie.\nA met\u00e0 ottobre 1974 nasce la nuova berlina media di casa FIAT: si tratta della 131, che va a rimpiazzare nei listini la Fiat 124.\nPer la prima volta la FIAT abbandona la sigla unicamente numerica per far posto anche al nome dello stabilimento d'assemblaggio della 131: Mirafiori. Dalla 124 riprese i motori, con un asse a camme laterale e distribuzione ad aste e bilancieri e lo schema meccanico piuttosto convenzionale: trazione posteriore, avantreno a ruote indipendenti e retrotreno ad assale rigido. Il passo pi\u00f9 lungo (2,490 m contro i 2,420 m della 124) concede una migliore abitabilit\u00e0 interna.\nAl momento dell'esordio la \"131\" \u00e8 disponibile con due motori: il 1297\u00a0cm\u00b3 con 65 CV DIN e il 1585\u00a0cm\u00b3 con 75 CV DIN, entrambi derivati dal 1438\u00a0cm\u00b3 della Fiat 124, mediante riduzione o aumento dell'alesaggio.\nLa gamma era composta da undici varianti diverse con due allestimenti e tre tipi di carrozzeria. Per quanto riguarda gli allestimenti, alla base troviamo la \u201cMirafiori\u201d, con fari anteriori rettangolari, assenza di profilo laterale in metallo e gomma, copricerchi lucidi ripresi dalla 124 base e allestimento interno semplificato. Il pi\u00f9 ricco, denominato \u201cMirafiori Special\u201d, era dotato di fari anteriori circolari doppi, profilo laterale in metallo e gomma, cerchi in lamiera dal disegno specifico e interni pi\u00f9 curati. Era inoltre possibile accessoriare la 131 con alcuni optional, come il cambio manuale a 5 marce (sia sulla base che sulla Special), l'automatico GM a 3 rapporti, il condizionatore d'aria, i sedili in velluto e molti altri.\nPer quanto riguarda invece i tipi di carrozzeria, troviamo la berlina a 2 porte, pensata maggiormente per i mercati del Nord Europa; berlina a 4 porte, d'impostazione classica; per concludere troviamo la giardinetta a 5 porte, denominata \u201cFamiliare\u201d, pensata per la famiglia e per i grossi carichi, a rimpiazzare la 124 Familiare. Ogni tipo di carrozzeria poteva montare a scelta entrambi i motori, a loro volta abbinabili a entrambi gli allestimenti; l'unico abbinamento non disponibile era il 1300 Special con carrozzeria station wagon.\nNotevole anche il grado di sicurezza passiva: secondo le prove d'impatto condotti dalla FIAT, la \"131\" era un'auto molto sicura, tanto che ottenne, con la sola modifica dei paraurti ad assorbimento d'energia brevettati dalla Reynoolds Aluminium - Holland, l'omologazione sul mercato USA dove, dal 1978 solo nello stato della California venne venduta col nome di \"Brava\" e \"Superbrava\" grazie a un motore pi\u00f9 potente. Nel caso della Brava si tratt\u00f2 di una versione con motorizzazione bialbero 1800 cc. (derivato dalla Fiat 132 1800) e dotato di catalizzatore per silenziatore di scarico brevettato dalla Barber &amp; Colman - Chicago. Le prime esportazioni verso gli USA si limitarono al solo stato della California e unicamente con un modello superaccessoriato in versione familiare.\nNel 1977 vennero intensificati i lavori di adattamento e sperimentazione di scocche rinforzate e dotate di propulsori diesel, data la forte richiesta del mercato europeo verso questo tipo di motorizzazione. Nel settembre dello stesso anno un prototipo di \"131 Diesel\" sviluppato da Abarth venne iscritto alla \"rally marathon\" Londra-Sydney: l'equipaggio, formato da alcuni collaudatori FIAT e capeggiato da Giancarlo Baghetti, riusc\u00ec a concludere brillantemente in 21 giorni il massacrante percorso di 30\u00a0000 km, principalmente composto da strade sterrate.\nFu anche sperimentata una versione a motorizzazione ibrida benzina/elettrica, presentata nel 1979 al salone di Detroit. I tempi non erano maturi per queste soluzioni e la \"Fiat 131 ibrida\" rimase allo stadio di prototipo per l'assenza di convenienza rilevata.\nLa seconda serie.\nAl Salone di Ginevra del 1978 esordisce la seconda serie della 131: a cambiare furono il frontale, adesso con i fari non differenziati dal livello di allestimento, ma secondo le motorizzazioni (doppi circolari di diametro diverso per la Racing, di uguale diametro per le Diesel e rettangolari per le altre), nuova mascherina e cofano motore liscio; la coda con nuovi gruppi ottici maggiorati; i paraurti, che in alcune versioni sono completamente in plastica; la fiancata, con nuove maniglie porta e profilo laterale in gomma; gli interni, pi\u00f9 curati e meglio rifiniti rispetto alla prima 131.\nCon la nuova 131, riapparvero i motori bialbero, assenti su questa fascia dell'offerta Fiat dai tempi della 124 Special T. La gamma adesso comprendeva nuovi motori e nuovi allestimenti: alla base troviamo il Mirafiori L, con allestimento esterno piuttosto semplice (paraurti in plastica/metallo e cerchi in lamiera di nuovo disegno) e allestimento interno molto simile a quello della Mirafiori del 1974; Mirafiori CL, pi\u00f9 ricco, con interni di nuovo disegno, sedili in sky (finta pelle) oppure a richiesta in panno o velluto, e allestimento esterno uguale alla Mirafiori L.\nLa novit\u00e0 pi\u00f9 clamorosa, \u00e8, come detto prima, il ritorno dei motori bialbero: a questo proposito, nasce il nuovo allestimento \u201cSupermirafiori\u201d, molto pi\u00f9 ricco internamente ed esternamente rispetto alle Mirafiori: sedili in velluto, panno o tessuto con appoggiatesta posteriori e cambio a 5 marce di serie per tutte. Esternamente \u00e8 subito distinguibile dalle Mirafiori, grazie ai nuovi cerchi \u201ca quadrifoglio\u201d in lamiera stampata, elemento caratteristico delle Supermirafiori, ai paraurti interamente in plastica e per le targhette identificative.\nPer quanto concerne i motori, troviamo il 4 cilindri aste e bilancieri di 1301\u00a0cm\u00b3 (leggermente aumentato di cilindrata per poter rientrare nella categoria massima dei limiti di velocit\u00e0 autostradali, all'epoca differenziati secondo la cubatura dei motori, in questo caso 130 km/h) da 65 CV DIN, per le Mirafiori L e Mirafiori CL; e il 1600, sempre ad aste e bilancieri con 75 CV DIN per la Mirafiori CL.\nLe Supermirafiori sono invece equipaggiate con i 4 cilindri bialbero, sempre di 1301 e 1585\u00a0cm\u00b3, con potenze rispettivamente di 78 CV DIN e 96 CV DIN a 6000 giri/min, successivamente incrementate rispettivamente a 82 e 98 CV. Sono riconoscibili a colpo d'occhio per la targhetta con la cilindrata, affiancata dall'acronimo \u201cTC\u201d, che sta per \"Twin Cam\", ovvero bialbero.\nLe carrozzerie disponibili sono tre: berlina a 2 e 4 porte, e wagon 5 porte, adesso denominata \"Panorama\". Per le versioni a due porte la scelta di motori e allestimenti \u00e8 limitata alla 1300 e 1600 Mirafiori CL. La Panorama \u00e8 invece disponibile con le stesse motorizzazioni della berlina 4 porte, tranne che la Supermirafiori 1300/TC.\nNel settembre 1978 la gamma delle versioni a due porte viene ampliata dalla Racing, una versione elaborata sportivamente: a spingerla ci pensa il bialbero di 1995\u00a0cm\u00b3 da 115 CV (preso in prestito dalla 132) che porta la Racing a una velocit\u00e0 massima di 180\u00a0km/h. Queste le differenze sostanziali alla carrozzeria: nuovo frontale con quattro proiettori circolari di diametro diverso, codolature ai passaggi ruote e spoiler che continua anche alla base della fiancata, due specchi retrovisori esterni di nuovo disegno, interni dal \u201csapore\u201d sportivo, cerchi in lamiera stampata bruniti da 14\u201d che calzano pneumatici Pirelli P6 185 a profilo ribassato.\nUn'altra novit\u00e0 importante che esordisce sulla nuova 131 \u00e8 la presenza dei nuovi motori a gasolio: al 57\u00ba Salone dell'automobile di Torino (20 aprile \u2013 1\u00ba maggio 1978) la Fiat espone i suoi nuovi motori Diesel leggeri e veloci per autovetture. In due cilindrate, 1995 e 2445\u00a0cm\u00b3, sono costruiti nei nuovi stabilimenti SOFIM di Grottaminarda-Avellino: 4 cilindri, singolo albero a camme in testa, dispongono rispettivamente di 60 e 72 CV DIN. La 2000 \u00e8 disponibile con gli allestimenti Mirafiori L e Mirafiori CL; la 2500 invece per la Mirafiori CL e Supermirafiori. Le Diesel si distinguono dalle versioni a benzina per il rigonfiamento sul cofano anteriore, creato per poter ospitare i motori, e per i doppi proiettori circolari.\nInfine, nel 1981, quando la produzione della seconda serie \u00e8 terminata, viene realizzato un piccolo lotto su ordinazione e a esaurimento della \"Racing Volumetrico Abarth\", con carrozzeria a due porte e allestimento estetico identico a quello della Racing, con in pi\u00f9 nuovi cerchi in lega dal disegno specifico, marchietti Abarth identificativi e motore bialbero di 1995\u00a0cm\u00b3 sovralimentato con compressore volumetrico a lobi, per una potenza massima di 140 CV.\nQui sotto la gamma completa della 131 seconda serie:\nLa terza serie.\nNel 1981 venne introdotta la terza serie; a cambiare furono ancora i paraurti, i gruppi ottici posteriori e gli interni. Le Supermirafiori, inoltre, adottarono cerchi con anelli cromati e ampie fasce laterali paracolpi, mentre la Mirafiori (resta solo la CL, la L con la terza serie non \u00e8 stata riproposta) conserva i paraurti misti (metallo/plastica).\nSpar\u00ec definitivamente la carrozzeria a 2 porte, mentre gli allestimenti rimasero due: \"Mirafiori CL\" e \"Supermirafiori\". Come sempre, le Supermirafiori proponevano un ricco allestimento, comprendente selleria in velluto, volante regolabile, appoggiatesta posteriori e per la prima volta alzavetri elettrici, chiusura centralizzata e per le 2000/TC e 2500 D Supermirafiori anche il servosterzo. I motori monoalbero ottennero l'asse a camme in testa anzich\u00e9 laterale. Il 1300, inoltre, benefici\u00f2 di un incremento di cilindrata a 1367\u00a0cm\u00b3 sia nella configurazione monoalbero (adesso con 70 CV), sia nella configurazione bialbero. La potenza del bialbero scese per\u00f2 a 75 CV per ragioni fiscali. Il 1600 monoalbero disponeva adesso di 85 CV e in Italia era disponibile soltanto col cambio automatico a 3 rapporti. Il 1600 bialbero guadagn\u00f2 un cavallo (adesso 97), mentre l'offerta dei motori bialbero venne completata dalla Supermirafiori 2000/TC spinta dal 2 litri di 1995\u00a0cm\u00b3 della 131 Racing (113 CV, 175\u00a0km/h). La 2000 Diesel era adesso abbinabile al solo allestimento Mirafiori CL e la 2500 col Supermirafiori.\nLa Panorama invece viene proposta con gli \"estremi\" della gamma: 1300 Mirafiori CL, Supermirafiori 2000/TC e 2500 Supermirafiori D.\nDa notare che la nuova cilindrata 1367 cc per la fiscalit\u00e0 italiana le consentiva di rimanere nella categoria dei 15 CV fiscali e di beneficiare quindi della tassa di circolazione delle altre 1300, per questo motivo sul mercato italiano le 131 motorizzate con il 1367 cc continuarono a chiamarsi 1300 mentre all'estero, dove il discorso fiscale non aveva influenza, venivano identificate come 1400 grazie alla cilindrata pi\u00f9 vicina ai 1400 che ai 1300.\nNel 1983, con l'introduzione della Regata, la 131 berlina usc\u00ec di listino, mentre prosegu\u00ec la produzione delle Station Wagon, ora denominate \"131 Maratea\".\nRispetto alle precedenti Panorama, le Maratea, disponibili solo nelle versioni 2000/TC (113 CV) e 2500 Supermirafiori D (72 CV), presentavano un allestimento pi\u00f9 ricco (cerchi in lega, barre portatutto cromate, vernice metallizzata) e un frontale a quattro fari circolari (adesso col nuovo logo Fiat a 5 barre inclinate) anche per la 2000 a benzina.\nLe Maratea uscirono di produzione nel 1985, rimpiazzate dalle \"Regata Weekend\".\nLe volumetriche.\nSul finire del 1979 i tecnici FIAT ipotizzavano di ottenere un significativo contenimento dei consumi di carburante, a parit\u00e0 di prestazioni, applicando compressori volumetrici ai motori di normale produzione, anche di piccola e media cilindrata. La sperimentazione ebbe inizio nei primi mesi del 1980, facendo circolare lungamente su strada alcuni prototipi di \"131 1300 2 porte\" con i propulsori modificati. Tali motori mantenevano l'originaria cilindrata di 1301 cm\u00b3, ma l'adozione del compressore volumetrico portava la potenza a 113 CV, con relativo innalzamento delle prestazioni, senza compromettere troppo l'elasticit\u00e0 di marcia.\nI risultati positivi, per\u00f2, furono di scarso rilievo proprio sotto il profilo principale della sperimentazione; ovvero per i consumi di carburante. La dirigenza FIAT decise, quindi, di utilizzare i compressori volumetrici solo per motori di cilindrata medio-alta, destinandoli a equipaggiare versioni sportive come la \"131 Volumetrico Abarth\", la \"131 Volumetrico 4P\", le Lancia Beta Volumex o la Pininfarina Spidereuropa.\nNel maggio 1981 entr\u00f2 in produzione un piccolo lotto di 131 Supermirafiori Volumetrico Abarth, con carrozzeria a quattro porte, motore 2000 con compressore a lobi (140 CV) e marchietti Abarth. Questo modello, disponibile solo in colore grigio argento metallizzato, rimase in commercio per meno di un anno, con una produzione stimata di circa 200 esemplari. Il compressore volumetrico impiegato per questo modello e la precedente Racing Volumetrico Abarth differisce dal dispositivo Volumex utilizzato da Lancia per la maggiore portata e per la pompa di lubrificazione integrata nel corpo del compressore stesso anzich\u00e9 esterna.\nLa Fiat 131 Abarth Rally.\nNel 1976 la Fiat present\u00f2 la \"131 Abarth Rally\", la cui versione stradale venne prodotta in 400 esemplari per essere omologata nel Campionato Mondiale Rally (che vincer\u00e0 tre volte: 1977, 1978 e 1980). Basata sulla carrozzeria della 2 porte prima serie, opportunamente alleggerita e rinforzata, la \"Abarth Rally\" era priva dei paraurti e dotata di parafanghi allargati, spoiler, alettoni e prese dinamiche e una presa d'aria sul cofano motore.\nIl motore era un 4 cilindri bialbero derivato dal due litri Fiat (e sviluppato dalla Abarth), con distribuzione a sedici valvole e una cilindrata di 1995\u00a0cm\u00b3 da 140 CV nella versione stradale, alimentata da un carburatore doppio corpo (235 CV in quella da corsa dotata d'impianto di iniezione meccanica). La sospensione posteriore, a ruote indipendenti, derivata da quella della \"124 Abarth Rally\", rimpiazzava quella ad assale rigido di serie, mentre la carrozzeria aveva elementi (cofani, spoiler e parafanghi) in vetroresina o in alluminio (portiere, tetto).\nSulla stessa base l'Abarth allest\u00ec anche due prototipi: la 031 (col motore V6 della 130) e la 035 (con un due litri sedici valvole sovralimentato con un compressore volumetrico di tipo roots a lobi, motore che verr\u00e0 poi utilizzato per la Lancia Rally 037). Queste vetture rimasero allo stadio di prototipo. La prima, con Giorgio Pianta alla guida, vinse il Giro d'Italia automobilistico del 1975."}
{"id": "107558", "revid": "122548074", "url": "https://it.wikipedia.org/wiki?curid=107558", "title": "Elettrodo", "text": "Un elettrodo \u00e8 un conduttore di prima specie (per esempio metallo o grafite) usato per stabilire un contatto elettrico con una parte non metallica di circuito (per esempio un semiconduttore, un elettrolita o il vuoto).\nCon un linguaggio improprio, talvolta si utilizza il termine \"elettrodo\" per indicare non solo il conduttore, bens\u00ec la semicella (o semielemento) di cui il conduttore fa parte. Nel caso delle celle galvaniche si parla pi\u00f9 in particolare di semielemento galvanico o semipila.\nElettrochimica.\nIn una soluzione elettrochimica un elettrodo pu\u00f2 essere un anodo o un catodo, secondo i termini coniati da Michael Faraday.\nL'anodo \u00e8 definito come l'elettrodo su cui avviene l'ossidazione, mentre il catodo \u00e8 l'elettrodo su cui avviene la riduzione. Un elettrodo pu\u00f2 comportarsi da anodo oppure catodo in dipendenza dal tipo di reazione chimica che vi ha luogo.\nNelle celle elettrochimiche di prima specie, in cui la reazione non pu\u00f2 essere invertita, la corrispondenza di anodo e catodo con gli elettrodi \u00e8 fissa. La cella pu\u00f2 essere scaricata ma non ricaricata. L'anodo \u00e8 negativo (cede elettroni) e il catodo positivo (acquista elettroni).\nNelle celle di seconda specie, come le batterie ricaricabili, durante la carica l'anodo \u00e8 positivo e il catodo negativo, mentre durante la scarica la polarit\u00e0 \u00e8 invertita.\nCon il termine \"elettrodo di lavoro\" si intende indicare un particolare elettrodo, sfruttabile nell'analisi chimica potenziometrica, il cui potenziale varia in funzione della concentrazione di una determinata specie ionica (che rappresenta l'analita) presente in soluzione. L\"'elettrodo di riferimento\" invece rappresenta l'altro semielemento galvanico che ha potenziale costante e chiude il circuito.\nClassificazione.\nGli elettrodi (nel senso di \"semicelle\") si dividono in varie specie. \nQuest'ultimo esempio non \u00e8 altro che l'elettrodo di riferimento che viene anche indicato nella schematizzazione di una pila con il simbolo SHE o NHE, al quale viene arbitrariamente assegnato valore zero, (a 25\u00a0\u00b0C e con la pressione dell'idrogeno di un'atmosfera e con l'attivit\u00e0 degli ioni H+ unitaria) per la determinazione della differenza di potenziale in una pila e quindi della forza elettromotrice della pila.\nPer calcolare la forza elettromotrice di una pila \u00e8 necessario utilizzare l'equazione di Nernst.\nTipi di elettrodi.\nPer la misura del pH di soluzioni a concentrazione incognita si utilizza l'elettrodo a vetro,un particolare elettrodo dotato di una membrana composta da silicati di sodio, litio, bario in grado di catturare selettivamente gli ioni H+. Esistono altri elettrodi, atti alla misura di particolari analiti in soluzione: gli elettrodi sensibili, o ionosensibili, sono elettrodi sensibili ad una particolare specie chimica in soluzione. Possiamo distinguere gli elettrodi ionoselettivi (a membrana solida o a membrana liquida), gli elettrodi gas-selettivi e gli elettrodi a membrana biocatalitica (o biosensori):\nElettronica.\nNei componenti elettronici polarizzati (diodo, valvola termoionica, transistor, condensatore elettrolitico, ecc.) l'anodo \u00e8 sempre il terminale positivo, mentre il catodo \u00e8 il terminale negativo.\nAltro.\nParticolari elettrodi sono usati per creare un arco voltaico tra essi, per esempio nella lampada ad arco o nella saldatrice ad arco. Nel caso della saldatura, l'elettrodo stesso si consuma (elettrodo consumabile) ed il metallo che lo costituisce si lega al metallo da saldare.\nIn altri casi, come nella lampada a scarica, l'elettrodo non \u00e8 soggetto a consumo (elettrodo non consumabile).\nEsistono elettrodi per usi speciali, come i terminali per l'interfacciamento con il corpo umano nell'elettrocardiografia e nell'elettroencefalografia.\nNegli ultimi anni sono comparsi in commercio numerosi elettrodi a membrana in cui il potenziale di membrana \u00e8 selettivo verso un determinato ione o pi\u00f9 ioni. Detti elettrodi, ormai disponibili per cationi ed anioni, misurano l'attivit\u00e0 dello ione libero, mentre le specie a cui lo ione \u00e8 legato, soprattutto quelle non ionizzate, non vengono apprezzate. A questo gruppo di elettrodi appartengono anche gli elettrodi a diffusione gassosa che consentono la determinazione di gas o specie trasformabili in gas (direttamente o mediante reazione chimica)."}
{"id": "107560", "revid": "1222", "url": "https://it.wikipedia.org/wiki?curid=107560", "title": "Abete dei N\u00e8brodi", "text": ""}
{"id": "107562", "revid": "125168315", "url": "https://it.wikipedia.org/wiki?curid=107562", "title": "Capacit\u00e0 elettrica", "text": "La capacit\u00e0 elettrica o capacitanza, in elettrotecnica, \u00e8 una grandezza fisica scalare che quantifica l'attitudine di un corpo conduttore ad accumulare carica elettrica qualora sia dotato di un potenziale elettrico rispetto all'ambiente o sia soggetto di una differenza di potenziale elettrico rispetto ad altri corpi conduttori. Il corpo conduttore deve essere elettricamente isolato rispetto all'ambiente o agli altri corpi conduttori, affinch\u00e9 sia possibile mantenere costante il potenziale.\nLa capacit\u00e0 di un corpo conduttore non dipende dalla sostanza da cui \u00e8 costituito ma solo dalle sue caratteristiche geometriche, come forma e dimensioni, e dalla sua posizione rispetto ad altri conduttori, soprattutto rispetto a conduttori vicini messi a terra. Ad esempio, la capacit\u00e0 di un conduttore diviene grandissima quanto pi\u00f9 se ne avvicini la superficie a quella parallela di un altro corpo conduttore collegato a terra. Questa configurazione definisce il condensatore elettrico. Se invece il corpo conduttore \u00e8 isolato e, ad esempio, ha forma sferica, la capacit\u00e0 \u00e8 proporzionale al raggio.\nUn dispositivo elettrico dotato di capacit\u00e0 \u00e8 detto \"capacitivo\". Un dispositivo puramente capacitivo \u00e8 il condensatore, che riveste grande importanza in elettronica ed elettrotecnica, e rappresenta un elemento circuitale di base.\nDefinizione.\nConduttore singolo.\nIn elettrostatica, un corpo conduttore carico immerso in un ambiente privo di altre cariche e altri corpi assume un potenziale elettrico determinato dalla sua distribuzione di carica, secondo l'equazione di Poisson. Non essendovi altri corpi, il riferimento del potenziale \u00e8 posto all'infinito, che si assume abbia potenziale nullo.\nIl potenziale elettrico del corpo \u00e8 uniforme al suo interno e sulla superficie; in tal modo il campo elettrico nel corpo \u00e8 nullo e non vi \u00e8 movimento di cariche dentro e sul bordo del conduttore, che sarebbe in contrasto con l'ipotesi elettrostatica. Pertanto, il potenziale del corpo \u00e8 pari ad un unico valore \"V\". Inoltre, la carica elettrica \"Q\" nel corpo conduttore si distribuisce solo sulla superficie, infatti una carica all'interno del conduttore determinerebbe un campo elettrico nello stesso, ed il suo valore \u00e8 proporzionale al potenziale del corpo e ci\u00f2 \u00e8 dovuto alla linearit\u00e0 dell'equazione di Poisson rispetto alla distribuzione di carica.\nLa capacit\u00e0 elettrica \"C\" di un conduttore isolato, cio\u00e8 posto a sufficiente distanza da altri conduttori, \u00e8 definita come il rapporto tra la carica elettrica \"q\" e il suo potenziale elettrico \"V\":\nTale rapporto, sempre positivo, dipende dalla forma e dalle dimensioni geometriche del corpo considerato, oltre che dalla permittivit\u00e0 elettrica dell'ambiente nel quale \u00e8 immerso. La grandezza inversa \u00e8 detta elastanza elettrica ed \u00e8 definita come:\nformula_2\nDue conduttori.\nIn presenza di due corpi conduttori isolati tra loro che abbiano carica elettrica uguale in modulo ma di segno opposto (formula_3), le linee del campo elettrico collegano le superfici dei due corpi, determinando una differenza di potenziale tra di essi formula_4 (in questo caso il potenziale \u00e8 calcolato rispetto ad un riferimento di massa), proporzionale alla carica. Pertanto la capacit\u00e0 si definisce come:\nAnche in questo caso la capacit\u00e0 \u00e8 sempre positiva.\nConduttori multipli.\nIn presenza di pi\u00f9 corpi conduttori isolati tra loro, la carica che ognuno di essi assume \u00e8 linearmente dipendente dai potenziali di tutti i conduttori rispetto ad un riferimento di massa. Si pu\u00f2 scrivere pertanto:\ndove formula_7 \u00e8 detta \"mutua capacit\u00e0\" tra il conduttore \"i\" e il conduttore \"j\", mentre formula_8 \u00e8 detta \"autocapacit\u00e0\". Si dimostra che le mutue capacit\u00e0 sono simmetriche formula_9 e che sono negative, mentre le autocapacit\u00e0 sono positive: formula_10.\nUnit\u00e0 di misura.\nL'unit\u00e0 di misura della capacit\u00e0 elettrica nel Sistema internazionale di unit\u00e0 di misura \u00e8 il farad, corrispondente alla capacit\u00e0 assunta da un conduttore di forma tale da assumere, con la carica di un Coulomb, il potenziale di un Volt, mentre l'elastanza elettrica si misura in F-1.\nIn realt\u00e0 il farad \u00e8 un'unit\u00e0 di misura di enorme grandezza: la capacit\u00e0 di 1 F \u00e8 quella di una sfera conduttrice dal raggio pari a 9x109 m. Per questo motivo, le unit\u00e0 usate nella pratica sono i suoi sottomultipli, come il microfarad (\"\u03bcF\"), corrispondente a un milionesimo di Farad.\nRealizzazione pratica.\nNella pratica, per ottenere una carica netta uguale ed opposta su una coppia di conduttori isolati inizialmente neutri, si collegano galvanicamente tra loro e si avvicinano ad un corpo elettricamente carico; questo crea una separazione di cariche sulla superficie dei conduttori per induzione elettrostatica. Eliminando poi la connessione galvanica, si ottengono due conduttori con cariche uguali ed opposte (dato che il sistema dei due conduttori \u00e8 rimasto complessivamente neutro). In alternativa, si possono collegare i due conduttori tramite una batteria, che impone una differenza di potenziale fissa tra di essi; questo provoca un movimento di cariche tra i corpi finch\u00e9 non si raggiunge una separazione di carica proporzionale alla tensione della batteria.\nSebbene la capacit\u00e0 sia definita in elettrostatica, anche in presenza di campi variabili lentamente (come la tensione alternata ad una frequenza di 50 Hz) il concetto di capacit\u00e0 rimane valido (dato che il tempo di riconfigurazione delle cariche \u00e8 molto pi\u00f9 rapido rispetto alla variazione del campo). Un condensatore ideale collegato in un circuito a tensione alternata permette il passaggio di corrente ai suoi capi, perch\u00e9 sebbene i due conduttori (solitamente piastre metalliche) siano isolati tra loro, vi \u00e8 un continuo processo di carica e scarica degli stessi che crea una corrente alternata. Dato che tutti gli oggetti metallici sono dotati di capacit\u00e0 (rispetto ad altri conduttori ed alla terra), questo processo avviene in tutti componenti di una rete elettrica in c.a..\nCalcolo della capacit\u00e0.\nConfigurazioni semplici.\nLa capacit\u00e0 di un corpo che si comporta da condensatore dipende dalla forma e dalle dimensioni dei suoi elementi, e dalla permittivit\u00e0 del dielettrico che li separa.\nPer alcuni tipi di condensatore \u00e8 possibile determinare la capacit\u00e0 in modo esatto.\nLa tabella seguente illustra alcuni esempi.\n! Tipo di condensatore\n! Capacit\u00e0\n! width=\"200\" | Schema\ndove formula_16 \u00e8 l'induzione elettrica ed formula_17 \u00e8 quello del campo elettrico.\nIn un mezzo lineare come il vuoto si semplifica e si ottiene:\nCapacit\u00e0 di un insieme.\nIl significato fisico di capacit\u00e0 \u00e8 stato utilizzato, in matematica, per dar vita a un concetto analogo nella teoria del potenziale, quello di capacit\u00e0 di un insieme, introdotto da Gustave Choquet nel 1950."}
{"id": "107565", "revid": "38427", "url": "https://it.wikipedia.org/wiki?curid=107565", "title": "Temperamento (musica)", "text": "In musica, con temperamento si intende un sistema proposto per ridurre le differenze che risaltano fra gli intervalli principali, allorch\u00e9 si muta la tonalit\u00e0 o il grado al quale ci si riferisce. Diversi schemi di alterazione di questo tipo sono stati introdotti nella musica europea a partire dal tardo Medioevo, al fine di ottenere una scala musicale pi\u00f9 adatta alle esigenze della composizione. Per estensione, sono detti temperamenti le scale musicali risultanti da queste alterazioni. La questione del temperamento \u00e8 sempre stata al centro dell'interesse dei teorici musicali e spesso \u00e8 stata motivo di accesi dibattiti.\nStoria.\nNella musica della Grecia antica (cos\u00ec come nelle principali culture musicali extraeuropee) la coesistenza di scale diverse fu considerata perfettamente naturale e utile ai fini espressivi. La costruzione delle scale musicali poteva avvenire secondo un principio \"ciclico\" oppure secondo un principio \"divisivo\". Nel primo caso, derivato dalla pratica dell'accordatura di strumenti come le arpe e le cetre, la scala era ottenuta attraverso una successione di quinte ascendenti e quarte discendenti, che potevano essere intonate esattamente grazie al fenomeno acustico dei battimenti. Il principio divisivo, viceversa, definiva gli intervalli fra i gradi successivi della scala come suddivisione di un intervallo fondamentale (la quarta, nel caso della Grecia antica).\nNell'Europa medioevale i teorici descrissero un solo tipo di scala, costruita con il metodo ciclico e attribuita a Pitagora. A Pitagora si attribuisce tradizionalmente l'osservazione che gli intervalli musicali corrispondono a rapporti numerici (valutati attraverso la divisione del monocordo). Nella scala pitagorica (di sette note) le quinte e le quarte corrispondono esattamente alle frazioni 2/3 e 3/4, rispettivamente, mentre l'intervallo di tono corrisponde a 8/9 e l'intervallo di semitono a 243/256.\nNel corso del Medioevo furono introdotte le note alterate e l'ottava risult\u00f2 suddivisa in dodici note (scala cromatica), sempre ottenute con il metodo ciclico:\nLa scala pitagorica cromatica cos\u00ec costruita presenta due peculiarit\u00e0. La prima \u00e8 che l'intervallo di tono non risulta diviso in due semitoni uguali (il semitono pitagorico non \u00e8 la \"met\u00e0\" di un tono), la seconda \u00e8 che il ciclo delle quinte (e quarte) dopo dodici suoni non si chiude esattamente sulla nota di partenza: l'intervallo residuo \u00e8 detto comma pitagorico. Queste propriet\u00e0 derivano entrambe dal fatto che il principio ciclico (basato sul rapporto 2/3) \u00e8 matematicamente inconciliabile con l'equidivisione dell'ottava (rappresentata dal rapporto 1/2), per la semplice ragione che nessun numero naturale pu\u00f2 essere contemporaneamente una potenza intera di 2 e una potenza intera di 3. Il problema si pu\u00f2 risolvere con una definizione \"puramente divisiva\" della scala, di cui esistono esempi nell'antichit\u00e0 classica, tuttavia fino a tempi molto recenti non esisteva alcun metodo pratico per applicare un criterio divisivo all'accordatura di uno strumento musicale.\nNel corso del XV secolo si afferma nella composizione polifonica un uso sempre pi\u00f9 sistematico degli intervalli di terza in accordi non di passaggio (anche se fino alla fine del secolo molti compositori evitano la terza negli accordi finali); la terza maggiore nella scala pitagorica \u00e8 poco consonante, e i trattatisti della fine del XV secolo riportano per la prima volta l'uso, nell'accordatura degli organi, di \"temperare\" le quinte (ossia accordarle calanti) verosimilmente allo scopo di ottenere terze maggiori pi\u00f9 consonanti, cio\u00e8 pi\u00f9 vicine al rapporto 4/5. Nella scala pitagorica cromatica gli intervalli Fa\u266f-Si\u266d e Do\u266f-Fa, che a stretto rigore non sono terze maggiori, sono vicinissimi al rapporto 4/5 e forse proprio l'ascolto occasionale di questi intervalli ha innescato la ricerca di un modo per ottenere lo stesso rapporto in corrispondenza delle \"vere\" terze maggiori.\nNel corso del XVI secolo \u00e8 largamente attestata dai trattatisti la pratica del temperamento mesotonico, in cui tutte le quinte sono ugualmente calanti e il riferimento per l'accordatura \u00e8 costituito dall'assenza di battimenti nelle terze maggiori. Questo temperamento era ancora correntemente utilizzato dagli organari inglesi intorno al 1850.\nIl temperamento mesotonico, tuttavia, non permette a sua volta di chiudere esattamente il ciclo delle quinte e pertanto produce nella scala un intervallo molto crescente (\"quinta del lupo\"), usualmente fra le note Sol\u266f e Mi\u266d; pi\u00f9 in generale non permette di usare alcune note alterate (se i \"tasti neri\" sono accordati come Do\u266f, Mi\u266d, Fa\u266f, Sol\u266f e Si\u266d, non possono essere utilizzati per suonare le note Re\u266d, Re\u266f, Sol\u266d, La\u266d e La\u266f). Poich\u00e9 la composizione musicale, dalla seconda met\u00e0 del XVI secolo, prevedeva sempre pi\u00f9 frequentemente l'uso di pi\u00f9 di cinque note alterate (per i cosiddetti \"cromatismi\" e dal secolo successivo per la modulazione in tonalit\u00e0 diverse), il temperamento mesotonico poneva un problema a cui si cerc\u00f2 talora di ovviare con la costruzione di tastiere in cui alcuni tasti neri erano suddivisi per ottenere separatamente le note Mi\u266d/Re\u266f e Sol\u266f/La\u266d (gi\u00e0 il monumentale organo di Lorenzo da Prato nella Basilica di San Petronio a Bologna, 1475, presenta alcuni tasti divisi in questo modo).\nNel 1558 il teorico musicale Gioseffo Zarlino propose una radicale riforma della costruzione della scala musicale, allo scopo di includere i rapporti 4/5 e 5/6 (terza maggiore e minore) come intervalli fondamentali accanto ad ottava, quinta e quarta. Nella scala di Zarlino (o scala naturale) compaiono due diversi intervalli di tono, il tono maggiore (8/9) e il tono minore (9/10).\nLa scala di Zarlino non \u00e8 \u2014 a rigor di termini \u2014 un temperamento, in quanto non \u00e8 ottenibile con un procedimento ciclico. Inoltre nella scala naturale gli intervalli sono \"giusti\" solo rispetto alla tonica della scala, altri intervalli (ad esempio Re-La) sono del tutto stonati. Lo stesso Zarlino, in effetti, cita nella sua opera il temperamento mesotonico come schema di accordatura di uso pratico. La proposta di Zarlino fu ulteriormente modificata dal suo discepolo Vincenzo Galilei (padre di Galileo), che propose l'adozione di un semitono corrispondente a 17/18. Nel tentativo di rendere disponibili al musicista gli intervalli giusti (indicati da Zarlino) a partire da qualsiasi nota, furono proposti strumenti a tastiera (archicembalo e arciorgano) in cui erano presenti 31 tasti per ottava: per evidenti motivi tali strumenti non divennero di uso comune.\nIl punto di vista di Zarlino e Galilei fu duramente contestato dal matematico e ingegnere fiammingo Simone Stevino, che in un'opera scritta fra la fine del XVI e l'inizio del XVII secolo (rimasta manoscritta) descrisse una scala basata sulla divisione dell'ottava in dodici semitoni uguali. La scala di Stevino, basata su un principio divisivo, non \u00e8 praticamente ottenibile come \"temperamento\" in un'accordatura ciclica (per mancanza di intervalli giusti di riferimento); ciononostante, essa \u00e8 oggi universalmente nota con il nome di temperamento equabile. Gli intervalli di tono e semitono propri della scala di Stevino sono peraltro identici a quelli indicati gi\u00e0 da Aristosseno di Taranto (circa 320 a.C.) nella divisione del tetracordo detta \"di\u00e0tonon syntonon\".\nAlla ricerca di una soluzione pratica agli inconvenienti del temperamento mesotonico, il tedesco Andreas Werckmeister scopr\u00ec nel 1691 che un'accordatura ciclica che contenga cinque quinte \"mesotoniche\" e sette quinte \"giuste\" (ossia \"pitagoriche\") chiude (quasi) perfettamente il ciclo delle quinte e pertanto elimina la \"quinta del lupo\", permettendo di suonare in tutte le tonalit\u00e0. Di questo sistema furono introdotte numerose varianti, note in area tedesca come \"buoni temperamenti\" e oggi spesso chiamate \"temperamenti inequabili\". Il clavicembalo ben temperato di Bach (1722) fu la prima opera che ne esplor\u00f2 sistematicamente le potenzialit\u00e0. \u00c8 tuttora oggetto di vivaci controversie fra gli studiosi quale temperamento fosse adottato da Bach, ma c'\u00e8 generale consenso intorno all'idea che Bach intendesse mostrare la superiorit\u00e0 di una qualche variante di temperamento inequabile rispetto al temperamento mesotonico, ancora diffuso ai suoi tempi. Nei sistemi di accordatura \"ben temperati\", le tonalit\u00e0 hanno caratteri diversi tra di loro, poich\u00e9 le ampiezze degli intervalli non sono costanti.\nNel corso dei secoli XVIII e XIX un numero crescente di teorici e musicisti sembra considerare i vantaggi del temperamento equabile superiori agli svantaggi dovuti all'assenza di intervalli giusti. Se ancora nel 1754 Giuseppe Tartini giudicava il temperamento equabile un inaccettabile compromesso, gi\u00e0 nel 1709 Leibniz scriveva in una lettera a Conrad Henfling:\nTuttavia, il temperamento equabile continuava ad essere un riferimento teorico non esattamente realizzabile in pratica. Nel 1743 un geniale artigiano svedese, Daniel Str\u00e4hle, propose un sistema per dividere geometricamente la tastiera di una chitarra in modo da produrre un'eccellente approssimazione del temperamento equabile, ma questo sistema non fu preso in considerazione a causa della stroncatura da parte del matematico Jacob Faggot (stroncatura basata in realt\u00e0 su una madornale svista da parte dello stesso Faggot). Solo verso la fine del XIX secolo furono trovati metodi che permettono di realizzare con precisione un'accordatura equabile.\nNei secoli XVII e XVIII diversi autori, fra cui Mersenne, Rameau e d'Alembert, posero la modellizzazione fisico-matematica dei fenomeni acustici (e specificamente la teoria dei suoni armonici) a fondamento della teoria musicale, indicando una spiegazione scientifica della \"giustezza\" degli intervalli basati su \"rapporti semplici\", cos\u00ec come erano stati costruiti da Pitagora e Zarlino. Il concetto di \"intonazione giusta\" fu successivamente approfondito nei suoi aspetti percettivi da Hermann von Helmholtz. Nel corso del XIX secolo, contemporaneamente all'adozione generalizzata del temperamento equabile, persistono tentativi di realizzare strumenti a tastiera che producano intervalli giusti (ad esempio l\"'harmonium enarmonico\" di Bosanquet, 1876), con tasti suddivisi in modo concettualmente simile all'archicembalo descritto nel 1555 da Nicola Vicentino.\nLa situazione attuale.\nIn ogni epoca i vari modelli di temperamento costituiscono dei riferimenti teorici che soltanto nell'accordatura di alcuni strumenti (tipicamente, quelli a tastiera come organo, clavicembalo e pianoforte) si cerca di applicare con la massima precisione: tutti gli altri strumenti, cos\u00ec come le voci, nella pratica musicale sfruttano sistematicamente la possibilit\u00e0 di alterare l'altezza dei singoli suoni rispetto al temperamento di riferimento, per avvicinarsi maggiormente all'intonazione giusta o per altre ragioni estetiche o tecniche. Con queste precisazioni, si pu\u00f2 affermare che il temperamento universalmente adottato nel XX secolo per l'esecuzione della musica colta occidentale \u00e8 quello equabile.\nFanno eccezione, a partire dagli anni settanta-ottanta, i complessi musicali specializzati nell'esecuzione \"storicamente informata\" del repertorio preromantico che hanno ricominciato ad utilizzare le accordature storicamente appropriate: pitagorica per la polifonia prerinascimentale, mesotonica per la musica dei secoli XVI e XVII, inequabile per la musica barocca. Numerosi organi di epoca rinascimentale o barocca sono stati riaccordati secondo temperamenti (e altezza del La) ricostruiti in base all'indagine storica: l'adozione dei temperamenti \"antichi\" in luogo di quello equabile se da un lato limita il repertorio che pu\u00f2 essere eseguito, d'altro lato produce differenze timbriche molto marcate, avvertibili anche da un ascoltatore inesperto.\nGli strumenti musicali elettronici hanno aperto nuove prospettive di uso di scale alternative inclusa la possibilit\u00e0, a lungo ricercata nel passato, di usare una molteplicit\u00e0 di intervalli (scale microtonali) senza dover ricorrere a tastiere complicate come quelle dell'archicembalo o dell'harmonium enarmonico. Le tastiere elettroniche di produzione pi\u00f9 recente includono spesso la possibilit\u00e0 di scegliere fra diverse accordature, di carattere storico o di origine extraeuropea. \u00c8 stato inoltre prodotto software dedicato alla costruzione e manipolazione di scale musicali, che permette anche di eseguire files MIDI con accordature diverse da quella temperata equabile.\nConfronto tra i temperamenti.\nLa tabella illustra le altezze (espresse in cent) dei gradi della scala maggiore secondo i vari temperamenti.\nCome si vede, in tutti e tre i temperamenti l'intervallo di ottava \u00e8 identico (1200 cent) e sono praticamente uguali anche gli intervalli di quarta (498-500 cent) e di quinta (700-702 cent). Il discorso \u00e8 ben diverso per gli intervalli di terza maggiore e di sesta maggiore. L'intervallo di terza maggiore naturale vale 386 cent, mentre quello pitagorico \u00e8 assai crescente: 408 cent; un discorso analogo vale per la sesta. Si pu\u00f2 dunque ben capire come mai un intervallo perfettamente consonante secondo la nostra sensibilit\u00e0 come quello di terza maggiore venisse considerato intollerabilmente dissonante agli inizi della polifonia, quando si usava il temperamento pitagorico: la \"colpa\" era insita nella costruzione pitagorica della scala.\nLa tabella mostra anche che le approssimazioni introdotte con il temperamento equabile sono pi\u00f9 modeste di quelle pitagoriche (l'intervallo di terza maggiore vale 400 cent invece dei 386 cent naturali) e tali da essere ormai ampiamente tollerate. Ci\u00f2 spiega come mai al nostro orecchio intervalli di terza suonino consonanti anche quando suonati al pianoforte (che \u00e8 intonato secondo il temperamento equabile).\nNella seguente tabella viene riportato anche il temperamento mesotonico (o \"tono medio\" o del \"quarto di comma\"), raffrontato con gli altri e le relative proporzioni pitagoriche:"}
{"id": "107572", "revid": "1305772", "url": "https://it.wikipedia.org/wiki?curid=107572", "title": "Ross Perot", "text": "Proveniente dal Texas, \u00e8 riuscito a diventare miliardario grazie alla sua impresa Electronic Data Systems (EDS), fondata nel 1962. Successivamente ha abbandonato questa compagnia per fondare la Perot Systems, basata sulla stessa etica della precedente. Henry Ross Perot ha fondato un partito politico, il Partito della Riforma, e si \u00e8 anche candidato due volte alle elezioni (nel 1992 e nel 1996) al fine di diventare Presidente degli Stati Uniti d'America.\nBiografia.\nPerot nacque a Texarkana, in Texas, da Gabriel Ross Perot e da sua moglie Luly May. Il padre era un imprenditore specializzato nel settore del cotone. Henry Ross entr\u00f2 nell'Accademia Navale Statunitense nel 1949. Quando, nel 1953, concluse l'accademia, era capoclasse e comandante di battaglione. Nel dicembre del 1954 Perot venne nominato sottotenente. Tuttavia, nel 1955, Perot espresse con una lettera indirizzata al padre il suo grande malumore riguardo alla vita militare e, alla fine della ferma obbligatoria di quattro anni, torn\u00f2 alla vita civile.\nQuando lasci\u00f2 la Marina nel 1957, Perot cominci\u00f2 a lavorare come venditore per la IBM, diventando in breve un impiegato di punta e cercando di esporre le sue idee ai supervisori, dai quali venne per\u00f2 ignorato. Lasci\u00f2 quindi la IBM pochi anni dopo, nel 1962, per fondare la EDS a Dallas (Texas) e inizi\u00f2 a insistere presso grandi societ\u00e0 affinch\u00e9 impiegassero i suoi servizi di elaborazione dati. Perot firm\u00f2 vantaggiosi contratti con il governo degli Stati Uniti negli anni sessanta per computerizzare i documenti di Medicare (una sorta di assicurazione pubblica americana).\nLa EDS venne quotata in borsa nel 1968 e il prezzo per azione in pochi giorni schizz\u00f2 a 160 dollari, dai 16 della collocazione. In quello stesso anno la rivista \"Fortune\" gli dedic\u00f2 la copertina, definendolo il texano che si \u00e8 arricchito pi\u00f9 velocemente. Nel 1984 la sua compagnia fu acquistata dalla General Motors per 2,4 miliardi di dollari.\nLa missione in Iran.\nPoco prima dell'inizio della Rivoluzione iraniana del 1979, il governo dell'Iran imprigion\u00f2 due suoi impiegati per una disputa su un contratto. Perot quindi sponsorizz\u00f2 e organizz\u00f2 una missione per recuperare i due ostaggi, che si concluse con la loro liberazione. Il team per il recupero dei due impiegati era capeggiato dal colonnello in pensione delle Forze Speciali americane Arthur D. \"Bull\" Simons. Poich\u00e9 il team non era riuscito a liberare gli impiegati dalla prigione, decise di attendere i tumulti dei rivoluzionari pro-ayatollah, che presero d'assalto la prigione e liberarono tutti i 10.000 reclusi, molti dei quali erano prigionieri politici. I due prigionieri poterono dunque prendere contatto con i loro liberatori, che riuscirono a farli espatriare attraverso una rischiosa fuga al confine turco. L'impresa fu raccontata nel libro \"Sulle ali delle aquile\" di Ken Follett, che divenne un bestseller. Nel 1986 fu trasformato in una miniserie televisiva in due puntate, con l'attore Burt Lancaster nel ruolo del colonnello Simons.\nNel 1984 Perot acquist\u00f2 una delle copie originali firmate della Magna Carta, una delle poche che avevano lasciato il Regno Unito. Tale copia \u00e8 adesso custodita all'Archivio nazionale di Washington, insieme alla Dichiarazione di indipendenza degli Stati Uniti d'America e alla Costituzione americana.\nRoss Perot invest\u00ec la maggior parte del venture capital (capitale di rischio) per il progetto di computer NeXT di Steve Jobs nel 1986. Nello stesso anno, dopo aver aspramente criticato la General Motors che aveva rilevato la EDS, fu allontanato con una buonuscita di 700 milioni di dollari. Due anni dopo, nel 1988, fond\u00f2 la Perot Systems a Plano (Texas). Suo figlio Ross Jr prese il suo posto come direttore generale (CEO).\nAttivit\u00e0 politica.\nDurante lo stesso anno in cui Perot organizz\u00f2 la missione di salvataggio nell'Iran, il governatore del Texas chiese la sua assistenza riguardo al problema delle droghe, e in particolare dello spaccio illegale di stupefacenti. Perot diede il suo consenso a presiedere il comitato \"La guerra del Texas contro le droghe\"; in questa veste egli propose cinque leggi severissime per rendere pi\u00f9 difficile il commercio delle droghe. Tutte e cinque le proposte vennero approvate dal consiglio di legislatura e divennero leggi.\nNel 1982 venne nuovamente chiamato in causa dal nuovo governatore del Texas al fine di migliorare la qualit\u00e0 del servizio scolastico pubblico nello Stato. In quel caso, la pi\u00f9 famosa proposta di Perot che divent\u00f2 legge si pu\u00f2 sintetizzare con questa massima: \"Se non sei promosso, non giochi\". La sua intenzione era quella di impedire che i meriti sportivi potessero giustificare da soli la laurea o il diploma; anzi, da quel momento in poi, se si voleva far parte della squadra scolastica di basket o di ogni altro sport, bisognava avere dei buoni voti in tutte le materie.\nDalla fine degli anni ottanta fino all'inizio degli anni novanta Ross Perot cominci\u00f2 a rivolgere la sua attenzione verso quelli che definiva i fallimenti del governo statunitense. In una orazione pubblica, egli disse che gli Stati Uniti \"si erano sviluppati in maniera arrogante e compiaciuta dopo la Seconda guerra mondiale\" e non erano pi\u00f9 la nazione pi\u00f9 grande del mondo. Invece di esaminare che cosa doveva venire, l'America era \"il riflesso del nostro passato, mentre il resto del mondo si stava evolvendo verso il futuro\".\nAl termine di una lunga vacanza in Europa, in cui visit\u00f2 anche l'Italia, Perot confront\u00f2 alcune citt\u00e0 del vecchio continente con quelle americane, e al termine della riflessione il suo commento fu: \"Andate a Roma, andate a Parigi, andate a Londra. Queste sono citt\u00e0 secolari. Stanno prosperando. Sono pulite. Funzionano. Le nostre citt\u00e0 pi\u00f9 antiche sono nuovissime, al loro confronto. Andate di nuovo a New York, guidate attraverso il centro di Washington, andate a Detroit, andate a Filadelfia. Che cosa abbiamo noi di sbagliato?\".\nIn Florida, nel 1990, Jack Gargan, consulente finanziario in pensione, pag\u00f2 di tasca sua alcune inserzioni sui giornali dal titolo \"I'm mad as hell and I'm not going to take it anymore\" (Sono furibondo e non lo sopporto pi\u00f9), in cui denunciava il Congresso degli Stati Uniti per essersi autoconcesso un aumento di stipendio mentre quello della gente normale restava stagnante. Lo stesso Gargan, pi\u00f9 tardi, fond\u00f2 il \"Throw the Rascals Out\" (\"Caccia i furfanti\"), che Ross Perot ha sostenuto.\nNonostante un'ideologia politica nettamente conservatrice, Ross Perot non fu affatto un sostenitore del presidente George Bush senior e anzi si oppose vigorosamente al coinvolgimento statunitense nella Guerra del Golfo del 1990-1991. Invit\u00f2 pubblicamente i senatori a votare contro la risoluzione che di fatto dichiarava guerra all'Iraq di Saddam Hussein e cominci\u00f2 a valutare seriamente l'ipotesi di una sua candidatura alla presidenza degli Stati Uniti d'America.\nLa candidatura nelle presidenziali del 1992.\nIl 20 febbraio del 1992, annunci\u00f2 alla trasmissione televisiva della CNN \"Larry King Live\" la sua intenzione a candidarsi alle elezioni presidenziali americane e di presentarsi come terzo candidato indipendente (rispetto a democratici e repubblicani) in tutti i 50 stati.\nCon le sue idee quali il bilanciamento del budget americano tra le uscite e le entrate finanziarie e la sua idea di utilizzare le nuove tecnologie di comunicazione (come Internet) per rendere pi\u00f9 accessibili ai cittadini i vari processi democratici (tra cui la possibilit\u00e0 di votare per le elezioni via Internet) e per renderli pi\u00f9 partecipi sulle decisioni della politica, Perot divenne ben presto un candidato credibile e in grado di battagliare persino con i candidati dei maggiori partiti.\nScoraggiato dal rinvigorito Partito Repubblicano e da Bill Clinton e Al Gore dopo la convention democratica, e sostenendo che alcuni attivisti repubblicani stavano tentando di far fallire il matrimonio della figlia, Perot annunci\u00f2 il suo ritiro dalla campagna presidenziale alla fine dell'estate del 1992. Ciononostante, a settembre riusc\u00ec a qualificarsi per tutti i ballottaggi dei 50 stati americani. A fronte di ci\u00f2, il 1\u00ba ottobre dello stesso anno decise di ritornare in gara. Fece campagna elettorale in 16 stati, spendendo secondo alcune stime circa 65,4 milioni dei suoi dollari. Il compagno con cui intraprese questo viaggio era l'ammiraglio in pensione James Stockdale.\nUno dei motivi per cui Ross Perot ebbe tanto successo in queste consultazioni elettorali fu il fatto che gli venne concessa la possibilit\u00e0 di partecipare ai dibattiti tra i candidati presidenziali democratici e repubblicani, cosa in genere non avvenuta con gli altri terzi candidati dell'et\u00e0 moderna. Secondo la commissione \"bipartisan\" sui dibattiti presidenziali, grazie a questi \"confronti all'americana\" Perot schizz\u00f2 dal 5% al 16% delle preferenze degli elettori: anche se le sue risposte alle specifiche domande del moderatore erano generiche e vaghe, lo spirito, il folklore e l'incisivit\u00e0 del suo intervento erano cos\u00ec impressionanti che persino molti democratici e repubblicani si trovarono concordi nell'affermare che Perot avesse vinto per lo meno il primo dibattito (quello appunto in cui i temi si affrontano in maniera generale, senza andare nello specifico).\nUna delle domande che molti politologi si posero \u00e8: \u00abPu\u00f2 un indipendente come Perot, per giunta senza alcuna preparazione politica, governare uno stato potente e immenso come gli Stati Uniti d'America?\u00bb.\nA questa perplessit\u00e0, Perot rispose cos\u00ec:\nPerot inoltre si dichiar\u00f2 favorevole ad un cambiamento radicale delle tradizionali norme civili e sociali americane: in particolare, chiese una profonda revisione della costituzione, soprattutto per quanto riguarda gli aspetti economici.\nRiguardo alle obiezioni mossegli contro quest'ultimo punto, egli era solito dire:\nPerot attacc\u00f2 il Congresso degli Stati Uniti per la sua inettitudine a risolvere i problemi inerenti alle citt\u00e0, Washington compresa, ma anche perch\u00e9, a suo modo di vedere, esso era intollerante rispetto alla democrazia. Proprio a Washington, Perot, usando una metafora culinaria, disse questo:\nPerot chiam\u00f2 la sua campagna elettorale del 1992 \"Uniti noi sosterremo l'America\". Non essendo un politico di professione, e non avendo compiuto nessuno studio attinente alla politica, Perot rispetto ai candidati democratici e repubblicani (rispettivamente Bill Clinton e George Bush senior) non era in grado di mettere in atto progetti politici seri, anche se chiese a gran voce la riduzione del deficit. Pur essendo un candidato \"anti-tasse\", afferm\u00f2 la necessit\u00e0 di aumentare la tassa sulla benzina.\nInoltre, egli chiese di ridurre i fondi destinati alla previdenza sociale della sanit\u00e0 e dell'istruzione e si oppose fortemente al NAFTA, il trattato economico inteso a rimuovere i dazi doganali e ogni altra barriera al libero scambio tra i paesi membri e a facilitare gli investimenti internazionali in quell'area. Esso fu sottoscritto da Canada, Messico e Stati Uniti il 17 dicembre del 1992 ed entr\u00f2 in vigore il giorno di capodanno del 1994.\nNelle elezioni presidenziali del 1992 Perot ricevette il 19% dei consensi popolari (ma nessun voto dei grandi elettori): fu il miglior risultato di un terzo candidato dai tempi di Theodore Roosevelt, repubblicano indipendente candidatosi nel 1912. Molti analisti pensano che Perot, sostenuto da ambienti conservatori che in genere votano repubblicano, abbia favorito la sconfitta di Bush e di conseguenza la vittoria di Clinton, anche se i primi \"exit-poll\" non confermarono tale ipotesi.\nAddirittura in due stati Perot arriv\u00f2 secondo in termini di voti, superando cos\u00ec un candidato tradizionale: nel Maine, infatti, Perot ricevette il 30,44% dei voti, mentre Bush si ferm\u00f2 al 30,39% (Clinton vinse con il 38,77%); in Utah Perot ottenne il 27,34% dei suffragi, mentre Clinton dovette accontentarsi del 24,65% (Bush vinse in Utah con il 43,36%). Dopo questo grande e per certi versi inaspettato successo popolare (dovuto anche al carisma del suo vice, l'ammiraglio James Stockdale), Perot decise di candidarsi anche alle elezioni presidenziali del 1996.\nIl Reform Party e le elezioni presidenziali del 1996.\nPerot cerc\u00f2 di mantenere vivo il suo movimento durante la met\u00e0 degli anni novanta. Prov\u00f2 a tenersi in contatto con gli elettori parlando del debito pubblico imperante. Inoltre tent\u00f2 il boicottaggio del NAFTA, e addirittura discusse con il vicepresidente Al Gore di questa sua idea durante la trasmissione televisiva \"Larry King Live\". Fin dal 1993 Perot patrocin\u00f2 e presiedette congressi in cui partecipavano numerosi politici di alto livello. Sostenne infine il \"Contratto con l'America\" realizzato dai repubblicani e invit\u00f2 i suoi elettori a votare per il partito dell'elefante durante le elezioni di medio termine svoltesi nello stesso anno.\nNel 1995 fond\u00f2 il Partito della Riforma (\"Reform Party\") e annunci\u00f2 di volersi candidare con esso alle elezioni presidenziali del 1996. In queste consultazioni egli ebbe appena l'8,4% dei voti popolari, ma fu comunque un rimarchevole risultato, confrontato ai risultati ottenuti normalmente dai terzi partiti indipendenti in America. Inoltre bisogna aggiungere che egli spese molto meno soldi rispetto alle presidenziali del 1992 e che permise a sponsor privati di finanziare la sua campagna elettorale, diversamente da quanto successo quattro anni prima.\nMolta gente crede che questo declino sia dovuto alla sua esclusione dai dibattiti presidenziali, basati sulla preferenza che i moderatori accordavano al candidato del Partito Democratico e a quello del Partito Repubblicano (come documentato ampiamente nel libro \"Dibattiti aperti\" di George Farah), ma l'esclusione era spiegata dal fatto che egli non aveva, nei sondaggi nazionali, il quorum del 15% dei voti, a differenza del 1992. Per poter partecipare al dibattito, infatti, bisogna essere accreditati di almeno il 15% dei voti nei sondaggi.\nIl candidato come vicepresidente del Reform Party era l'economista ultraliberista Pat Choate.\nUltimi anni.\nVerso la fine degli anni novanta molti militanti del Reform Party accusarono Perot di non permettere al movimento di diventare un vero e proprio partito di massa genuino e popolare: Perot infatti pretendeva obbedienza cieca dal partito e inoltre, per molto tempo, non permise la nascita di correnti interne (soprattutto se contrarie al suo modo di pensare) e costrinse molti dirigenti a rinunciare ai loro posti di comando per elargirli ai sostenitori della sua campagna elettorale del 1996.\nLa situazione non miglior\u00f2 quando Jesse Ventura, uno dei \"colonnelli\" del Reform Party, venne eletto governatore del Minnesota nel 1998, e anzi si acu\u00ec perch\u00e9 Perot non sostenne l'operato di Ventura e decise di sfiduciarlo, almeno dal punto di vista personale. Il comitato centrale del partito fu in questo modo stritolato dai litigi interni tra i sostenitori di Perot e quelli di Ventura e Jack Gargan.\nAlle elezioni presidenziali del 2000 Perot si rifiut\u00f2 di candidarsi personalmente come leader del Reform Party, preferendo non sostenere n\u00e9 boicottare la coppia scelta dal comitato del partito, che era composta da Pat Buchanan (teorico di estrema destra) e John Hagelin (candidato vicepresidente). Perot era infatti insoddisfatto della situazione del partito, che a suo dire si stava disintegrando, e prefer\u00ec rimanere calmo durante la campagna elettorale delle elezioni presidenziali.\nNonostante la sua netta opposizione al NAFTA, Perot rimase sostanzialmente in silenzio riguardo all'espansione dei visti di cittadinanza che il governo degli Stati Uniti elargiva ai lavoratori stranieri (in particolare operai) che emigravano verso gli States. Successivamente, Perot appoggi\u00f2 il candidato repubblicano George W. Bush e lo vot\u00f2 come presidente, terminando cos\u00ec ogni suo rapporto con il Reform Party, che ormai non esisteva pi\u00f9 in molti stati. I simpatizzanti del Reform Party, rimasi molto sorpresi da questa crisi, si divisero sul da farsi: alcuni passarono nel Partito Repubblicano, altri rimasero indipendenti (come il multimiliardario Donald Trump), altri ancora rimasero dentro il partito e sostennero Ralph Nader come candidato presidente durante le elezioni presidenziali del 2004.\nDa questo momento in poi, Perot prefer\u00ec non occuparsi pi\u00f9 in alcun modo di politica. Ogni volta che un giornalista gli proponeva un'intervista, egli accettava domande solo sul suo passato industriale e non su quello politico, preferendo il \"no comment\" anche su candidati, uomini politici, programmi e campagne elettorali. \u00c8 comunque certo che egli sostenne George Bush junior durante le consultazioni politiche del 2004.\nTorn\u00f2 sulla scena politica nel 2005, ovvero quando il governatore della Florida Jeb Bush chiese il suo aiuto per migliorare il sistema scolastico dello Stato. Henry Ross Perot sostenne la necessit\u00e0 di adottare libri elettronici, in modo tale da comprimere il peso degli zaini. Perot, che non tenne conto del costo eccessivo e poco accessibile per le classi meno abbienti dei libri elettronici, scrisse un editoriale al fine di promuovere questo suo intervento legislativo. Nel suo ultimo intervento, Perot si \u00e8 definito dispiaciuto a causa dello stato d'avanzamento dell'economia e della societ\u00e0 americana, sostenendo che i problemi che lo convinsero a candidarsi nel 1992 non erano ancora stati risolti.\nPerot \u00e8 morto il 9 luglio 2019, all'et\u00e0 di 89 anni, a Dallas, a causa di una forma di leucemia.\nVita privata.\nSi \u00e8 sposato nel 1956 con Margot Birmingham, una ragazza proveniente da Greensburg, in Pennsylvania. La coppia ha avuto cinque figli (Ross Jr., Nancy, Suzanne, Carolyn e Katherine), diciannove i nipoti.\nCon un patrimonio netto stimato di circa 4,1 miliardi di dollari USA nel 2019, \u00e8 stato classificato da Forbes al 478\u00ba posto tra le persone pi\u00f9 ricche del mondo."}
{"id": "107574", "revid": "1305772", "url": "https://it.wikipedia.org/wiki?curid=107574", "title": "Temperamento", "text": "Il termine Temperamento pu\u00f2 fare riferimento a:"}
{"id": "107575", "revid": "1452073", "url": "https://it.wikipedia.org/wiki?curid=107575", "title": "Taj Mahal (disambigua)", "text": ""}
{"id": "107577", "revid": "1222", "url": "https://it.wikipedia.org/wiki?curid=107577", "title": "Placofori", "text": ""}
{"id": "107579", "revid": "587728", "url": "https://it.wikipedia.org/wiki?curid=107579", "title": "Legge del Tre", "text": "Nella religione Wicca, la Legge del tre \u00e8 un principio adottato da alcuni aderenti della religione stessa.\nQuesta legge compare per la prima volta in una delle pubblicazioni di Gerald Gardner e lui stesso afferm\u00f2 di averla letta nel libro delle ombre cos\u00ec come ne era entrato in possesso attraverso la congrega della New Forest. \u00c8 una legge riservata alle streghe e agli stregoni e alle loro operazioni magiche, un monito che vuole significare che ci\u00f2 che mandi nel bene e nel male ritorner\u00e0 triplicato.\nSecondo questa legge \"ogni cosa che facciamo ci torna indietro tre volte nel bene e tre volte nel male. Se si fa del bene si ricever\u00e0 tre volte il bene, se fai del male si ricever\u00e0 tre volte il male. Non bisogna per\u00f2 fare del bene nell'attesa della ricompensa.\" Pu\u00f2 quindi esser visto come una motivazione pragmatica per seguire un comportamento etico.\nIn tutta la tradizione esoterica non si fa mai menzione di questa legge. Probabilmente, come afferma Doreen Valiente che conobbe Gardner di persona, questa fu un'invenzione dello stesso Gardner a cui molte streghe aderirono. La legge fu uno dei motivi di dissidio con la Valiente che le fecero abbandonare la congrega di Gardner. Non sembrano esserci ragioni tradizionali che testimonino l'esistenza di una legge del tre come formulata da Gardner, ed \u00e8 anche d'obbligo chiedersi perch\u00e9 ci\u00f2 che fai deve tornare tre volte e non tredici o sette o cinque volte.\nMolti wiccan non aderiscono alla legge del tre, anche se questa legge viene definita come una delle leggi fondanti la Wicca. Certo se si nega la legge del tre, non si pu\u00f2 non negare che nel momento in cui si attua un procedimento magico un'azione scatena una reazione e bisogna tenerne conto.\nCi\u00f2 che tradizionalmente si tramanda \u00e8 il \"colpo di ritorno\". La maggior parte delle streghe sapevano che quando si effettua qualcosa contro la volont\u00e0 di qualcuno, in particolare se si intende nuocere a qualcuno, pu\u00f2 accadere che le energie che adoperiamo e i sentimenti che suscitiamo ci si rivoltino contro; questo accade soprattutto se la persona che vogliamo colpire \u00e8 in grado di respingere il nostro attacco: le forze che abbiamo scatenato ripercorrono il percorso all'indietro e si scaricano su di noi. Inoltre nel tornare a noi esse raccolgono tutte le energie che trovano lungo il cammino, per questo il colpo di ritorno \u00e8 sempre pi\u00f9 potente dell'incantesimo originario, poich\u00e9 la forza che non si scarica diventa un polo attrattivo per le forze della stessa natura. Per questo tutte le volte che si opera \u00e8 sempre necessario prestare attenzione e proteggersi dagli eventuali effetti di quello che scateniamo. Questo non \u00e8 un divieto, ma un avvertimento. La legge del tre \u00e8 un monito moderno, ma il colpo di ritorno era ed \u00e8 un evento temutissimo da maghi e streghe, che hanno escogitato di tutto per scongiurarne gli effetti.\nOvviamente il colpo di ritorno riguarda soprattutto le energie negative che possono essere scatenate da persone senza scrupolo, tuttavia anche operazioni apparentemente positive possono diventare negative, soprattutto quando cerchiamo di forzare una persona alla nostra volont\u00e0, come per esempio costringerla ad amarci se non vuole. Nessuno pone limiti a quello che si pu\u00f2 fare, l'importante \u00e8 considerare sempre con saggezza la natura delle forze con cui ci si misura."}
{"id": "107580", "revid": "2029444", "url": "https://it.wikipedia.org/wiki?curid=107580", "title": "Emanuel Gin\u00f3bili", "text": "Nel corso di una carriera di 23 stagioni, \u00e8 diventato uno dei due soli giocatori (insieme a Bill Bradley) ad aver vinto un titolo Euroleague, un campionato NBA e una medaglia d'oro olimpica. Gin\u00f3bili, quattro volte campione della NBA, ha giocato per i San Antonio Spurs per tutta la sua carriera nella NBA. Insieme ai compagni di squadra negli Spurs Tim Duncan e Tony Parker ha costituito un terzetto denominato \"Big Three\".\nGin\u00f3bili proviene da una famiglia di giocatori di basket professionisti. Ha trascorso la prima parte della sua carriera in Argentina e in Italia e ha vinto numerosi riconoscimenti individuali e di squadra. Il suo periodo con la Virtus Bologna \u00e8 stato particolarmente ricco di successi: un Euroleague, un campionato italiano di basket, due Coppa Italia, un Euroleague Final Four MVP, due volte MVP Serie A e un MVP Coppa Italia Serie A. Selezionato con la 57\u00aa scelta assoluta nel draft NBA del 1999, Gin\u00f3bili si un\u00ec agli Spurs solo nel 2002 e divenne presto un giocatore chiave per la squadra. Oltre ai suoi quattro campionati NBA, Gin\u00f3bili \u00e8 stato nominato \"All-Star\" nel 2005 e nel 2011 ed \u00e8 stato selezionato due volte per \"All-NBA Third Team\". Nel periodo 2007-2008, \u00e8 stato nominato NBA Sesto uomo dell'anno. Gin\u00f3bili ha annunciato il suo ritiro dall'NBA il 27 agosto 2018.\nBiografia.\nSoprannominato \"Manu\", discende da immigrati italiani dalle Marche. Nella sua famiglia giocano a pallacanestro anche i fratelli maggiori Sebasti\u00e1n e Leandro, mentre il padre, Jorge, fu allenatore della squadra locale dove Emanuel \u00e8 cresciuto, e anche giocatore.\nCaratteristiche tecniche.\nGin\u00f3bili era una guardia tiratrice, mancina. Ha doti di leader e sovente Gregg Popovich, allenatore degli Spurs, gli ha affidato il gioco nei momenti decisivi. Lo stesso Popovich dice di lui: \u00ab\u00c8 probabilmente la persona pi\u00f9 competitiva che io abbia mai visto\u00bb.\nDotato di grande rapidit\u00e0 e velocit\u00e0 di pensiero, dimostrava eccellenti doti atletiche che esprimeva in scatti e continui cambi di direzione -tanto da essere uno dei giocatori ad aver importato in NBA il passo europeo (o \"euro step\")- che terminavano appoggiando il pallone alla tabella; si \u00e8 affermato anche come strepitoso e pirotecnico passatore, scovando linee molto ambiziose e complesse per servire i propri compagni.\nSi rivelava essere anche un discreto difensore, spesso tendente ad intercettare le linee di passaggio degli avversari.\nCarriera.\nClub (1995-2018).\nPrimi anni argentini e italiani (1995-2000).\nFa il suo esordio nella pallacanestro professionistica con l'Andino di La Rioja, nella stagione 1995-96, e viene comprato dall'Estudiantes di Bah\u00eda Blanca l'anno dopo. Gioca con la squadra della sua citt\u00e0 natale finch\u00e9, nel 1998, si trasferisce in Europa, firmando un contratto con la Viola Reggio Calabria con la quale centra la promozione in A1. Al termine della prima stagione sullo Stretto viene scelto al numero 58 del Draft NBA 1999 dai San Antonio Spurs (in quello che sar\u00e0 uno dei maggiori \"draft steal\" della storia della Lega). Rimane per\u00f2 ancora a Reggio, dove scrive pagine memorabili per la compagine calabrese, che nella sorpresa generale, arriva a ripetere il risultato sportivo conseguito nel 1993: semifinale sfiorata e quinto posto assoluto alla fine dei play-off. Il risultato della Viola, contribuisce a segnalarlo come una delle guardie pi\u00f9 esplosive del Campionato Italiano. Volendo affiancare alla stella Danilovic un giocatore dal grande potenziale, la Virtus Bologna decide di mettere sotto contratto la guardia argentina. L'improvviso ritiro di Danilovic a soli 30 anni apre le porte del quintetto base a Gin\u00f3bili.\nIl biennio d'oro con la Virtus (2000-2002).\nA Bologna dimostr\u00f2 una notevole crescita, tanto da essere indicato come giocatore con la miglior evoluzione nel corso dell'anno 2000, diventando la punta di diamante di una squadra formidabile capace di vincere, nella sola stagione 2000-01, campionato italiano, Coppa Italia ed Eurolega, il cosiddetto grande slam. Durante il periodo nel quale ha giocato a Bologna e Reggio Calabria ha fatto parte per tre volte dell'All Star Game italiano. L'anno dopo con la Virtus rivince la Coppa Italia, ma non riesce a confermarsi in Eurolega (sconfitta in casa col Panathinaikos) ed in campionato (fuori in semifinale), ma gi\u00e0 \u00e8 attirato dall'esperienza all'estero, nel mondo della NBA.\nNBA (2002-2018).\nDopo aver conquistato l'Europa Gin\u00f3bili, a 25 anni, decise che era ora di sbarcare nella NBA. L'argentino firm\u00f2 cos\u00ec con gli Spurs, che ne detenevano i diritti in virt\u00f9 della scelta operata tre anni prima; le prestazioni di Gin\u00f3bili al Campionato del Mondo di Indianapolis, in cui la sua Argentina arriv\u00f2 alla finale persa contro la Jugoslavia di Predrag Stojakovi\u0107, Vlade Divac, Dejan Bodiroga e il suo compagno di squadra a Bologna Marko Jari\u0107 furono il trampolino di lancio ideale per sbarcare negli USA.\nAll'inizio della sua avventura americana trova varie difficolt\u00e0, specie per incomprensioni con l'allenatore Gregg Popovich, orientato verso uno stile di gioco controllato e ragionato, che mal si adattava all'istintivit\u00e0 e all'improvvisazione di Gin\u00f3bili. Col tempo, coach e giocatore hanno imparato a convivere; la grande sintonia tecnica e umana che si \u00e8 venuta a creare nel corso del tempo tra i due \u00e8 stata uno dei cardini dei successi Spurs negli anni.\nNel 2002-03, con Gin\u00f3bili prevalentemente nel ruolo di sesto uomo, nonostante le difficolt\u00e0 si conquista una ventina di minuti a partita, partendo anche 5 volte in quintetto base, con 7,6 punti a partita (tirando col 43%), conditi per\u00f2 da 1,4 recuperi. A fine anno gli Spurs vincono il titolo NBA sconfiggendo in finale i New Jersey Nets per 4-2, mentre il suo compagno e amico, Tim Duncan, si aggiudica il titolo di MVP delle finali. Inoltre, viene eletto nel secondo quintetto di migliori \"rookie\" della stagione, e miglior rookie del mese di marzo della Western Conference.\nL'anno dopo riceve pi\u00f9 fiducia, giocando met\u00e0 delle partite da titolare, e mettendo a referto 12 punti (tirando col 41,8%), 3,8 assist e 4,5 rimbalzi a partita.\nLa stagione 2004-05 (dopo l'oro olimpico) sancisce la definitiva esplosione di Manu: gioca titolare tutte e 74 le partite di regular season, migliorando sensibilmente dal punto di vista realizzativo: 16 PPG tirando col 47%. Nel febbraio 2005 viene chiamato per l'NBA All-Star Game con la selezione della Western Conference, sconfitta 125-115 dalla selezione della Eastern Conference. Nell'occasione Gin\u00f3bili segna 8 punti in 22 minuti di gioco, con 3 rimbalzi, 1 assist e un recupero.\nNel 2005 ha conquistato il secondo titolo NBA della sua carriera, giocando da protagonista assoluto, insieme all'MVP Tim Duncan, la serie finale contro i Detroit Pistons, che ha chiuso con quasi 20 punti di media a partita.\nNella stagione 2005-06 Gin\u00f3bili non riesce a dare il suo solito contributo a causa di un fastidio alla caviglia, e probabilmente per questo motivo non ha fatto parte dell'All-Star Game, dove invece \u00e8 andato il suo compagno di squadra Tony Parker oltre a Tim Duncan.\nSan Antonio \u00e8 comunque approdata ai play-off come prima testa di serie dell'Ovest e ha sconfitto i Sacramento Kings per 4 a 2 nel primo turno. Tuttavia San Antonio \u00e8 stata eliminata dopo 7 gare dai Dallas Mavericks, in una delle serie playoff forse pi\u00f9 emozionanti di sempre. Cruciale un suo errore, sul pi\u00f9 tre Spurs, nel commettere fallo su Nowitzki, il quale, segnando e convertendo il libero supplementare, trascina la squadra all'overtime di gara-7 che gli Spurs perderanno.\nNella stagione 2006-07 Gin\u00f3bili, ormai parte integrante del Big Three degli Spurs (con Duncan e Parker), \u00e8 investito da coach Popovich del ruolo di sesto uomo della squadra (pur essendo di fatto una delle stelle), con un minutaggio sulla mezz'ora. Con gli Spurs Gin\u00f3bili raggiunge e vince per la terza volta in 5 anni le finali NBA, superando con gli Spurs rispettivamente i Denver Nuggets, i Phoenix Suns di Mike D'Antoni (considerata da molti la vera finale) e gli Utah Jazz nella finale della Western Conference. La finale contro i Cleveland Cavaliers dell'astro nascente LeBron James \u00e8 senza storia e termina con la vittoria degli \"speroni\" con il punteggio di 4-0.\nLa stagione successiva Gin\u00f3bili vive probabilmente una delle sue migliori annate: fa registrare i \"career-high\" di medie in punti (19,5), rimbalzi (4,8), assist (4,5), percentuale da tre (40,1%) e minuti giocati (31,1). Viene eletto miglior sesto uomo dell'anno e inserito nell'All-NBA Third Team. Gli Spurs, dopo aver superato al primo turno di nuovo i Suns e nel secondo i New Orleans Hornets, affrontano nella finale di conference i Lakers da cui vengono battuti per 4 a 1.\nNella stagione 2008-09 soffre dell'infortunio alla caviglia e non pu\u00f2 garantire il solito grande rendimento alla squadra. La sua stagione si chiude in anticipo senza poter giocare i play-off.\nNella stagione successiva, rispetto all'anno precedente, riesce a giocare sia la solita ottima regular season sia i play-off, dove al primo turno gli Spurs sconfiggono i Dallas Mavericks con il punteggio di 4-2, ma vengono eliminati al secondo turno dai Phoenix Suns con un pesante 4-0.\nNella stagione 2010-11 gli Spurs decidono di cambiare le rotazioni e Gin\u00f3bili parte cos\u00ec in quintetto base in 79 partite su 80 (entrambi record personali): a causa del minutaggio ridotto del veterano Duncan, Gin\u00f3bili diventa la stella indiscussa della squadra, che con le sue giocate, la porta a lungo ad avere il miglior record della NBA, prima di un pessimo finale di stagione. La grande annata dell'argentino si tradurr\u00e0 sia nella convocazione al suo secondo All-Star Game sia alla scelta nell'All-NBA Third Team. Gli Spurs arrivano comunque ai playoff con il record di 61 vittorie e 21 sconfitte (migliore della Western Conference) secondo solo al 62-20 dei Chicago Bulls, ma, a sorpresa, vennero eliminati subito al primo turno dai Memphis Grizzlies complice anche un serio infortunio al gomito subito da Gin\u00f3bili, che per\u00f2 riusc\u00ec lo stesso a giocare ottime partite sempre in doppia cifra.\nDurante il periodo del lockout NBA, iniziarono a circolare delle voci riguardanti un suo probabile ritorno alla Virtus Bologna, la squadra in cui ottenne i suoi primi importanti trionfi. Alla fine Gin\u00f3bili rimase agli Spurs, e quando riprende la stagione, trascin\u00f2 la squadra a vincere 3 delle prime 4 partite, prima di infortunarsi ad una mano durante la partita con i Minnesota Timberwolves. In quasi tutta la stagione fu afflitto dagli infortuni, ma durante l'ultimo mese riusc\u00ec a trovare un'ottima forma e a presentarsi nei playoffs abbastanza riposato. I primi due turni vennero superati con facilit\u00e0 dagli Spurs con due schiaccianti vittorie sugli Utah Jazz (4-0) e sui Los Angeles Clippers (4-0). Giunti alle Western Conference Finals i San Antonio Spurs e Gin\u00f3bili incontrano gli Oklahoma City Thunder che dopo essere stati sotto 2-0, e nonostante ottime prestazioni dell'argentino che \u00e8 andato sempre in doppia cifra, rimontano gli speroni battendoli 4-2.\nNella stagione 2012-13 continua a portare il solito apporto dalla panchina pur peggiorando leggermente le sue statistiche aiutando gli Spurs a terminare la regular season con un record di 58-24 (terzo migliore della lega).La squadra ai play-off arriva agevolmente in finale concedendo solo due vittorie ai Golden State Warriors in semifinale di Conference, dove per\u00f2 si deve arrendere ai campioni in carica Miami Heat in 7 gare.Gin\u00f3bili viene criticato per una serie giocata sottotono, in particolare in gara perde ben 8 palloni.\nLa stagione seguente 2013-14 vede un miglioramento gioco di Gin\u00f3bili e della squadra, che vince la stagione regolare con un record di 62-20. Ancora una volta la squadra arriva in finale contro i Miami Heat, in una riedizione della sfida dell'anno precedente. Questa volta gli Spurs vincono nettamente la serie 4-1, con Ginobili che si riscatta giocando cinque ottime partite. Da ricordare in particolare in gara-5 una schiacciata in transizione su Chris Bosh dopo aver eluso il resto della difesa avversaria, che venne scelta come miglior giocata della serie dalla NBA.\nIl 27 agosto 2018 annuncia il ritiro dall'attivit\u00e0 agonistica, all'et\u00e0 di 41 anni.\nIl 29 marzo 2019 gli Spurs hanno ritirato la maglia n\u00b0 20 in suo onore.\nNazionale argentina (1998-2016).\nGin\u00f3bili inizi\u00f2 a rappresentare la nazionale di basket argentina fin dal 1998, partecipando a Mondiali, Giochi Panamericani e FIBA Americas Championship. In particolare dopo aver portato da protagonista assoluto il suo team alla vittoria del Campionato Americano di Pallacanestro 2001, Gin\u00f3bili \u00e8 tra i migliori giocatori dei Mondiali 2002 (argento biancoeceleste), dove \u00e8 costretto a giocare solo 12 minuti (senza segnare) della finale con la Jugoslavia a causa di un infortunio occorsogli in semifinale.\nL'anno dopo risulta decisivo per la conquista dello storico titolo olimpico ad Atene 2004 da parte dell'Argentina, a discapito della Nazionale Italiana, e dopo aver sconfitto in semifinale i favoriti Stati Uniti con una prova da 29 punti. Nella competizione olimpica ha tenuto una media di 19,3 punti e 3,3 assist a partita. Una delle giocate-simbolo di quel torneo \u00e8 il canestro sulla sirena di Gin\u00f3bili nel match inaugurale contro la Serbia e Montenegro (campione del mondo in carica), rivincita della finale iridata di 2 anni prima. Con questa vittoria Gin\u00f3bili diventa l'unico giocatore della storia della pallacanestro ad aver vinto un titolo nazionale (in Italia con la Virtus Bologna), un'Eurolega, la medaglia d'oro olimpica e l'anello di Campione NBA (a Bill Bradley manc\u00f2 il titolo nazionale nell'esperienza milanese).\nNell'estate 2006 ai Mondiali trascin\u00f2 l'Argentina fino alle semifinali, perse per 75-74 contro gli spagnoli, poi trionfatori. Nonostante l'insuccesso Gin\u00f3bili si mise comunque in mostra realizzando 15,2 punti di media a partita e rientrando per la seconda volta nel quintetto dei migliori della manifestazione.\nIn occasione delle Olimpiadi di Pechino 2008 \u00e8 scelto come portabandiera alla cerimonia d'apertura dell'intera delegazione argentina. Nel torneo olimpico d\u00e0 un contributo alterno per via di un perdurante infortunio alla caviglia e deve abbandonare il campo dopo soltanto un minuto nella semifinale contro gli Stati Uniti.\nInfine dopo una cavalcata altalenante alle Olimpiadi di Londra 2012, Gin\u00f3bili e la cosiddetta \"generaci\u00f2n dorada\" dopo la sconfitta in semifinale con gli Stati Uniti, perdono, in volata, anche nella finale per il bronzo contro la Russia.\nNel 2016 partecipa con la nazionale argentina alla XXXI Olimpiade. Al termine della manifestazione Gin\u00f3bili lasci\u00f2 la Nazionale argentina dopo 18 anni di militanza."}
{"id": "107582", "revid": "916580", "url": "https://it.wikipedia.org/wiki?curid=107582", "title": "Chitone", "text": "Il chitone (dal greco antico \u03c7\u03b9\u03c4\u03ce\u03bd, \"chit\u014dn\") era l'abito impiegato comunemente nella Grecia antica, una tunica di stoffa leggera chiusa da una cucitura. Si differenziava dal peplo che era invece chiuso sulle spalle da una fibbia.\nEtimologia.\nLa parola \"chitone\" (\u03c7\u03b9\u03c4\u03ce\u03bd, \"chit\u014dn\") appare gi\u00e0 nell'Iliade di Omero. La parola greca \u00e8 di probabile origine semitica (centrale o nord-occidentale) e affine all'ebraico \"k\u011bt\u014dnet\", tunica. Il termine semitico alla base del greco \"khit\u014dn\" era a sua volta un adattamento dell'accadico \"kit\u00fb\", che indicava il lino o un tessuto costituito da questa fibra. La parola accadica a sua volta traeva origine dal sumero \"gada\" (o \"gida\"). La denominazione latina di \"tunica\" sembra invece essere stata presa dalla parola fenicia di pari significato.\nUtilizzo.\nFu interpretato in modo diverso dai Dori e dagli Ioni, due delle popolazioni dell'antica Grecia. \nIl \"chitone dorico\" era pi\u00f9 corto, semplice e senza maniche, costituito da un unico rettangolo di stoffa in lana o lino. Poteva essere appoggiato semplicemente sul corpo o indossato con una parziale sovrapposizione sulle spalle, disposizione questa pi\u00f9 comune per le donne. Per chiuderlo si poteva ricorrere alla cucitura laterale, a fibbie o bottoni in modo da formare un drappeggio. \nIl \"chitone ionico\" richiedeva un pezzo di stoffa di lino o lana molto pi\u00f9 lunga, e veniva tenuto insieme da cuciture o fermato con piccoli spilli lungo tutto il corpo. All'altezza della vita l'eccesso di stoffa era fermato dallo \"zoster\", una cintura che determinava un drappeggio che poteva anche originare due ampie svasate maniche; in epoca successiva un'ulteriore sottile ed elegante fettuccia veniva posta, a vista, sotto il seno. Poteva appoggiare su entrambe le spalle oppure solo sulla spalla sinistra, lasciando quindi libera la destra, soluzione preferita da coloro che svolgevano mansioni manuali.\nPer ripararsi dal freddo, al di sopra del chitone si poteva indossare un mantello corto (clamide) o lungo (himation).\nChitoniskos.\nA volte gli uomini greci indossavano una versione corta detta \"chitoniskos\". Nei vasi greci gli uomini sono rappresentati con il chitoniskos quando sono impegnati nelle attivit\u00e0 agricole e nella caccia, oppure lo indossavano sotto l'armatura nelle battaglie.\nAl di sopra del chitonoskos poteva anche essere indossato un normale chitone in versione lunga."}
{"id": "107583", "revid": "1714743", "url": "https://it.wikipedia.org/wiki?curid=107583", "title": "Bonifacio I del Monferrato", "text": " \nBiografia.\nGiovinezza.\nPoco si conosce dei primi anni della sua vita. Secondo alcuni, verso il 1182, anno in cui \u00e8 certo fosse lontano dal Monferrato, sarebbe potuto essere in Liguria, terra nella quale si dovrebbero collocare le sue epiche gesta cavalleresche cantate dal trovatore provenzano Rambaldo di Vaqueiras che racconter\u00e0 le sue avventure rimanendo alla corte di Bonifacio per gran parte della vita.\nBonifacio fu membro del Consiglio di Reggenza creato da Umberto III di Savoia per il giovane figlio Tommaso. Era il 4 marzo 1189. Nel 1190 il marchese, insieme al conte di Savoia, prestavano l'omaggio feudale ad Enrico VI, imperatore per il quale Bonifacio svolse numerosi incarichi tanto da venire ricompensato con l'acquisizione di alcuni feudi nel 1191.\nAscesa al marchesato.\nIl 19 novembre 1191 Ottone I del Carretto gli vendette la signoria di Albissola; il 5 luglio 1192 il marchese Berengario di Busca gli concesse parte di Cossano Belbo e di Loreto; Corrado e il padre Guglielmo V erano intanto morti: Bonifacio rimasto unico erede della dinastia monferrina, nel 1192 divenne marchese.\nRimasto fedele a Enrico VI, trascorse diversi mesi a fianco dell'imperatore in Germania, il quale gli concesse il feudo di Alessandria; nel 1194 capitan\u00f2 una spedizione navale imperiale che conquist\u00f2 Gaeta e che aveva come mira la conquista della Sicilia orientale. Fu al seguito di Enrico il giorno della sua incoronazione a Palermo, il 25 dicembre, seguendolo poi nella spedizione di ritorno e ritornando in Monferrato nel 1196, ove si introdusse pienamente nelle guerre comunali dell'Italia settentrionale del periodo.\nOttenuta infatti arbitrariamente dall'imperatore la cittadinanza astigiana, veniva imposta l'assistenza militare degli albesi; ma con la morte di Enrico VI gli astigiani, stretta un'alleanza con Alessandria, si rivoltarono a Bonifacio occupando Castello D'Annone.\nA giugno 1199 Bonifacio si vide costretto ad allearsi con Asti, Alessandria, Vercelli, Milano e Piacenza per partecipare ad una spedizione in Alta Lombardia.\nPartecipazione alle Crociate.\nBonifacio venne chiamato, nell'estate 1201, a sostituire Tebaldo III di Champagne, comandante della quarta crociata, morto poco prima. Dopo essersi recato a Parigi per discutere con Filippo II Augusto, verso settembre Bonifacio I accett\u00f2 il comando della spedizione crociata, tornando da quel momento solo occasionalmente in Monferrato, tanto quanto poteva bastare per sistemare le spinose faccende con Alba, Asti e Alessandria, e viaggiando invece molto per ultimare le preparazioni della Crociata, che doveva partire da Venezia.\nAssunto il nominale comando della spedizione crociata, Bonifacio I non partecip\u00f2 al sacco di Zara (citt\u00e0 contro la quale si svolse il primo attacco dei Cristiani Crociati). Il motivo \u00e8 ignoto, ma forse si pu\u00f2 ipotizzare che il marchese fosse rimasto a Venezia per trattare con Filippo di Svevia o con Alessio Angelo, figlio dell'imperatore di Bisanzio, che avrebbe avuto un importante ruolo per la decisione di saccheggiare, nel 1204, la stessa capitale dell'Impero d'Oriente. Infatti, accolta la proposta di Alessio, il 20 aprile, insieme al doge Enrico Dandolo, Bonifacio salp\u00f2 verso il grosso della flotta cristiana, ancorata a Corf\u00f9, con l'obiettivo di dirigersi verso Costantinopoli.\nIl Papa per questo atto scomunic\u00f2 i crociati nel 1203.\nRovesciato l'usurpatore Alessio III, gli assedianti incoronarono Alessio Angelo quale Alessio IV Angelo.\nLa situazione mut\u00f2 velocemente: i bizantini non potevano far fronte alle richieste dei crociati e una rivolta caus\u00f2 la morte di Alessio IV e la proclamazione di Alessio V detto il Murzuflo. I veneziani si accordarono allora con gli altri capi crociati per spartirsi l'Impero: saccheggiata la stessa Costantinopoli, dopo l'usurpazione del trono nel 1204, Bonifacio venne salutato come nuovo imperatore.\nLa scelta del Marchese aleramico venne per\u00f2 osteggiata dai veneziani, timorosi del potere che poteva avere un parente dell'imperatore Filippo e alleato di Genova, optarono quindi per Baldovino di Fiandra; richiedendo allora invano che gli venisse riconosciuta la sovranit\u00e0 sui territori asiatici, Bonifacio conquist\u00f2 Didimotico e assedi\u00f2 Adrianopoli. Per impedire una guerra interna tra i crociati, il doge e gli altri capi convennero nell'affidare al marchese di Monferrato la Macedonia meridionale, tra Mosinopoli e Tessalonica. Da quel momento, Bonifacio I divenne re di Tessalonica. In ogni caso, viste le sue pretese su Creta, Bonifacio mantenne anche il titolo nominale di \"Re di Creta\".\nInstaurato un governo in Macedonia, Bonifacio si spinse verso la Tessaglia e vi cattur\u00f2 Alessio III, che mand\u00f2 in esilio in Monferrato: l'ex imperatore venne imprigionato nell'abbazia di Lucedio presso Trino.\nScese verso sud, arrivando fino ad Atene e Tebe, occupando in seguito anche Corinto: tutti i territori da lui conquistati vennero dati in affidamento ai suoi compagni d'arme.\nMorte.\nMentre stava assediando Nauplia gli arriv\u00f2 la notizia che a Tessalonica era scoppiata una ribellione: in tutta fretta torn\u00f2 sui suoi passi, venendo per\u00f2 a scoprire che la rivolta era gi\u00e0 stata sedata. Nella fortezza di Tessalonica si era rinchiusa Maria, sua moglie, dalla quale era nato il figlio Demetrio.\nSpaventato dalla minaccia dei Bulgari, che gi\u00e0 avevano attaccato Tessalonica durante la ribellione, decise di creare un fronte crociato contro di essi: messosi a capo della spedizione, insieme ad Enrico di Fiandra, Bonifacio venne ucciso mentre era di ritorno da un'incursione sui monti Rodopi nel territorio bulgaro, presso Mosinopoli, il 4 settembre 1207.\nIl regno di Tessalonica pass\u00f2 alla moglie Maria e al figlio Demetrio.\nArte.\nBonifacio I fu descritto, come gi\u00e0 detto, dal poeta Rambaldo di Vaqueiras, uno dei suoi principali cantori di allora. Insieme a lui, anche altri personaggi, quali Peire Vidal, Gaucelm Faidit o Bertran de Born trovarono in Bonifacio un rappresentante dell'etica cavalleresca da loro celebrata, e il marchese seppe coltivare con attento mecenatismo questa sua immagine.\nCerto \u00e8 che Rambaldo di Vaquieras combatt\u00e9 al seguito di Bonifacio in pi\u00f9 occasioni, come da lui stesso raccontato, seguendolo anche in Oriente durante le Crociate. Dal 1207, anno della morte del marchese, si perdono le tracce del poeta provenzale, anche se la data della sua morte sembra posteriore. Alcuni, tuttavia, ritengono che lo stesso Rambaldo sia morto a fianco di Bonifacio durante l'assalto dei Bulgari.\nTra le epiche gesta di cui Bonifacio I viene fatto padre, ci sono quelle compiute in Liguria, salvando principesse (tra le quali si ricorda Giacobina, cui il marchese avrebbe evitato un matrimonio non desiderato) e combattendo contro soldataglie e briganti.\nMatrimoni e discendenza.\nBonifacio spos\u00f2 in prime nozze Elena di Busca (1145 \u2013 1204) dalla quale ebbe:\nNel 1204 a Costantinopoli spos\u00f2 la vedova di Isacco II Angelo, Margherita d'Ungheria, figlia del re Bela III d'Ungheria dalla quale ebbe un figlio:\nConsiderazioni.\nAlla morte di Bonifacio I, il figlio Guglielmo decise di abbandonare le mire espansionistiche in Oriente. Nel 1224 Teodoro Ducas sconfisse il fratellastro di questi, Demetrio e riprese Tessalonica.\nDalla data della morte di Bonifacio si dissolsero quindi il potere dei Monferrato in Terrasanta, il Regno di Tessalonica e la corte, insieme ai suoi poeti. Gli Aleramici rimasero circoscritti ai soli confini del loro marchesato piemontese, tornando alla ribalta soltanto alla fine del Duecento con la figura di Guglielmo VII."}
{"id": "107584", "revid": "1356", "url": "https://it.wikipedia.org/wiki?curid=107584", "title": "Canzone veneziana", "text": "Con il termine canzone veneziana si identificano i canti popolari originari di Venezia.\nQuesto tipo di composizione cominci\u00f2 ad essere diffuso nel Settecento, secolo a partire dal quale fu molto popolare.\nA Venezia molto diffuso \u00e8 lo strambotto, chiamato localmente \"villotta\", avente la caratteristica di essere monostrofico e a tema amoroso. Deriva, generalmente, da antichi canti di viaggio e di navigazione, come attestano i titoli pi\u00f9 noti: \"Belo lo mar e bela la marina\", \"A navegar ghe vol 'na bela barca\", \"Nona mia son barcherolo\".\nLa canzone veneziana pi\u00f9 conosciuta \u00e8 probabilmente \"La biondina in gondoleta\" (1788), musicata da Johann Simon Mayr (1763-1845) su testo di Anton Maria Lamberti (1757-1832), in onore di una nobildonna veneziana - Marina Querini Benzon - nota per la sua vita sentimentale assai tumultuosa.\nQuesto motivo \u00e8 il pi\u00f9 classico esempio di canzone \"da batelo\", cio\u00e8 una composizione concepita proprio per intrattenere i partecipanti a passeggiate in barca, cosiddette \"freschi\", molto di moda a Venezia nel Settecento. Le canzoni erano composte sia da anonimi dilettanti sia da celebrati autori che ci tenevano all'anonimato. Venivano eseguite abitualmente di notte, su barche decorate con palloncini colorati, nel momento in cui il popolo si divideva sulla laguna una volta terminata la festa. Tra i titoli si ricordano: \"Premi o stali\", \"Per g\u00f2der le tartane\".\nTutt'oggi molte di queste canzoni sono ancora eseguite per intrattenere i turisti durante la rituale passeggiata in gondola.\nNell'Ottocento la tradizione di questo genere musicale continu\u00f2 a essere coltivata: rimangono numerosissime composizioni di vari autori come Antonio Buzzolla e Filippo Filippi.\nA Venezia, in qualunque caso, tutte le occasioni per diffondere canti e canzoni sono storicamente e tradizionalmente buone, come attestano le lunghe cantilene degli operai che piantavano i pali nella laguna, importanti anche per sincronizzare i movimenti di gruppo,\nCanzoni veneziane famose.\nI testi delle canzoni sono in veneziano dove non diversamente indicato."}
{"id": "107586", "revid": "1584528", "url": "https://it.wikipedia.org/wiki?curid=107586", "title": "Sistema operativo real-time", "text": "Un sistema operativo real-time o in tempo reale (abbreviato in RTOS) \u00e8 un sistema operativo specializzato per il supporto di applicazioni su sistemi real-time. Questi sistemi vengono utilizzati tipicamente in ambito industriale (controllo di processo, pilotaggio di robot, trasferimento dati nelle telecomunicazioni) o comunque dove sia necessario ottenere una risposta dal sistema entro un tempo prefissato.\nUn sistema operativo real-time non deve essere necessariamente veloce: non \u00e8 importante l'intervallo di tempo in cui il sistema operativo/applicativo deve reagire; l'importante \u00e8 che risponda entro un tempo massimo pre-determinato. In altre parole il sistema deve essere prevedibile o piuttosto deterministico, nel senso che nel sistema si possa conoscere il tempismo reale (nei migliori o peggiori dei casi, termini che vengono dall'inglese best case / worst case) di un determinato processo o elaborazione.\nIn pratica un sistema real-time deve garantire che una elaborazione (o \"task\") termini entro un dato vincolo temporale o scadenza (detta in gergo \"deadline\"). Per garantire questo \u00e8 richiesto che la \"schedulazione delle operazioni sia fattibile\". Il concetto di fattibilit\u00e0 di schedulazione \u00e8 alla base della teoria dei sistemi real-time ed \u00e8 quello che ci permette di dire se un insieme di task sia eseguibile o meno in funzione dei vincoli temporali dati.\nTask periodici/aperiodici e hard/soft real-time.\nI task di un sistema real-time possono essere:\nI task di tipo periodico sono propri di un sistema di controllo tempo discreto.\nQuando si ha a che fare con task di tipo periodico si parla anche di \"periodo di esecuzione\" con il quale si intende il lasso di tempo che intercorre tra due esecuzioni di un task periodico. \u00c8 uso comune far coincidere la deadline con l'inverso del periodo poich\u00e9 questo \u00e8 il limite massimo di esecuzione di un task.\nI task di un sistema real-time possono per\u00f2 essere:\nSostanzialmente questa distinzione si traduce nella diversa quantificazione dei costi di una possibile inesattezza temporale del sistema. Un esempio di task soft real-time pu\u00f2 essere un riproduttore DVD, in cui il mancato rispetto dei vincoli si traduce in un degrado della qualit\u00e0 del filmato, ma non pregiudica il proseguimento della riproduzione; mentre un task hard real-time pu\u00f2 essere il controllore della temperatura del nocciolo di una centrale nucleare, dove il mancato rispetto dei vincoli temporali pu\u00f2 provocare un evidente disastro.\nCaratteristiche di un sistema real-time.\nUn sistema real-time dovrebbe possedere le seguenti caratteristiche:\nScheduling di sistemi Real Time.\nGli algoritmi di scheduling pi\u00f9 utilizzati per i sistemi real time sono essenzialmente tre:\nL'EDD ha le seguenti caratteristiche\nL'EDF ha le seguenti caratteristiche:\nRM \u00e8 utilizzabile solo per task periodici, ha le seguenti caratteristiche:\nI fattori che minano la prevedibilit\u00e0.\nI prodotti delle famiglie Windows e Unix non soddisfano le caratteristiche tipiche di un sistema real-time: ad esempio, pur gestendo l'esecuzione di pi\u00f9 processi con pre-rilascio, non \u00e8 possibile prevedere in alcun modo quale sar\u00e0 il tempo di esecuzione di un singolo processo. Inoltre l'utilizzo di hard disk per la conservazione dei dati, dispositivi USB o altri dispositivi che introducono forti latenze di esecuzione da parte della CPU, rende impossibile stabilire con certezza quanto tempo sar\u00e0 necessario per reperire l'informazione utile alla corretta esecuzione del codice.\nCi sono diversi fattori che causano la \"non prevedibilit\u00e0\" nella risposta del sistema operativo.\nTra di essi, i principali sono i seguenti:\nScelta del sistema operativo real time.\nTra gli RTOS commerciali troviamo il POSIX-conformant (ad esempio LynxOS che \u00e8 Unix compatibile) e non POSIX-conformant come ad esempio VxWorks (che supporta in parte gli standard POSIX). Per quanto riguarda i sistemi Open Source \u00e8 possibile l'uso di Linux, con opportune precauzioni, o di RTAI/Xenomai.\nEsempi di sistemi operativi RT.\nAlcuni sistemi operativi in grado di lavorare in real-time su adeguate architetture hardware sono:\nOpen source:\nProprietari:"}
{"id": "107587", "revid": "112788559", "url": "https://it.wikipedia.org/wiki?curid=107587", "title": "Adaptive Server Enterprise", "text": "In informatica il Sybase SQL Server, che ha cambiato nome in Adaptive Server Enterprise (ASE) a partire dalla versione 11.5 nel 1996 per evitare confusioni con Microsoft SQL Server, \u00e8 un RDBMS sviluppato dalla Sybase.\nNel 1998 fu distribuita la versione 11.9.2 di ASE con il supporto per il \"locking\" a livello di riga mentre nel 1999, con la versione 12.0, venne introdotto il supporto per Java e la gestione delle transazioni distribuite. Nel 2001 venne poi distribuita la versione 12.5 che aggiungeva funzionalit\u00e0 quali l'allocazione dinamica della memoria ed il supporto per XML ed SSL. L'ultima versione disponibile \u00e8 la 16, rilasciata ad aprile 2014."}
{"id": "107588", "revid": "1222", "url": "https://it.wikipedia.org/wiki?curid=107588", "title": "Poliplacophora", "text": ""}
{"id": "107592", "revid": "1452073", "url": "https://it.wikipedia.org/wiki?curid=107592", "title": "Bonifacio I", "text": ""}
{"id": "107593", "revid": "1543377", "url": "https://it.wikipedia.org/wiki?curid=107593", "title": "Galateo overo de' costumi", "text": "\"Trattato di messer Giovanni della Casa, nel quale sotto la persona d'un vecchio idiota\"\n\"ammaestrante un suo giovanetto, si ragiona\"\"de modi, che si debbono o tenere, o schifare\"\"nella comune conversatione, cognominato Galatheo overo de costumi\".\nIl Galateo overo de' costumi, noto comunemente come Galateo, \u00e8 un breve trattato scritto da Giovanni Della Casa (1503-56) probabilmente negli anni in cui si ritir\u00f2 nell'abbazia di Sant'Eustachio presso Nervesa, nel trevigiano, tra il 1551 e il 1555, e pubblicato postumo nel 1558.\nL'opera era stata preceduta da un breve trattato in latino sullo stesso argomento, il \"De officiis inter tenuiores et potentiores amicos\" (1546). Allusioni indirette presenti nel testo del \"Galateo\" fanno ritenere che il trattato sia stato scritto tra il 1550 e il 1552, in un periodo di tranquillit\u00e0 seguito alla rinuncia di molte sue cariche e precedente la nomina a Segretario di stato voluta da Papa Paolo IV. L'opera fu dedicata a Galeazzo Florimonte, vescovo prima di Aquino e poi di Sessa Aurunca (da ci\u00f2 il titolo dell'opera, infatti \"Galatheus\" \u00e8 la forma latina del nome del dedicatario).\nLe edizioni del Galateo si rifanno sostanzialmente al testo del manoscritto Vaticano Latino (ex Parraciani Ricci) apografo, ma con correzioni autografe (ha valore quindi di autografo) e all\"editio princeps\" (Vulgata) edita a Venezia e curata da Erasmo Gemini (segretario di Della Casa). La problematicit\u00e0 della scelta delle due lezioni proviene dal fatto che solo il manoscritto \u00e8 certificato come \"lezione d'autore\" (correzioni di Della Casa stesso) mentre discutibile \u00e8 lo sviluppo del testo nella \"princeps\": per una corretta focalizzazione sulla differenza tra varianti diventa importante il confronto tra l'edizione critica Scarpa (basata usualmente sulla princeps e influenzata dal lavoro di Prezzolini) e l'edizione a cura di Barbarisi (con il riferimento del Vaticano Latino).\nStruttura.\nIl trattato, scritto in forma di dialogo platonico, per quanto l'interlocutore stia in ascolto del \"vecchio\" per tutto il trattato, condensa le molteplici esperienze di diplomazia e di vita cortigiana accumulate in qualit\u00e0 di Nunzio apostolico a Venezia e Segretario di stato durante il pontificato di Papa Paolo III. Dietro il giovinetto si cela Annibale, il nipote prediletto dell'autore. I trenta capitoli sono stati aggiunti nell\"editio princeps\" probabilmente dall'editore: il manoscritto Vaticano Latino (ex Parraciani Ricci) infatti ne \u00e8 sprovvisto.\nI capitoli trattano i seguenti argomenti\nNei primi capitoli si dice che un gentiluomo debba essere in ogni occasione costumato, piacevole e di bella maniera. Inoltre non deve mai menzionare, n\u00e9 fare, n\u00e9 pensare cose spiacevoli che invochino nella mente dell'interlocutore immagini disdicevoli; da qui, evitare di fare vedere che si \u00e8 in procinto di andare o si \u00e8 appena tornati dal bagno, soffiarsi il naso e guardare nel fazzoletto come se vi siano diamanti o pietre preziose, sputare, sbadigliare in pubblico e punzecchiare con il gomito. Della Casa ci dice che l'aspetto esteriore \u00e8 molto importante; infatti i vestiti devono essere fatti su misura e calzare come un guanto, rispecchiare lo status sociale di chi li indossa e soprattutto seguire le mode locali.\nArrivati al capitolo VIII si pu\u00f2 trovare l'unico riferimento certo sulla datazione del libro a noi pervenuto: viene infatti citato Messer Ubaldino Bandinelli, vescovo di Montefiascone e Corneto, nonch\u00e9 amico e protettore di Della Casa, dicendo che, al momento della stesura del libro, era morto da poco. Discorrendo con la lettura si continua a parlare dei comportamenti riguardanti il favellare: bisogna parlare di argomenti graditi a tutti i presenti e mostrare rispetto verso tutti; se si inizia a parlare di un determinato argomento e ci accorgiamo che gli altri non sanno di che cosa si stia parlando, \u00e8 buon costume cambiare oggetto della conversazione; l'oggetto per\u00f2 non deve essere n\u00e9 se stessi n\u00e9 la propria famiglia.\nQuando Della Casa scrive i suoi appunti la Chiesa e quindi la religione avevano un ruolo importante nella vita delle persone, e mai Dio sarebbe stato chiamato in causa in una discussione se non per lodarlo. Essendo molto religiosi non avrebbero nemmeno dovuto mentire o ingannare le altre persone perch\u00e9 significava andare contro il volere di Dio. A un certo punto, nel capitolo XIV si parla del modo il cui ci si pone alle altre persone e la prima cosa che l'autore sottolinea \u00e8 che il mal costume riguardo al quale \u00e8 in procinto di parlare non \u00e8 italiano, bens\u00ec \u00e8 stato importato in Italia da un altro popolo, quello spagnolo.\nNon dobbiamo dimenticare che gi\u00e0 la parte meridionale della penisola faceva parte del S.R.I., e che nemmeno un decennio dopo la stesura di questo libro, con il trattato di Cateau Cambresis del 1559, il settentrione, Repubblica Veneta esclusa, sar\u00e0 ufficialmente sotto il dominio spagnolo. Il costume in questione \u00e8 il cerimoniare le altre persone; questo comportamento per l'autore \u00e8 indice di vanit\u00e0 e non meno grave del mentire. In pi\u00f9 il fatto che un uomo di basso rango adotti un simile comportamento con il suo padrone sta come a significare che egli non abbia il potere necessario a imporre il proprio volere: infatti da cotali persone non si richiedeva altro che obbedienza.\nAltro affare \u00e8 se le cerimonie ci vengono fatte: mai rifiutarle perch\u00e9 potrebbe essere preso come segno di arroganza. Gli stessi princ\u00ecpi devono essere osservati nelle lettere cartacee. Dopo questa piccola parentesi Della Casa torna a illustrare i costumi del favellare. Ci dice che mai si devono usare termini vili o sconvenevoli in un discorso, neanche se il fine del quale \u00e8 il riso e che, non tanto se la discussione \u00e8 breve ma per lo pi\u00f9 quando si ha intenzione di portarla avanti, si deve usare un linguaggio il pi\u00f9 possibile \u201cordinato e ben espresso\u201d in modo tale che l'uditore possa essere in grado di immaginare le cose con cui lo si sta intrattenendo. Oltre alla chiarezza delle parole usate \u00e8 importante anche che queste abbiamo un bel suono.\nIn pi\u00f9, prima di parlare di un qualsiasi argomento, \u00e8 bene saperlo nella propria mente. Non sta bene n\u00e9 interrompere qualcuno mentre sta parlando, n\u00e9 tantomeno aiutarlo a trovare le parole se in difficolt\u00e0 perch\u00e9 significherebbe incentivarlo alla pigrizia. Al capitolo XXV Della Casa paragona il suo manuale con il ben pi\u00f9 antico Canone di Policleto: evidenzia anche il fatto che a differenza del grande maestro greco lui non possa fornire un esempio concreto, ma pu\u00f2 solo augurarsi che le persone, le quali leggeranno questo suo libro, mettano in pratica i suoi consigli.\nSecondo l'autore i cattivi costumi sono da considerarsi come le malattie, e pi\u00f9 in l\u00e0 con gli anni si va e pi\u00f9 \u00e8 difficile liberarsene; infatti consiglia di iniziare la pratica delle buone maniere fin da piccoli perch\u00e9 \u201cla tenera et\u00e0, s\u00ec come pura, pi\u00f9 agevolmente si tinge d'ogni colore\u201d. Negli ultimi tre capitoli l'autore ci parla di alcuni comportamenti generali: tutto ci\u00f2 che si fa non deve solo essere giusto, ma deve anche essere fatto con leggiadria; il gentiluomo non deve mai correre o camminare troppo lentamente; inoltre, secondo la visione dell'autore \"non abbiamo potere di mutare le usanze a nostro senno, ma il tempo le crea\" quindi, ovunque ci troviamo, \u00e8 giusto e doveroso adattarsi ai costumi locali.\nDella Casa ci riporta anche dei comportamenti da tenere a tavola, come il non grattarsi, non riempirsi troppo la bocca, non pulirsi i denti con il tovagliolo, n\u00e9 tantomeno con lo stuzzicadenti e non sputare, prendendo in questo esempio da quei popoli di cui aveva tanto sentito parlare, i persiani, che non avevano mai avuto quest'abitudine. Altra cosa che sconsiglia caldamente \u00e8 l'offrire da bere, altra \u201cmalattia\u201d d'oltralpe, ma che per fortuna non si \u00e8 ancora radicata in Italia. Il lavarsi le mani in pubblico \u00e8 accettabile solo prima di pranzo e dinnanzi ai commensali, cos\u00ec che possano essere sicuri che la persona con cui divideranno il cibo \u00e8 pulita; infatti nel XVI secolo era ancora diffuso il dividere il piatto e il bicchiere con un'altra persona e l'uso delle posate non era ancora ben radicato.\nContesto.\nL'opera si inserisce nel filone umanistico e didascalico che, prendendo le mosse dall'opera allegorica di Brunetto Latini e dal \"Fiore\" dantesco, attraverso le speculazioni degli Umanisti del Quattrocento raggiunge i suoi culmini con il \"Cortegiano\" (1513-1518) di Baldassarre Castiglione, gli \"Asolani\" (1505) e le \"Prose della volgar lingua\" (1525) di Pietro Bembo. Alla radice dell'ispirazione dell'autore sta lo stesso concetto di \"Grazia\" e di \"decoro\" caratteristici dell'opera del Castiglione; tuttavia il modello etico ed estetico dell'uomo rinascimentale nel \"Galateo\" non viene ristretto alla nobilt\u00e0, ma dichiarato raggiungibile ed esemplabile da tutti.\nStile dell'opera.\nLa penna di Della Casa, che come poeta fu prolifico autore di capitoli in stile bernesco, oscilla felicemente tra il serio e il faceto, e persino gli espedienti retorici sono rivelati solo quando vogliano suscitare con la loro sostenutezza il sorriso del lettore a fini didattici, per esempio polisindeti come\nLa lingua rispecchia una completa ricezione della lingua toscana quale modello proposto pochi anni prima dal Bembo: Della Casa gi\u00e0 come autore di un \"Canzoniere\" si era mostrato ligio e geniale alfiere e interprete del verbo delle \"prose\" bembesche. La lunga parola che apre il trattato - \"Conciossiacosach\u00e9\" - ha invece contribuito non poco a fare credere pedantesco e noioso un libro che oggi \u00e8 considerato una delle prose pi\u00f9 eleganti del XVI secolo.\nFortuna.\nL'autore stesso specific\u00f2 di non volere scrivere un trattato di filosofia morale, quanto piuttosto una precettistica minuta, e ci\u00f2 concorse notevolmente al successo dell'opera in tutta Europa (\u00e8 significativo l'oblio toccato al \"De officiis inter tenuiores et potentiores amicos\"). Proprio il sostanziale abbassamento dal punto di vista dell'uso quotidiano si rivel\u00f2 la formula vincente dell'opera.\nTra i contemporanei che seguirono la scia del successo del 'Galateo', favoriti anche dal clima controriformistico, vanno ricordati:\nIl trattato godette di indiscussa diffusione e fortuna per oltre tre secoli.\nOggi il \"Galateo\", come molti altri classici, \u00e8 ormai pi\u00f9 ricordato che letto, ma esso rimane nell'immaginario collettivo a seguito del suo passaggio a nome comune."}
{"id": "107595", "revid": "712828", "url": "https://it.wikipedia.org/wiki?curid=107595", "title": "Lily Evans Potter", "text": ""}
{"id": "107596", "revid": "88740", "url": "https://it.wikipedia.org/wiki?curid=107596", "title": "Lampada allo xeno", "text": "La lampada allo xeno \u00e8 una particolare lampada ad arco che utilizza gas xeno per produrre una luce molto intensa e bianca simile alla luce solare.\nTipi.\nEsistono tre tipi di lampade allo xeno, tutte costituite da un tubo in vetro o quarzo con due elettrodi di tungsteno alle estremit\u00e0 e riempito di gas xeno dopo avervi praticato il vuoto.\nAd arco corto.\nQuesto tipo \u00e8 divenuto comune solo di recente con l'uso nei fari delle automobili (introdotte nel 1994 sulla BMW E38), per i proiettori cinematografici, come fonte di illuminazione per strumentazione di laboratorio ed altro. Il bulbo di vetro \u00e8 piccolo e l'arco lungo da (circa) un terzo di millimetro a pi\u00f9 di un centimetro: in questo modo \u00e8 possibile focalizzare con precisione la luce.\nLa potenza di queste lampade spazia da poche decine di watt ad alcune decine di chilowatt.\nL'alimentazione elettrica di queste lampade avviene normalmente a bassa tensione (poche decine di volt) mentre \u00e8 necessario un circuito elevatore di tensione per la fase di accensione, in cui sono necessarie tensioni fino a oltre 60\u00a0kV per le lampade pi\u00f9 potenti. Per evitare che l'arco si autoestingua immediatamente dopo essere stato attivato dall'alta tensione, \u00e8 normalmente prevista una sovracorrente iniziale, o \"boost current\", di intensit\u00e0 pari a due od al massimo tre volte quella nominale di esercizio e della durata di meno di un quarto di secondo.\nIn alcune particolari applicazioni (cinematografia, strumentazione di laboratorio, ...) pu\u00f2 essere richiesta una particolare stabilit\u00e0 dell'arco: in questi casi vengono presi particolari accorgimenti strutturali e di installazione in modo da minimizzare fenomeni come il \"wandering\" (spostamento ciclico del punto in cui l'arco incontra il catodo), \"flaring\" (improvvisi sbalzi di luminosit\u00e0 dovuti al contatto dell'arco con punti del catodo con propriet\u00e0 emissive leggermente diverse) e \"fluttering\" (rapido spostamento dell'arco tra gli estremi del catodo dovuto alle correnti convettive nello xeno, riscaldato dall'arco e raffreddato dalle pareti dell'ampolla).\nLa durata operativa di queste lampade arriva ad alcune migliaia di ore ed \u00e8 generalmente limitata da fenomeni di corrosione degli elettrodi e dalla riduzione di luminosit\u00e0 dovuta al materiale degli elettrodi che, evaporando da essi a causa delle alte temperature e dell'erosione prodotta dall'arco, si condensano poi sulla superficie interna dell'ampolla. La corrosione degli elettrodi pu\u00f2 essere accelerata da un'errata polarit\u00e0 della tensione di alimentazione o da una eccessiva ondulazione (\"ripple\") della corrente. Un'ulteriore causa di corrosione \u00e8 la sovracorrente di accensione che, secondo un imprecisato studio delle forze armate americane, risalente peraltro agli anni '60 del '900, sottrae alla lampada circa mezz'ora di vita utile ad ogni accensione.\nAd arco lungo.\n\u00c8 strutturalmente simile alla lampada ad arco corto tranne per il fatto che la porzione contenente l'arco \u00e8 pi\u00f9 lunga. Montata in riflettori ellittici, questa lampada \u00e8 usata per simulare l'illuminazione solare.\nLampada per flash.\nQueste lampade, usate nei flash per fotografia, sono piuttosto differenti dalle precedenti nella costruzione e nel funzionamento.\nSono studiate per produrre un lampo estremamente intenso per un periodo di tempo brevissimo. Il gas contenuto \u00e8 una miscela di xeno ed altri gas in quantit\u00e0 minori.\nLa pressione del gas pu\u00f2 andare da pochi kilopascal a decine di kilopascal (0,01-0,1 atm).\nA causa della bassa temperatura del gas, lo spettro luminoso presenta molte linee spettrali che danno il caratteristico colore bianco alla luce del flash.\nLa forma del vetro pu\u00f2 essere a tubo lineare, a elica, a \"U\" o circolare.\nOltre ai due elettrodi di alimentazione \u00e8 presente un terzo elettrodo di innesco (che pu\u00f2 essere interno al tubo o sotto forma di anello all'esterno del vetro) a cui viene applicato un impulso di alta tensione per innescare l'arco. L'impulso elettrico provoca la ionizzazione del gas, il quale improvvisamente abbassa la sua resistenza elettrica e si lascia attraversare da una corrente molto intensa, di centinaia di ampere.\nL'energia necessaria \u00e8 accumulata in un condensatore caricato con tensioni di centinaia o migliaia di volt a seconda del tubo.\nLa durata di ogni scarica spazia dai microsecondi ai millisecondi, e la frequenza di ripetizione dei lampi pu\u00f2 arrivare a centinaia di hertz.\nUso.\nL'uso comune \u00e8 in fotografia, per illuminare intensamente la scena nel preciso momento dello scatto o per effettuare riprese stroboscopiche, ma \u00e8 diffuso anche in campo automobilistico, dove molte autovetture vengono dotate di proiettori con luci allo xenon.\nNelle applicazioni dei mezzi stradali l'uso di tale lampada obbliga l'uso di determinati sistemi, quali lava o tergifaro, e un sistema di livellamento del fascio luminoso per evitare l'abbagliamento.\nA causa dell'intensit\u00e0 della luce emessa, questa lampada viene anche usata per la depilazione e la rimozione di tatuaggi.\nUn altro uso importante \u00e8 nel \"pompaggio\" dei laser.\nViene utilizzata anche nella pistola stroboscopica, che nelle officine di riparazione degli autoveicoli serve per la regolazione o verifica dell'anticipo d'accensione sui motori ad accensione comandata.\nInfine, per la possibilit\u00e0 di generare una luce a flash intensa e ben visibile, la lampada viene utilizzata nella segnalazione ostacoli, nelle barre luminose, negli impianti di allarme incendio, nelle luci di navigazione."}
{"id": "107598", "revid": "1222", "url": "https://it.wikipedia.org/wiki?curid=107598", "title": "Poliplacofori", "text": ""}
{"id": "107599", "revid": "125165930", "url": "https://it.wikipedia.org/wiki?curid=107599", "title": "Campanile", "text": "Il campanile (o torre campanaria) \u00e8 una struttura architettonica a forma di torre, in genere attigua ad una chiesa o ad un palazzo pubblico (in questo caso si parla generalmente di torre civica), che ospita una o pi\u00f9 campane. Una chiesa pu\u00f2 anche avere pi\u00f9 di un campanile.\nStoria.\nOrigine del tipo architettonico.\nLa tradizione attribuisce a Paolino (V secolo), vescovo di Nola, la paternit\u00e0 dell'uso delle campane come richiamo per le adunate, ma risale al 561 la prima segnalazione di Gregorio di Tours che attesta l'uso della campana posta su un'apposita torretta per richiamare i fedeli. Questa costruzione si diffuse rapidamente a partire dall'VIII secolo da quando papa Stefano II fece costruire una torre campanaria dotata di tre campane nella Basilica di San Pietro in Vaticano.\nAllo scopo di segnalare le funzioni religiose si aggiunse poi, soprattutto con la diffusione degli orologi meccanici, quella di segnare il passare delle ore con i rintocchi delle campane. Con il sorgere dei comuni nacquero i primi \"campanili\" non legati alle attivit\u00e0 di culto quando si dotarono di campane le torri dei palazzi comunali.\nDescrizione.\nIl termine \"campanile\" si riferisce specificamente ad una torre isolata, separata dall'edificio principale, tipo architettonico di origine italiana, assai poco diffuso altrove. Molto pi\u00f9 frequente all'estero il tipo della \"torre scalare\" o \"torre nolare\", incorporata all'edificio principale, che pu\u00f2 occupare differenti posizioni nella pianta: pu\u00f2 trovarsi sopra la navata, sormontare il centro del transetto, con la cosiddetta \"torre di crociera\" o l'atrio dell'edificio. In quest'ultimo caso, fa spesso parte di un blocco architettonico elaborato a pi\u00f9 piani e spesso con pi\u00f9 di una torre, detto \"corpo occidentale\" dal tedesco \"Westwerk\", o \"Westbau\" (letteralmente \"costruzione occidentale\"). Va detto che Westwerk e Westbau non sempre sono sinonimi. Generalmente il termine \"Westwerk\" si lascia in tedesco.\nNel passaggio tra et\u00e0 romana e medievale, le prime chiese furono edificate riciclando elementi architettonici gi\u00e0 esistenti, come le torri di difesa. Un caso particolare, detto \"coro armonico\", prevede due torri campanarie che rinserrino l'abside maggiore della chiesa.\nI pi\u00f9 antichi campanili erano a forma cilindrica. Un tale tipo di struttura \u00e8 tipico, ad esempio, delle chiese di Ravenna (Basilica di Sant'Apollinare Nuovo, Basilica di Sant'Apollinare in Classe) e del duomo di Caorle, e della Pieve di Campanile di Lugo. I campanili a pianta quadrata sono caratteristici delle cattedrali romaniche. Quelli gotici sono a pianta poligonale. Sotto l'influsso dell'architettura nordica (Francia, Germania) le torri campanarie vengono innestate ai lati della facciata della chiesa o dell'abside. Questo tipo di struttura architettonica deriva probabilmente dalle torri di fortificazione romane. Si tratta di un tipico motivo che risente anche dell'influsso imperiale e feudale. \u00c8 un elemento architettonico che si conosce anche per l'ingresso in una citt\u00e0 come, per esempio, le torri che fiancheggiano la Porta Palatina a Torino. \n (Salmo 99, 2.4; 117, 19-20; 43,4).\nCampanile a vela.\nUna diversa tipologia, detta \"campanile a vela\", diffusa per lo pi\u00f9 in chiese di modesta dimensione o importanza, o in casi in cui si voglia evitare ostentazione (chiese francescane) prevede una struttura costituita da un muro semplice, elevato sopra la copertura della chiesa, forato da un'apertura nella quale sono ospitate le campane, che vengono mosse da una fune collocata all'interno della chiesa. L'assenza di cassa di risonanza e la struttura semplice fanno s\u00ec che non sia possibile alloggiare in questo tipo di campanile grandi campane, n\u00e9 che il suono giunga a grande distanza.\nCampane a bicchiere.\nI campanili della diocesi di Milano e di alcuni territori contermini su cui Milano ha avuto una storica influenza sono attrezzati, mediante speciali congegni, a permettere una rotazione di 180\u00b0 e ottenere il \"fermo\" delle campane. La posizione della campana rovesciata viene denominata \"campana a bicchiere\". Viene tradizionalmente usata durante i \"concerti solenni\" e i campanari devono essere dotati di una speciale abilit\u00e0.\nAnche nel sistema veronese si hanno concerti con le campane a bicchiere, salvo l'assenza del \"fermo\" e la possibilit\u00e0 della rotazione a 360\u00b0, emettendo un unico rintocco.\nCampanili famosi.\nAlcuni dei campanili pi\u00f9 celebri del mondo si trovano in Italia e sono la Torre pendente di Pisa, il Campanile di Giotto a Firenze, Il campanile di San Marco a Venezia, ricostruito nel 1912 dopo il crollo del 1902, il Torrazzo di Cremona (che \u00e8 uno dei pi\u00f9 alti campanili in laterizio del mondo), la Ghirlandina del Duomo di Modena e quello del Duomo di Messina costruito dopo il terremoto del 1908 e munito del pi\u00f9 grande orologio astronomico al mondo con numerose figure animate.\nIn Europa si trovano i pi\u00f9 alti campanili del mondo, il maggiore \u00e8 quello della Cattedrale di Ulma, con i suoi 161,53 metri d'altezza. Venne costruito in stile gotico dal XIV secolo, ma terminato, secondo i progetti originali, solo nel 1890. Il campanile storico pi\u00f9 alto del mondo, \u00e8 quello della Cattedrale di Strasburgo, alto 142 metri e terminato nel 1439. Dal 1625 al 1874 \u00e8 anche stato l'edificio pi\u00f9 alto del mondo.\nFra gli altri campanili famosi si ricordano quelli della Cattedrale di Rouen, in Francia, con la guglia traforata in ghisa che arriva a un'altezza di 151 metri; o ancora quelli del Duomo di Vienna e la cosiddetta Tour Inimitable del Municipio di Bruxelles, capolavori dello slancio ed equilibrio dell'architettura gotica; quello della Collegiata di San Martino di Landshut, che con i suoi 130,60 metri \u00e8 la pi\u00f9 alta torre in laterizi del mondo. Ottocentesca e neogotica \u00e8 la torre del Big Ben a Londra.\nLa Giralda, torre campanaria della Cattedrale di Siviglia, era un antico minareto. In Alto Adige il Lago di Resia \u00e8 noto per la particolarit\u00e0 di avere un campanile trecentesco immerso nelle acque.\nMusiche, funzioni e segnali.\nEcco elencati i principali segnali (che variano da zona a zona) legati alla vita religiosa e civile:\nCampane di edifici religiosi\nCampane di edifici civici\n\"Anticamente le campane segnalavano anche:\"\nI concerti pi\u00f9 pesanti.\nLa lista dei concerti di campane pi\u00f9 pesanti, montati su di un campanile:\nNormativa.\nOrdinanze di alcuni comuni italiani hanno proibito il suono delle campane nelle citt\u00e0 nel periodo notturno. Per quanto riguarda norme a livello nazionale, vigono i divieti di disturbo alla quiete pubblica (art. 659 c.p.), e i limiti posti dalle leggi in materia di inquinamento acustico, anche se va specificato che non \u00e8 corretto parlare di inquinamento acustico in questi casi. Molte regioni hanno gi\u00e0 regolamentato il suono delle campane come componente fondamentale del paesaggio e pertanto ne ammettono l'uso secondo le tradizioni locali."}
{"id": "107600", "revid": "1222", "url": "https://it.wikipedia.org/wiki?curid=107600", "title": "Chitoni", "text": ""}
{"id": "107601", "revid": "7", "url": "https://it.wikipedia.org/wiki?curid=107601", "title": "Mercato secondario", "text": ""}
{"id": "107602", "revid": "7", "url": "https://it.wikipedia.org/wiki?curid=107602", "title": "Mercato primario", "text": ""}
{"id": "107603", "revid": "34971", "url": "https://it.wikipedia.org/wiki?curid=107603", "title": "SQL Anywhere Studio", "text": "SQL Anywhere Studio \u00e8 un pacchetto software prodotto da Sybase nel 1997 per la realizzazione di applicazioni server.\nAdaptive Server Anywhere.\nFornisce molte funzionalit\u00e0 che generalmente sono ad esclusivo appannaggio di database di fascia enterprise: transazioni, Java Stored Procedure, Trigger, Lock a livello di riga e schedulazione automatica degli eventi. ASA include inoltre funzionalit\u00e0 automatiche che non rendono necessarie l'amministrazione ed il tuning del database; questa caratteristica lo ha reso un prodotto ideale per ambienti dove non \u00e8 prevista la figura di un DBA. Sono inoltre compresi una serie di tools per la costruzione di query, il debug delle Stored Procedure, il monitoraggio della sincronizzazione e lo scheduling di eventi personalizzati.\nUltraLite.\nSi tratta di un database che richiede pochissime risorse (fino a 150Kb di memoria) ma fornisce importanti caratteristiche come integrit\u00e0 referenziale, transazione e criptazione.\nMobiLink.\n\u00c8 la tecnologia che viene utilizzata per la sincronizzazione dei database. \u00c8 possibile effettuare una sincronizzazione bidirezionale fra database ASA o UltraLite e differenti tipologie di database come Sybase SQL Server, Oracle, Microsoft SQL Server e IBM DB2. La connessione avviene tramite protocolli internet standard come TCP/IP, HTTP o HTTPS."}
{"id": "107608", "revid": "33689", "url": "https://it.wikipedia.org/wiki?curid=107608", "title": "Intero privo di quadrati", "text": "In matematica, un privo di quadrati o intero libero da quadrati \u00e8 un numero che non \u00e8 divisibile per nessun quadrato perfetto tranne 1. Ad esempio, 10 \u00e8 privo di quadrati, mentre 18 no, in quanto \u00e8 divisibile per 9 = 32. I pi\u00f9 piccoli interi privi di quadrati sono:\nDefinizioni equivalenti dei numeri privi di quadrati.\nUn intero \"n\" \u00e8 privo di quadrati se e solo se nella sua fattorizzazione prima nessun numero primo appare pi\u00f9 di una volta. Un'altra definizione equivalente \u00e8 che per ogni divisore primo \"p\" di \"n\", il primo \"p\" non divide \"n\" / \"p\". Un'altra formulazione ancora: \"n\" \u00e8 privo di quadrati se e solo se in ogni scrittura nella forma \"n\"=\"ab\", i fattori \"a\" e \"b\" sono coprimi.\nL'intero positivo \"n\" \u00e8 privo di quadrati se e solo se \u03bc(\"n\") \u2260 0, dove \u03bc indica la funzione di M\u00f6bius.\nL'intero positivo \"n\" \u00e8 privo di quadrati se e solo se tutti i gruppi abeliani di ordine \"n\" sono isomorfi, cosa che avviene se e solo se sono tutti ciclici. Questo deriva dalla classificazione dei gruppi abeliani finitamente generati.\nUn intero \"n\" \u00e8 privo di quadrati se e solo se il gruppo fattore Z / \"n\" Z (vedi aritmetica modulare) \u00e8 un prodotto di campi. Ci\u00f2 deriva dal teorema cinese del resto e dal fatto che un anello nella forma Z / \"k\" Z sia un campo se e solo se \"k\" \u00e8 primo.\nPer ogni intero positivo \"n\", l'insieme di tutti i divisori positivi di \"n\" diventa un insieme parzialmente ordinato se usiamo la divisibilit\u00e0 come relazione d'ordine. Questo insieme parzialmente ordinato \u00e8 sempre un reticolo distributivo. Si tratta di un'algebra di Boole se e solo se \"n\" \u00e8 privo di quadrati.\nDato un intero positivo \"n\", si definisce il radicale dell'intero \"n\" come:\nuguale al prodotto dei numeri primi \"p\" che dividono \"n\". I numeri \"n\" privi di quadrati sono quindi le soluzioni di \"n\" = \"rad\"(\"n\").\nDistribuzione dei numeri privi di quadrati.\nSe \"Q\"(\"x\") indica il numero di interi privi di quadrati fra 1 ed \"x\", allora:\n(vedi pi greco e notazione O grande). La densit\u00e0 naturale asintotica dei numeri privi di quadrati \u00e8 perci\u00f2:\ndove \u03b6 \u00e8 la funzione zeta di Riemann.\nSimilmente, se \"Q\"(\"x\",\"n\") indica il numero di interi privi di \"n\"-esime potenze fra 1 ed \"x\", si pu\u00f2 mostrare che:"}
{"id": "107611", "revid": "647919", "url": "https://it.wikipedia.org/wiki?curid=107611", "title": "Hotmail", "text": ""}
{"id": "107617", "revid": "83531", "url": "https://it.wikipedia.org/wiki?curid=107617", "title": "Risiera di San Sabba", "text": " \nLa risiera di San Sabba \u00e8 stato un campo di concentramento nazista, situato nella citt\u00e0 di Trieste, utilizzato come campo di detenzione di polizia (\"Polizeihaftlager\"), nonch\u00e9 per il transito o l'uccisione di un gran numero di detenuti, in prevalenza prigionieri politici ed ebrei.\nOltre ai prigionieri destinati ad essere uccisi o deportati, vi furono imprigionati anche diversi civili catturati nei rastrellamenti o destinati al lavoro forzato. Le vittime (stimate fra le 3000 e le 5000, sulla scorta delle testimonianze raccolte) venivano fucilate, uccise con un colpo di mazza alla nuca, impiccate oppure avvelenate con i gas di scarico di furgoni appositamente attrezzati. A causa di queste uccisioni, la risiera di San Sabba viene alle volte impropriamente definita campo di sterminio (in tedesco \"Vernichtungslager\"), anche se questa definizione \u00e8 riservata dalla storiografia internazionale ad una serie di strutture - quasi esclusivamente situate in Polonia - la cui principale o esclusiva attivit\u00e0 era quella dell'eliminazione fisica dei deportati.\nDel lager faceva parte un forno crematorio, di concezione rudimentale, che veniva utilizzato per bruciare i cadaveri. \nDal 1965 la risiera \u00e8 stata dichiarata monumento nazionale, e dal 1975 \u00e8 divenuta museo civico.\nStoria.\nIn seguito all'armistizio di Cassibile, le province italiane di Udine, Trieste, Gorizia, Pola, Fiume e Lubiana vennero sottoposte al diretto controllo del Terzo Reich con il nome di Zona d'operazioni del Litorale adriatico (OZAK).\nTale zona faceva parte formalmente della Repubblica sociale italiana, ma l'amministrazione del territorio - considerato come zona d'operazione bellica - fu affidata e sottomessa al controllo dell'alto commissario Friedrich Rainer, gi\u00e0 \"Gauleiter\" della Carinzia.\nIl complesso di edifici che costituivano lo stabilimento per la pilatura del riso era stato costruito nel 1898 nel rione di San Sabba (pi\u00f9 correttamente \"San Saba\"), alla periferia della citt\u00e0 e fu trasformato inizialmente in un campo di prigionia provvisorio per i militari italiani catturati dopo l'8 settembre: venne denominato \"Stalag 339\".\nSuccessivamente, al termine dell'ottobre 1943, il complesso diviene un \"Polizeihaftlager\" (campo di detenzione di polizia), utilizzato come centro di raccolta di detenuti in attesa di essere deportati in Germania ed in Polonia e come deposito dei beni razziati e sequestrati ai deportati ed ai condannati a morte. Nel campo venivano anche detenuti ed eliminati sloveni, croati, partigiani, detenuti politici, Testimoni di Geova ed ebrei.\nSupervisore della risiera fu l'ufficiale delle SS Odilo Globo\u010dnik, triestino di nascita, in precedenza stretto collaboratore di Reinhard Heydrich e responsabile dei campi di sterminio attivati nel Governatorato Generale, nel quadro dell'operazione Reinhard, in cui erano stati uccisi oltre 1,2 milioni di ebrei. Nella sua attivit\u00e0 era aiutato da membri dell'Einsatzkommando Reinhard, guidati da August Dietrich Allers, mentre Joseph Oberhauser era il comandante della risiera. Entrambi avevano iniziato operando nel Tiergarten 4, che in Germania e Austria organizzava l'eutanasia dei minorati mentali e fisici (100.000 secondo il tribunale di Norimberga) e proseguito nei campi di Treblinka, Sobibor e Belzec .\nPer i cittadini incarcerati nella risiera, intervenne in molti casi, presso le autorit\u00e0 germaniche, il vescovo di Trieste, monsignor Santin; in alcuni casi con una soluzione positiva (liberazione di Giani Stuparich e famiglia) ma in altri senza successo.\nI nazisti, dopo aver utilizzato per le esecuzioni i pi\u00f9 svariati metodi, come la morte per gassazione utilizzando automezzi appositamente attrezzati, si servirono all'inizio del 1944 dell'essiccatoio della risiera, prima di trasformarlo definitivamente in un forno crematorio.\nL'impianto venne utilizzato per lo smaltimento dei cadaveri a partire dal 6 aprile 1944, quando vennero cremati una settantina di cadaveri di ostaggi fucilati il giorno precedente a Villa Opicina. Da allora e fino alla data della liberazione, si stima che il forno crematorio sia stato adoperato per bruciare i corpi di oltre 3500 prigionieri. Vi furono diversi casi, come quelli delle partigiane Cecilia Deganutti e Virginia Tonelli, in cui i prigionieri furono bruciati vivi. La risiera, oltre ad essere usata come campo di smistamento di oltre 8000 deportati provenienti dalle province orientali destinati agli altri campi di concentramento nazisti, fu quindi adoperata in parte anche come luogo di detenzione, tortura ed eliminazione di prigionieri sospettati di attivit\u00e0 sovversiva nei confronti del regime nazista. Alcuni italiani delatori parteciparono attivamente nel segnalare gli ebrei triestini alle autorit\u00e0 naziste: il pi\u00f9 conosciuto tra loro \u00e8 sicuramente Mauro Grini, il quale servendosi di una rete di collaboratori consegn\u00f2 ai nazisti, secondo lo storico Simon Levis Sullam, circa 300 ebrei.\nIl forno crematorio e la connessa ciminiera furono abbattuti con esplosivi dai nazisti in fuga nella notte tra il 29 e il 30 aprile 1945, nel tentativo di eliminare le prove dei loro crimini, ma sono stati descritti successivamente dai prigionieri testimoni del campo. Tra le rovine furono ritrovate ossa e ceneri umane. Sul medesimo luogo, a ricordo, sorge oggi una struttura commemorativa costituita da una piastra metallica sul posto dove sorge il forno crematorio e da una stele che ricorda la presenza della ciminiera.\nRiguardo alle ipotesi sui metodi di esecuzione, esse sarebbero avvenute o per gassazione attraverso automezzi appositamente attrezzati o con un colpo di mazza alla nuca (ritrovata e custodita sino al 1977 nel museo della risiera, rubata poi l'anno successivo) o per fucilazione. Non disponendo di dati certi, una stima approssimativa fa ammontare ad almeno cinquemila il numero totale delle esecuzioni.\nNel dopoguerra.\nFinita la guerra, durante l'occupazione alleata di Trieste e nel Territorio Libero di Trieste la struttura fu utilizzata come centro di accoglienza dei rifugiati italiani dell'esodo giuliano-dalmata.\nCon il D.P.R. n. 510 del 15 aprile 1965, il presidente Giuseppe Saragat dichiar\u00f2 la risiera di san Sabba monumento nazionale, quale \"unico esempio di lager nazista in Italia\".\nNel 1975 la RAI produsse un documentario inchiesta sulla risiera a cura di Emilio Ravel per il programma \"AZ, un fatto come e perch\u00e9\".\nIl processo.\nIl 16 febbraio 1976 davanti alla corte d'assise di Trieste ha preso il via il processo nei confronti dei responsabili, per il quale sono stati necessari trent'anni di istruttoria. Nel processo si sono costituite 60 parti civili, fra cui parenti delle vittime e Pietro Caleffi, presidente dell'Associazione nazionale ex deportati nei campi nazisti, rappresentate da 30 avvocati.\nTra gli altri, erano accusati di omicidio plurimo pluriaggravato continuato il comandante della risiera, Joseph Oberhauser, e il suo diretto superiore, l'avvocato August Dietrich Allers. Altri responsabili furono giustiziati dai partigiani alla fine della seconda guerra mondiale o morirono nel corso dell'istruttoria. Allers mor\u00ec nel marzo del 1975. Alla fine del processo, conclusosi il 29 aprile 1976, venne condannato in contumacia il solo Oberhauser, che tuttavia non scont\u00f2 mai la pena: la giustizia italiana non pot\u00e9 chiederne l\u2019estradizione a causa degli accordi italo-tedeschi in merito, che permettono l'estradizione solamente per i crimini commessi dopo il 1948. Oberhauser rimase libero, lavorando in una birreria di Monaco di Baviera, fino alla morte, avvenuta il 22 novembre 1979, a 65 anni. La sentenza \u00e8 stata confermata in secondo grado il 28 febbraio 1978.\nIl museo e gli edifici.\nNel campo erano presenti diversi edifici che oggi non esistono pi\u00f9, in seguito alla trasformazione in campo profughi per gli esuli giuliano-dalmati nel 1945 e alla seguente ristrutturazione e trasformazione in \"monumento nazionale\".\nSono visibili:"}
{"id": "107620", "revid": "16953", "url": "https://it.wikipedia.org/wiki?curid=107620", "title": "Thiomargarita namibiensis", "text": "Thiomargarita namibiensis \u00e8 il pi\u00f9 grande batterio mai scoperto con un diametro che pu\u00f2 variare da 0,1 fino a 0,3\u00a0mm che lo rende visibile ad occhio nudo. Alcuni esemplari arrivano a misurare 0,75\u00a0mm. \u00c8 stato scoperto da Heide N. Schulz e altri biologi del Max Planck Institute di Brema nel 1999, sul fondale oceanico al largo della Namibia.\nNel 2022 \u00e8 stata annunciata la scoperta di una seconda specie dello stesso genere, Thiomargarita magnifica, che stabilirebbe un nuovo record, potendo superare addirittura la dimensione di 1cm.\n\"T. namibiensis\" vive nelle profondit\u00e0 oceaniche in filamenti e si nutre di acido solfidrico raccolto sul fondale che viene ossidato grazie a del nitrato raccolto nelle acque di superficie. Poich\u00e9 non \u00e8 in grado di muoversi autonomamente, il \"Thiomargarita\" si fa trasportare dalle correnti e da altri movimenti delle acque come quelli dovuti alle tempeste e conserva una riserva di nitrato in un apposito vacuolo che costituisce la maggior parte del volume del batterio (da questo dipendono le sue particolari dimensioni). In questo modo il batterio ha un'autonomia di tre mesi in attesa che i movimenti marini lo portino in prossimit\u00e0 degli elementi di cui abbisogna.\nNotevoli somiglianze genetiche e alimentari sono state trovate con il batterio \"Thioploca\"."}
{"id": "107626", "revid": "767487", "url": "https://it.wikipedia.org/wiki?curid=107626", "title": "Alfred Kroeber", "text": "Costru\u00ec le sue ricerche a partire dagli studi di Franz Boas. Approfond\u00ec il concetto di cultura. Il saggio \"Il superorganico\" (1917) costitu\u00ec la proclamazione di indipendenza anti-riduzionistica contro il predominio della spiegazione biologica dei fenomeni culturali. Sua figlia \u00e8 Ursula K. Le Guin, una delle pi\u00f9 celebri scrittrici di romanzi di fantascienza, le cui opere sono fortemente influenzate da argomenti antropologici.\n\"Il Superorganico\".\n\"Il Superorganico\" \u00e8 rimasto celebre come una delle opere pi\u00f9 controverse dell'antropologia culturale. La tesi presentata da Kroeber nel saggio afferma che la cultura costituisce un ordine di fenomeni autonomi e separati rispetto agli altri livelli in cui si articola la realt\u00e0, che sono sostanzialmente quattro:\nKroeber riprende la nozione di superorganico da Herbert Spencer, il quale l'aveva coniata per definire un ordine di fenomeni distinti da quelli organici; tuttavia, mentre per Spencer i due ordini di fenomeni sono comunque legati l'uno all'altro, Kroeber rifiuta ogni possibile punto di contatto tra l'ordine biologico e quello socio-culturale. La diversit\u00e0 sta soprattutto nei diversi processi evolutivi: a livello biologico l'evoluzione avviene per sostituzione, laddove a livello socio-culturale avviene per accumulazione: \nKroeber riprende dunque da Boas l'irriducibilit\u00e0 della cultura ai fenomeni biologici, ma non rifiuta la possibilit\u00e0 di scorgere delle uniformit\u00e0, delle regolarit\u00e0 culturali nei gruppi che studia, soprattutto \u2013 come Boas \u2013 le popolazioni indiane, a cui dedica nel 1925 un libro sulle trib\u00f9 della California. La nozione di modelli a cui Kroeber fa ricorso \u00e8 per\u00f2 diversa da quella celebre usata da Ruth Benedict, l'altra grande discepola di Boas, per la quale i modelli definiscono orientamenti psicologici della societ\u00e0 paragonabili agli atteggiamenti delle personalit\u00e0. Per Kroeber \u00abil culturale \u00e8 nella sua essenza non individuale\u00bb. Le critiche a questa sua tesi riguardano soprattutto il rischio di conferire alla cultura un carattere oggettivo, ontologico, una realt\u00e0 a s\u00e9. La tesi del superorganico ha tuttavia due grandi meriti: l'enfatizzare la discontinuit\u00e0 tra ordine naturale e ordine sociale, e il sottolineare l'autonomia dalla cultura, irriducibile a qualsiasi condizionamenti di fenomeni sia organici sia sociali e psichici. \nQuasi trent'anni dopo la pubblicazione della sua discussa opera, Kroeber sembra avere un ripensamento su questa sostantivizzazione della cultura teorizzata dal suo Superorganico: un ripensamento dovuto probabilmente alle molte critiche, che tuttavia egli attribuisce a un fraintendimento dovuto all'ambiguit\u00e0 dei termini da lui utilizzati. Ne \"Il concetto di cultura nella scienza\" (1949), egli specifica che i livelli distinti in cui sarebbe ripartita la realt\u00e0 \u2013 inorganico, organico, superorganico \u2013 non rappresenterebbero delle entit\u00e0 ontologiche, ma degli \u201corizzonti di intelligibilit\u00e0\u201d, cio\u00e8 dei diversi campi della realt\u00e0 ognuno dei quali andrebbe studiato con metodologie diverse e interpretato attraverso diversi approcci epistemologici. Kroeber vuole cio\u00e8 sottolineare l'autonomia scientifica e metodologica del concetto di cultura in antropologia rispetto ad altri ambiti, e torna cos\u00ec a sottrarre il concetto da una possibile sostantivizzazione e ricondurlo alla visione di costrutto concettuale."}
{"id": "107629", "revid": "1543377", "url": "https://it.wikipedia.org/wiki?curid=107629", "title": "Judas Priest", "text": "I Judas Priest sono un gruppo heavy metal britannico, formatosi nel 1969 a Birmingham.\nConsiderati tra i massimi esponenti del genere nonch\u00e9 fonte di ispirazione per moltissimi gruppi contemporanei e successivi, nell'arco della loro carriera hanno venduto oltre 60 milioni di copie.\nBiografia.\nLe origini (1969-1975).\nLa band viene fondata nel 1969 dal chitarrista K. K. Downing e dal bassista Ian Hill, a cui si uniscono il batterista John Ellis e il cantante Al Atkins.\n\u00c9 proprio il cantante a scegliere il nome \"Judas Priest\" dal titolo della canzone di Bob Dylan chiamata \"The Ballad of Frankie Lee and Judas Priest\". La band inizia cos\u00ec ad esibirsi in vari locali inglesi, cambiando spesso batterista; nel 1973 si unisce al gruppo Rob Halford, cantante degli \"Hiroshima\" e fratello di \"Susan Halford\", che in seguito diverr\u00e0 moglie del bassista Ian Hill.\nI \"Judas Priest\" con questa formazione (con il batterista John Hinch in pianta stabile) si esibiscono come gruppo spalla a parecchi gruppi Hard rock dell'epoca, tra cui UFO e Thin Lizzy. Grazie alle grandi performance dal vivo i quattro musicisti firmano un contratto con la Gull Records e nel 1974, dopo aver arruolato Glenn Tipton come secondo chitarrista, i \"Judas Priest\" pubblicano il loro primo album \"Rocka Rolla\". Il disco viene accolto piuttosto freddamente dal pubblico e dalla critica; con un suono a cavallo tra hard rock e rock progressivo, il prodottosi discosta molto dal genere che la band svilupper\u00e0 in seguito.\nLo scarso successo non scoraggia per\u00f2 la band, che dopo aver arruolato l'ennesimo nuovo batterista, Alan Moore, organizza un piccolo tour europeo raccogliendo ottime critiche. Nella scaletta dei concerti figurano gi\u00e0 diversi dei brani che costituiranno il secondo disco, \"Sad Wings of Destiny\". L'esibizione del 1975 al Reading Festival permette al gruppo di essere notato da un pubblico vastissimo, che rimase favorevolmente colpito dalla veemenza della performance, grazie anche alla presenza scenica di \"Halford\".\n\"Sad Wings of Destiny\" (1976-1977).\nIn questi anni i fautori della prima generazione di heavy metal vivono in concorrenza con l'emergente punk rock, che riscuote sempre pi\u00f9 consensi; i \"Judas Priest\" devono quindi continuare la loro evoluzione musicale e cercare nuove idee da concretizzare.\nNel 1976 esce \"Sad Wings of Destiny\", stilisticamente diverso dal precedente, il sound avvicina il gruppo di Birmingham all'heavy metal. L'album diviene una pietra miliare del genere e sar\u00e0 fonte di ispirazione per innumerevoli band: in esso vengono coniati gli archetipi musicali e lirici dell'heavy metal, al punto che ogni brano pu\u00f2 essere considerato ormai un modello.\nLe canzoni che hanno segnato, per molti, la loro storia e quella del genere sono inequivocabilmente: \"Victim of Changes, The Ripper, Tyrant\" e \"Genocide\". Questo lavoro viene ben accolto dalla critica e diventa rapidamente un cult.\nPer supportare il nuovo disco, il quintetto intraprende un esteso tour europeo, preceduto e seguito da due capillari tour sul suolo britannico. Nonostante questo, \"Halford\" e la band si trovano ancora in condizioni economiche precarie visto che la \"Gull Records\" si limita a pagarli in buoni pasto per la mensa. I \"Judas\" trovano infatti presto un accordo migliore firmando per la CBS/Columbia, che decide di proporre ai cinque musicisti un contratto a lungo termine.\nIl successo (1977-1979).\nI \"Priest\", con Roger Glover dei Deep Purple alla consolle e Simon Phillips in veste di batterista session che mette a punto la doppia cassa metal (assieme ai coevi Cozy Powell, Tommy Aldridge e Phil Taylor), tornano in studio nel 1977 e ne escono con \"Sin After Sin\". Il primo singolo estratto, una cover metal di \"Diamonds And Rust\" di Joan Baez, diventa un discreto successo nel Regno Unito. Alla pubblicazione segue un lungo tour in cui per la prima volta la band si esibisce negli Stati Uniti, impressionando in una ventina di date l'audience locale con la loro musica potente che, allora, risultava una novit\u00e0.\nCon \"Les Binks\" (gi\u00e0 presente in formazione a partire dal tour di \"Sin After Sin\") alla batteria la band pubblica nel 1978 \"Stained Class\", disco di grande successo che rende i \"Judas Priest\" delle vere icone del sempre pi\u00f9 diffuso movimento \"heavy metal\"; nel giro di pochi mesi, l'album raggiunge il traguardo delle 250.000 copie vendute nel solo Nordamerica. Il disco presenta una marcia in pi\u00f9 per quanto riguarda la potenza, con un uso pi\u00f9 frequente della doppia cassa (l'intro di \"Exciter\" ne \u00e8 un esempio lampante ed il pezzo rappresenta uno dei primi esempi di speed metal).\nIl tour arriva fino al Giappone, ma \u00e8 durante la \"tranche\" americana che Rob Halford e K. K. Downing cominciano a rendere la loro attitudine scenica pi\u00f9 originale, con l'uso di giacche di pelle nera e borchie che diverr\u00e0 poi un caratteristico stile negli anni '80; non a caso i \"Priest\" sono considerati da molti i veri \"inventori\" dell'abbigliamento \"heavy metal\". Alla fine dello stesso anno la band d\u00e0 alle stampe \"Killing Machine\" (pubblicato con il titolo \"Hell Bent for Leather\" negli USA), che come il precedente riscuote un ottimo successo.\nI \"Judas\" adottano ormai un'immagine fuori dagli schemi: un grande dispiego di cuoio, borchie, anfibi e moto. Pieni di ambigui sottintesi (tanto nei testi quanto nell'immagine) sessuali e religiosi, pi\u00f9 che mai oltraggiosi e pervertiti agli occhi della societ\u00e0 conservatrice, i \"Judas Priest\" contribuiscono a coniare infine anche l'iconografia visiva del metal. Proprio questa loro attitudine li render\u00e0 oggetto di continue discussioni sul loro conto, in particolar modo negli anni '80, con l'avvento della P.M.R.C., associazione di censura molto nota nell\"'heavy metal\" per i suoi continui attacchi ai musicisti del genere.\nSi pu\u00f2 dire che di fatto tutto il loro impiatto sonoro, lirico e iconografico sia entrato nell'immaginario collettivo, indissolubilmente connesso con il termine \"heavy metal\". Gli anni '70 si concludono cos\u00ec in grande stile: durante i concerti tenuti in Giappone, i Priest registrano quello che \u00e8 considerato uno dei primi live \"heavy metal\" della storia (oltre che uno dei pi\u00f9 importanti del genere), \"Unleashed in the East\", uscito nel 1979 e diventato anche disco di platino. Alcuni sostengono che le parti vocali siano state re-incise in studio, in quanto \"Halford\" era vittima di un raffreddore durante le performance registrate nel disco; tuttavia la band ha dichiarato di aver effettuato solo alcuni ritocchi e non di aver reinciso le intere parti vocali.\nGli Anni Ottanta: la consacrazione (1980-1989).\nSubito dopo la conclusione del tour i \"Judas Priest\" cambiano ancora una volta batterista, arruolando l'ex Trapeze, Dave Holland. Con \"Holland\", la formazione del gruppo presenta una grande compattezza e sar\u00e0 cos\u00ec per quasi tutto il decennio, tant'\u00e8 che molti definiscono questa line-up (\"Halford, Downing, Tipton, Hill\" e \"Holland\") la pi\u00f9 esemplare della loro carriera.\nIl 1980 \u00e8 l'anno della pubblicazione di uno degli album pi\u00f9 famosi della band, \"British Steel\", che contiene canzoni-simbolo come \"Breaking the Law\", \"Rapid Fire\", \"Living After Midnight\" e \"Metal Gods\". \"British Steel\" segna anche l'inizio della decennale collaborazione col produttore Tom Allom. Dopo il disco segue il tour, dove la band viene supportata dagli allora ancora poco celebri Iron Maiden, i quali, con il tempo, diventaranno molto conosciuti e vivranno un forte dualismo con il gruppo di \"Halford\" in termini di popolarit\u00e0.\nDopo questo tour mondiale i \"Priest\" subiscono una piccola battuta d'arresto, testimoniata da \"Point of Entry\" del 1981, un disco definito inferiore al suo predecessore, nonch\u00e9 poco ispirato. Resta comunque una breve parentesi critica, dopodich\u00e9 la formazione torna pi\u00f9 in forma che mai e nel 1982, con \"Screaming for Vengeance\", sforna un altro grande classico. Il nuovo lavoro debutta al diciassettesimo posto nelle classifiche USA e diventa doppio disco di platino. Ad oggi resta il disco pi\u00f9 venduto nella storia del gruppo e pezzi come \"Bloodstone\", \"Screaming For Vengeance\", \"You've Got Another Thing Coming\" e soprattutto \"Electric Eye\" sono ancora punti di forza oltre che grandi classici.\nDopo un anno di riposo, i \"Judas\" ritornano con \"Defenders of the Faith\", un nuovo successo milionario che porta per\u00f2 anche qualche contestazione.\nLa gi\u00e0 citata \"P.M.R.C.\" era nata proprio in quel periodo e i \"Judas Priest\" sono stati una delle prime band ad esserne bersagliate. Il brano \"Eat Me Alive\" entr\u00f2 in una lista emessa dalla associazione chiamata \"Filthy Fifteen\", che raccoglieva i 15 brani pi\u00f9 osceni di quel periodo, secondo i suoi membri. L'accusa rivolta al pezzo riguardava tematiche esplicitamente sessuali, ma tutto questo clamore non intralci\u00f2 comunque pi\u00f9 di tanto la loro carriera.\nCome negli anni settanta, anche l\"'heavy metal\" di stampo classico (sebbene rimasto in auge fino agli inizi degli anni '90) convive con altri sottogeneri che a quel tempo spopolano, basti pensare al thrash, al power, e soprattutto al pop metal. Tra questi, il pi\u00f9 gettonato era appunto il pop metal e i \"Judas\", probabilmente spinti da motivi commerciali, incorporavano elementi di questo genere.\nTutte queste variazioni nella loro musica portano all'origine di \"Turbo\" nel 1986, album pienamente orientato sul commercio statunitense che segna una netta svolta in termini di sound. Il risultato \u00e8 molto chiacchierato e ostracizzato dai fan pi\u00f9 conservatori, che si sentono traditi dalla nuova direzione pi\u00f9 morbida, anche perch\u00e9 il \"pop metal\" non \u00e8 visto di buon occhio da molti sostenitori dell\"'heavy metal\" tradizionale. Anche se molto discusso, \"Turbo\" raggiunge un buon traguardo di vendite.\nI \"Judas Priest\" si trovano probabilmente in questo periodo all'apice della loro fama: predono infatti parte al Live Aid presso il John F. Kennedy Stadium il 13 luglio 1985 e sono inoltre protagonisti di \"Heavy Metal Parking Lot\", un documentario che illustra una folla di fan dell'heavy metal in attesa di entrare ad un concerto della band all'arena Capital Centre di Landover, in Maryland, il 31 maggio 1986.\nIl nuovo tour si rivela molto seguito e registra il \"sold out\" in poco tempo. Questo spinge il management a lanciare sul mercato un nuovo disco dal vivo, \"Priest...Live!\" del 1987. Successivamente i \"Judas\" decidono di ritornare alle sonorit\u00e0 classiche che li hanno resi celebri con il nuovo disco in studio\", Ram it Down\". L'album non ottiene l'esito sperato, viene contestato come il precedente e ottiene un minor successo commerciale.\nDopo una lunga permanenza nella band, Dave Holland abbandona il suo ruolo di batterista e viene sostituito da Scott Travis, precedentemente nei Racer X e The Scream. Insieme al batterista i \"Priest\" cambiano anche produttore; subentra infatti Chris Tsangarides(che gi\u00e0 aveva collaborato col gruppo ai tempi di \"Sad Wings of Destiny\") al posto di \"Tom Allom.\"\nAccuse di messaggi subliminali (1990).\nOltre al fallimento di \"Ram it Down\", i \"Judas Priest\" incorrono anche in problemi giudiziari. Nell'estate del 1990, il quintetto viene chiamato in tribunale per via di una causa intentata loro dalle famiglie di due ragazzi suicidi. Le accuse sono di aver indotto i propri figli a togliersi la vita attraverso presunti messaggi subliminali avvertibili suonando il disco al contrario (fatti del genere hanno coinvolto in passato anche artisti come Led Zeppelin, The Beatles e Queen). Il brano incriminato \"\u00e8 Better By You, Better Than Me\" (cover degli Spooky Tooth) contenuta nell'album \"Stained Class\" e si ipotizza che, ascoltando un verso al contrario, ne esca un altro che direbbe \"Do It!, Do It!\" (\"Fallo! Fallo!\").\nIl 23 dicembre 1985 i due ragazzi in questione (Raymond Belknap, 18 anni e James Vance, 20), entrambi molto chiusi e con problemi di socializzazione, fumando marijuana e bevendo molta birra, ascoltano in loop per molte ore il disco e soprattutto il brano sopra citato. Ad un certo punto, i due si recano nei pressi di una chiesa, Belknap prende un fucile e si spara, morendo sul colpo. Vance imbraccia l'arma e fa altrettanto, ma riesce a cavarsela, sebbene rimasto in bilico tra la vita e la morte e rimanendo completamente sfigurato in volto.\nRicoverato, Vance scrive una lettera alla madre del suo amico Belknap:\nVance viene sottoposto ad un lungo e difficoltoso intervento di chirurgia plastica. Tuttavia, muore dopo circa 3 anni dall'accaduto, a causa dei gravi effetti che l'arma ha arrecato al suo cervello. Le accuse si rivelano completamente infondate, ma l'episodio rovina ancor di pi\u00f9 la reputazione della band, gi\u00e0 messa in discussione negli anni '80, dalla P.M.R.C. Questo avvenimento fa anche slittare l'uscita del nuovo disco del gruppo, \"Painkiller\".\n\"Painkiller\" e il lungo silenzio (1990-1994).\nUsciti vincitori dalla causa, viene finalmente pubblicato sul mercato un nuovo capitolo discografico, il gi\u00e0 detto \"Painkiller\", album molto apprezzato e categorizzato tra i migliori prodotti della storia del genere.\nIl disco mostra alcuni cambiamenti: le sonorit\u00e0 sono diventate nettamente pi\u00f9 feroci rispetto a quelle dei capitoli precedenti, i riff di chitarra hanno acquisito una grande potenza, la voce di \"Halford\" \u00e8 divenuta pi\u00f9 cattiva e stridula ma il fattore che distingue maggiormente il nuovo corso del gruppo \u00e8 il drumming di \"Travis\", il quale dona nuova \"linfa vitale\" allo stile del quintetto con il suo uso sferzante della doppia cassa. Sebbene questa sia anche usata negli album precedenti del gruppo, con \"Painkiller\" diventa un elemento molto marcato e, unita alle ottime capacit\u00e0 del batterista, d\u00e0 un grande tocco a pezzi come \"Painkiller, Night Crawler, Metal Meltdown\" e \"Touch of Evil\", anch'essi divenuti degli emblemi del gruppo di Birmingham.\nLa tourn\u00e9e dell'album viene intrapresa con Megadeth, Sepultura e Pantera. Durante la data di Toronto, \"Rob Halford\" si infortuna entrando in scena con la moto, andando a sbattere contro il rialzo dove \u00e8 montata la batteria, probabilmente a causa della vista offuscata per via degli effetti scenici creati con il ghiaccio secco. Tuttavia, \"Halford\" continua lo show e, al termine, venne ricoverato per effettuare accertamenti medici.\nTerminato il tour, nel gruppo sorgono forti dissidi che culminano con l'inaspettata uscita del frontman dalla band. Girano molte voci nell'ambiente: si dice che \"Halford\" abbia abbandonato per le condizioni fisiche non buone dovute all'incidente di Toronto, perch\u00e9 sconvolto dal suicidio dei due fan dei \"Judas Priest\", infine si vocifera perfino che abbia abbandonato per le troppe voci sulla sua presunta omosessualit\u00e0 (che verr\u00e0 poi dichiarata da lui stesso nel 1998).\nNel frattempo il frontman decide di fondare un nuovo progetto, portando con s\u00e9 il batterista Scott Travis. Questo gruppo viene chiamato Fight, e debutta con \"War Of Words\" nel 1993. Il gruppo si allontana dallo stile classico e tecnico dei \"Priest\", prendendo spunto dai Pantera, il groove metal, che in quel periodo ottiene particolari consensi all'interno della scena \"heavy metal.\"\nL'uscita di \"Halford\" \u00e8 un grande cruccio per il gruppo e per i loro fan, ormai affezionati al suo carisma e alla sua voce; il cantante si dedica ad altri progetti musicali e per circa cinque anni, i \"Judas\" rimangono inattivi. Non verr\u00e0 mai rivelato se in quegli anni fossero sciolti o meno. In questo lasso di tempo, viene solamente pubblicata l'antologia di brani \"Metal Works '73 - '93\", per festeggiare il ventennale della loro carriera.\nL'arrivo di Ripper Owens (1995-2002).\nDopo un lungo periodo di smarrimento, i restanti membri decidono dopo varie audizioni di sostituire \"Halford\" con Ripper Owens, mentre \"Halford\" scioglie i \"Fight\" nel 1995. Il caso di \"\"Ripper\" Owens\" rappresenta un episodio pi\u00f9 unico che raro nel panorama musicale mondiale; viene infatti scelto dopo che \"Scott Travis\" entra in possesso di un nastro demo e assiste ad un concerto della \"cover band\" di \"Owens\", un tributo ai \"Judas Priest\". Successivamente anche il resto del gruppo visiona il materiale e \"Owens\" venne invitato nel \"Regno Unito\" per un provino. Dopo aver provato in studio \"Victim of Changes\" e \"The Ripper\", viene arruolato: la sua prestazione impressiona infatti gli altri membri del gruppo immediatamente.\nIl curiosissimo destino di \"Owens\", con il suo repentino passaggio da \"fan\" sfegatato del gruppo a \"frontman\" dello stesso, getta le basi per il soggetto del film \"Rock star\" del 2001, in cui la sua parte \u00e8 affidata a Mark Wahlberg, e il gruppo protagonista viene ribattezzato \"Steel Dragon\". Gli stessi \"Judas Priest\" vengono contattati per contribuire alla colonna sonora, ma rinunciano poco dopo l'inizio dei lavori per divergenze personali con il produttore.\nSe per \"Owens\" entrare nei \"Priest\" \u00e8 un sogno che si realizza, per molti fan risulta invece una grande delusione. \"Jugulator\" (1997) infatti, il primo disco con \"Ripper\" alla voce, d\u00e0 inizio alle ostilit\u00e0 tra i fan tradizionalisti e il nuovo arrivato. C'\u00e8 da dire che il sound del gruppo cambia nuovamente; la musica diventa ancor pi\u00f9 aggressiva di quella contenuta in \"Painkiller\", inglobando alcuni elementi tipici del metal moderno come la pesantezza estrema nei suoni e la struttura dei brani lunga e complessa. Per molti, \"Owens\" regge ottimamente il paragone con \"Halford\" per ci\u00f2 che concerne le doti vocali ma, nonostante ci\u00f2, \u00e8 il nuovo stile della band a non risultare apprezzato. Tuttavia, \"Jugulator\" si rivela un discreto successo commerciale. Il tour del disco attira molte persone e alcune performance vengono anche raccolte nel disco dal vivo \"'98 Live Meltdown\" (1998).\nNel 2001, viene pubblicato \"Demolition\", album dalle sonorit\u00e0 simili al suo predecessore e che protrae i contrasti con i fan.\nMentre \"Jugulator\" non si rivela pessimo dal punto di vista commerciale, \"Demolition\" registra invece un vertiginoso calo di vendite e, a parte \"Rocka Rolla\", \u00e8 tutt'oggi l'album meno venduto della carriera dei \"Judas\". Dopo aver pubblicato un altro live intitolato \"Live in London\", \"Owens\" esce dalla band.\nLa separazione artistica viene considerata amichevole e consensuale ma alcuni scettici ritengono che non sia andata cos\u00ec. In principio, i \"Judas Priest\" erano infatti orientati verso il reclutamento di Ralf Scheepers, allora cantante della band tedesca Gamma Ray, ma la scelta cadde poi su \"Owens\". In quell'anno anche D. C. Cooper era in lizza per il posto lasciato vacante da \"Halford\". In una successiva dichiarazione, \"K.K. Downing\" sostiene di aver sbagliato nel reclutare \"Owens\" come frontman ed alcuni fan accusano la band di aver scaricato le colpe sul frontman riguardo al fallimento dei due dischi prodotti con lui. Tuttavia, \"Ripper\" si \u00e8 detto entusiasta della sua esperienza nei \"Judas Priest\" e non ha espresso rammarico nei confronti del suo ex-gruppo.\nIl ritorno di Halford (2003-oggi).\nGran parte dei fan chiedono a gran voce il ritorno di Rob Halford. I componenti del gruppo dichiarano in molte interviste che non si sarebbero pi\u00f9 ricongiunti con lui ma, spinti probabilmente a recuperare i nostalgici del celeberrimo cantante, annunciano nel 2003 il suo ritorno nelle file della band. Questo evento viene festeggiato con \"Metalogy\", un cofanetto di 5 dischi che raccoglie i loro maggiori successi.\nNel 2004 i \"Judas Priest\" intraprendono un tour europeo di grande successo insieme ai celebri Scorpions, con il ritornato \"Halford\" e si esibiscono anche da headliner all'Ozzfest dello stesso anno.\nNel 2005, il gruppo d\u00e0 alle stampe \"Angel of Retribution\" che segna il ritorno dei \"Priest\" al suono pi\u00f9 classico e che riscuote buoni pareri dalla critica. Nell'album si apprezzano brani mid-tempo dal sapore ottantiano e sfuriate tipiche degli anni di \"Painkiller\"; \u00e8 inoltre presente una ballata semi-acustica intitolata \"Angel\" dove i Judas riscoprono la loro vena pi\u00f9 intimista con un brano molto lontano dal loro tipico sound.\nNel giugno 2008 la band pubblica un nuovo lavoro, \"Nostradamus\", un concept album incentrato sulla figura dell'omonimo profeta francese. Il lavoro divide fan e critica riguardo alcune scelte della band come la scelta di un doppio CD con 23 brani molto lunghi e l'ampio utilizzo di orchestrazioni. Non mancano ovviamente, come d'abitudine, brani potenti e diretti come la title-track \"Nostradamus\", ove Halford si esibisce nel suo screaming (progressivamente abbandonato negli anni per via dell'et\u00e0), e \"Persecution\".\nSempre nel 2008 partecipano, assieme agli Heaven &amp; Hell, Mot\u00f6rhead e Testament al Metal Masters Tour.\nDa giugno ad agosto 2009, i \"Judas Priest\" completano il loro tour in Nord America per commemorare il 30\u00ba anniversario della pubblicazione dell'album \"British Steel\".\nL'album viene riproposto nella sua interezza in ogni data del tour, con l'aggiunta di altri brani evergreen. Questo tour vede come band di supporto gli Whitesnake, che devono per\u00f2 abbandonare gli eventi dopo la data di Denver, l'11 agosto 2009, a causa di una grave infezione alla gola del loro cantante David Coverdale.\nIl 14 luglio 2009 pubblicano \"A Touch of Evil\", un nuovo live album, con 11 tracce inedite registrate dal vivo nei loro vari tour mondiali tra il 2005 ed il 2008. Il 31 gennaio 2010 vincono il Grammy Award con il brano \"Dissident Aggressor\" per la \"Best Metal Performance\". L'8 dicembre 2010 annunciano che quello che verr\u00e0 sar\u00e0 l'ultimo grande tour organizzato, non rinunciando per\u00f2 a partecipare a concerti e festival: annunciano altres\u00ec che ci sar\u00e0 un nuovo album. Il 20 aprile 2011 il gruppo comunica l'abbandono dello storico chitarrista \"K.K. Downing\"; viene ingaggiato al suo posto l'inglese Richie Faulkner, che verr\u00e0 confermato anche per il nuovo album.\nIl 28 aprile 2014 i \"Priest,\" tramite il loro sito web, confermano l'uscita del nuovo album intitolato \"Redeemer of Souls\" e sul loro canale YouTube viene resa pubblica l'omonima titletrack dell'album. Il disco viene pubblicato l'8 luglio negli Stati Uniti, l'11 in Europa e il 14 in Gran Bretagna.\nIl 9 marzo 2018 viene pubblicato il loro diciottesimo album in studio, \"Firepower\", preceduto dal singolo estratto, \"\"Lightning Strike\",\" il 5 gennaio 2018.\nProprio nello stesso anno \u00e8 il turno di \"Glenn Tipton\" di essere sostituito, sebbene solamente dal vivo, dal chitarrista e produttore Andy Sneap, a causa dello stato avanzato del morbo di Parkinson che rende impossibili le sue esibizioni.\nStile ed influenze.\nStile.\nI Judas Priest sono stati una delle prime band heavy metal ad utilizzare la doppia chitarra, con il duo formato da K.K. Downing e Glenn Tipton strutturato con assoli di ispirazione classica per \"Tipton\" ed assoli pi\u00f9 aggressivi per \"Downing\". A questa combo va a sommarsi lo stile vocale unico e particolare di Rob Halford, molto acuto e potente che si sviluppa su quattro ottave.\nAlbum come \"Sad Wings of Destiny\" (1976), \"Sin After Sin\" (1977), e \"Stained Class\" (1978) hanno influenzato radicalmente musicisti e membri di spicco di gruppi \"hard rock\" ed \"heavy metal\".\nLa band ha spesso suonato in maniera molto pi\u00f9 veloce rispetto ad altri gruppi contemporanei, introducendo un suono pi\u00f9 pesante soprattutto per le chitarre. I brani di questi tre lavori variano molto tra melodie semplici e brani ben strutturati, passando da ritmi veloci e potenti a ritmi pi\u00f9 lenti e morbidi (ad esempio \"Victim of Changes\"). Alcune canzoni, come ad esempio \"Exciter\", sono stati pezzi rivoluzionari per la loro ferocia e velocit\u00e0, mentre altri, come \"Dissident Aggressor\" o \"Sinner\", sono considerate come due delle canzoni pi\u00f9 pesanti del loro tempo, e oggi sono considerati come classici del metal.\nIl disco \"Killing Machine\" del 1978 (conosciuto anche come \"Hell Bent for Leather\" e uscito nel 1979 negli Stati Uniti) ha visto un cambio di direzione verso canzoni pi\u00f9 brevi e dirette. L'album successivo, \"British Steel\" (14 aprile 1980), ha preso una piega ancora pi\u00f9 netta nella stessa direzione ed \u00e8 stato forse il primo album \"heavy metal\" con un ampio successo radiofonico.\nIl successivo lavoro, \"Point of Entry\" (26 febbraio 1981), si \u00e8 dimostrato un disco molto \"grezzo\", con pochissime manipolazioni del sound e con un ritmo pi\u00f9 lento del normale. \"Glenn Tipton\" ha confessato in seguito che \"Point of Entry\" ha avuto il difficile compito di proseguire secondo gli standard stabiliti dal suo predecessore \"British Steel\" senza per\u00f2 riuscirci. I successivi \"Screaming for Vengeance\" (1982), e \"Defenders of the Faith\" (1984), ancora una volta, hanno imposto standard elevatissimi di intensit\u00e0 e potenza, continuando ad influenzare pesantemente il mondo dell\"'heavy metal\". \"Turbo\" (1986) ha invece segnato una svolta verso stili pi\u00f9 commerciali come l'hair metal, specie con l'utilizzo dei sintetizzatori per chitarra.\n\"Ram It Down\" (1988), \u00e8 stato invece un album contenente diverse rielaborazioni di brani del precedente \"Turbo\", tra cui il pezzo omonimo. Lo stile \u00e8 stato pi\u00f9 pesante rispetto al materiale del disco in questione ma include elementi (come i sintetizzatori) del disco precedente.\nL'album \"Painkiller\" (1990) ha segnato invece il ritorno al classico stile \"heavy metal\", rappresentando uno dei lavori pi\u00f9 pesanti e intensi della discografia della band, con la voce di \"Halford\" acutissima, e con gridi laceranti su alcune tracce.\nI \"Judas Priest\" hanno anche pubblicato due album con il cantante Ripper Owens dopo la partenza di \"Halford\". \"Jugulator\" (1997) e \"Demolition\" (2001) generalmente considerati come i due album meno riusciti del quintetto britannico.\nCon il ritorno di \"Halford\" il gruppo ha pubblicato \"Angel of Retribution\" (2005), che secondo alcuni critici ha contribuito alla rinascita dell\"'heavy metal\".\nIl sedicesimo lavoro in studio, \"Nostradamus\" (distribuito nel giugno 2008), \u00e8 stato il primo concept album nella discografia dei \"Priest\": caratterizzato dalla costante presenza di tastiere a conferire al lavoro un forte carattere sinfonico. Nel 2014 \u00e8 uscito \"Redeemer of Souls\" (il primo senza il chitarrista \"K.K. Downing\"), che a differenza del precedente non \u00e8 stato ben accolto dalla critica per via di una pessima produzione. Dopo quattro anni sono tornati sul mercato con \"Firepower\", recensito in maniera positiva anche dai fan del gruppo.\nInfluenze.\nI \"Judas Priest\" hanno avuto grande influenza su molte band \"heavy metal\", sono stati tra i fondatori del movimento NWOBHM ed hanno influenzato la maggior parte delle band thrash metal della fine degli anni '80 in termini di suono e tecnica. Il loro sound viene descritto come \"una fusione tra la pesantezza dei Black Sabbath e la raffinatezza dei Deep Purple, con anche un tocco di Led Zeppelin.\"\nMTV.com li ha infatti valutati come la seconda pi\u00f9 importante band \"heavy metal\" della storia, dopo i Black Sabbath.\nNei primi anni '70, la band ha rimosso la maggior parte degli elementi blues dal proprio stile, cosa che invece le prime band \"heavy metal\" hanno portato con s\u00e9 dalla musica rock. Si sono subito fatti notare anche grazie alla distintiva voce di \"Rob Halford\" e all'uso delle due chitarre di \"Tipton\" e \"Downing\", elementi che successivamente vennero assimilati ed emulati da moltissime band.\nOltre che per il loro sound, i \"Judas\" sono passati alla storia per aver rivoluzionato la moda (intesa come outfit) del mondo \"metal\". \"Rob Halford\" ha incorporato, attorno al 1978, lo stile di abbigliamento dei centauri (in contemporanea con l'uscita di \"Killing Machine\"), rapidamente seguito dal resto della band. Questa tendenza si \u00e8 diffusa molto rapidamente, influenzando i Saxon, gli Iron Maiden con il cantante Paul Di'Anno che ha iniziato ad indossare giacche di pelle e bracciali con borchie e molti altri gruppi all'interno della corrente della NWOBHM.\nCover.\nI \"Judas Priest\" hanno ispirato numerosissime band, tanto che molte di loro hanno deciso di omaggiarli incidendo numerose cover dei loro brani pi\u00f9 celebri. Sono uno dei gruppi ad aver ricevuto il maggior numero di album tributo, tra cui vale la pena citare: \"A Tribute to Judas Priest Legends of Metal\", \"Hell Bent for Metal\" e \"A Tribute to The Priest\".\nInoltre, a confermare la grande influenza che hanno avuto, la stessa celebre thrash metal band Slayer \u00e8 nata originariamente come loro tribute band.\nBand come Agent Steel, Angra, Arch Enemy, Armored Saint, Blind Guardian, Death, Doro Pesch, Gamma Ray, HammerFall, Helloween, Iced Earth, Iron Savior, King Diamond, Kreator, Machine Head, Mercyful Fate, Metallica, Nevermore, Overkill, Primal Fear, Sabaton, Saxon, Skid Row, Slayer, Stratovarius, Testament, Therion, U.D.O., Unleashed, Virgin Steele e Vital Remains hanno pubblicato molte cover dei \"Judas Priest\"."}
{"id": "107630", "revid": "15756", "url": "https://it.wikipedia.org/wiki?curid=107630", "title": "Cristiano Sociali", "text": "I Cristiano Sociali sono stati un movimento politico italiano attivo dal 1993 al 1998.\nNel 1998 si \u00e8 sciolto come soggetto autonomo, contribuendo alla nascita dei Democratici di Sinistra e ancora oggi agisce a livello di corrente del Partito Democratico.\nStoria.\nI Cristiano Sociali nascono il 14 settembre 1993 come scissione dalla Democrazia Cristiana con lo scopo di offrire una presenza organizzata al cristianesimo sociale nell'allora schieramento dei progressisti. Il movimento riprende nel nome il Partito Cristiano Sociale di Gerardo Bruni (attivo nell'immediato dopoguerra alle elezioni del 1946 e del 1948) e si ispira \"ai principi etico-politici di democrazia, solidariet\u00e0, libert\u00e0 ed uguaglianza sanciti dalla Costituzione\". Fra i padri fondatori figurano l'ex leader sindacale e deputato del Partito Socialista Italiano Pierre Carniti e l'economista e dirigente democristiano Ermanno Gorrieri. Al movimento, formato da cristiani progressisti e socialisti cristiani, aderirono, tra gli altri, anche personalit\u00e0 quali Dario Franceschini, Paola Gaiotti, Gianni Francesco Mattioli, Luciano Guerzoni, Luigi Viviani, Laura Rozza, Aldo Preda e altri, compresi molti sindacalisti ed ex-aclisti.\nIn occasione delle elezioni politiche del 1994, il movimento aderisce alla coalizione di centro-sinistra dei Progressisti. Sono eletti otto deputati (Paola Gaiotti De Biase e Mimmo Luc\u00e0, nelle liste del PDS, e Vito Fumagalli, Luciano Galliani, Luciano Guerzoni, Giuseppe Lombardo, Domenico Maselli e Sergio Tanzarella, nelle file dei Progressisti) e sei senatori. In occasione delle amministrative del giugno successivo un esponente del partito, Giulio Lazzarini \u00e8 eletto sindaco di Lucca in rappresentanza di una lista civica che, in anticipo di un anno rispetto al trend nazionale, vede l'alleanza PDS-PPI.\nIn vista delle successive elezioni politiche del 1996, i Cristiano Sociali aderiscono a L'Ulivo e stringono un patto federativo con il Partito Democratico della Sinistra. Sono eletti quattro senatori (Guido De Guidi, Pierpaolo Casadei Monti, Giovanni Russo e Luigi Viviani) e cinque deputati (Mimmo Luc\u00e0, Domenico Maselli, Marcella Lucidi, Carlo Stelluti e Franco Chiusoli).\nIn occasione degli Stati generali della sinistra a Firenze, il 13 febbraio 1998, i Cristiano Sociali hanno contribuito alla fondazione dei Democratici di Sinistra insieme a Partito Democratico della Sinistra, Movimento dei Comunisti Unitari, Sinistra Repubblicana e Federazione Laburista.\nAssociazione politica.\nA seguito della confluenza nei DS, i Cristiano Sociali divengono un'associazione politica. Nel 2001, i candidati eletti riconducibili a tale area sono Mimmo Luc\u00e0, Marcella Lucidi, Aldo Preda, Franco Chiusoli, Giorgio Tonini e Luigi Viviani.\nNel 2003 il movimento annovera pi\u00f9 di 5.500 aderenti presenti in tutte le regioni italiane, quattro consiglieri regionali e oltre 200 fra consiglieri provinciali e comunali. Nel 2004 il movimento si \u00e8 formalmente costituito in associazione, con coordinamenti regionali e provinciali, all'interno del Partito Democratico.\nNel 2006 sono eletti Mimmo Luc\u00e0, Giorgio Tonini, Donata Lenzi e Marcella Lucidi. Nella XVII legislatura (dal 2013 al 2018) contano 4 parlamentari nel gruppo del Partito Democratico: Mimmo Luc\u00e0, Paolo Corsini, Donata Lenzi e l'eletto all'estero Fabio Porta."}
{"id": "107635", "revid": "22475", "url": "https://it.wikipedia.org/wiki?curid=107635", "title": "Sparatutto in prima persona", "text": "Lo sparatutto in prima persona o sparatutto in soggettiva (abbreviato spesso con la sigla FPS, dall'inglese \"First-person shooter\") \u00e8 un sottogenere dei videogiochi di tipo sparatutto, che in questo caso adottano una visuale in prima persona, ossia il giocatore vede sullo schermo la simulazione di ci\u00f2 che vedrebbe se si trovasse veramente nei panni del proprio personaggio, con prospettiva tridimensionale. Normalmente, in un videogioco di questo genere, nella parte bassa del campo visivo \u00e8 possibile vedere la propria arma.\nGenere nato nella civilt\u00e0 occidentale, i suoi primordiali precursori vennero creati inizialmente in ambiti di studio universitari e militari. Il genere non \u00e8 arrivato alla popolarit\u00e0 vera e propria fino ai primi anni 1990, con \"Doom\", per poi evolversi in un continuo crescendo che ha visto lo sviluppo di altri titoli del genere che hanno sperimentato diverse modalit\u00e0 di gioco, assieme a nuove tecnologie grafiche, divenendo in quasi due decenni, uno dei generi videoludici pi\u00f9 giocati e di pi\u00f9 alto impatto nell'immaginario collettivo.\nFunzionamento e caratteristiche.\nCome lascia intendere il termine stesso, lo sparatutto in prima persona offre al giocatore un punto di vista che lo pone come protagonista assoluto, permettendogli di osservare con gli occhi del personaggio giocante il mondo circostante e le svariate situazioni. Tuttavia, trattandosi di un videogioco, uno sparatutto in prima persona non si limita ad imporre una visuale in soggettiva, ma si avvale anche di una \"interfaccia di gioco\", detta \"heads-up display\" oppure HUD (come in altri generi videoludici), allo scopo di fornire informazioni al giocatore, oltre che a mostrare solitamente in basso l'arma utilizzata. La struttura dell'HUD \u00e8 questione di art e level design, e pu\u00f2 variare di gioco in gioco, tuttavia generalmente tende a mostrare il numero di punti ferita, il contatore di munizioni per l'arma utilizzata, ed un mirino al centro dello schermo in modo da rendere chiaro al giocatore il punto colpito con l'arma.\nNella lunga storia degli FPS, il level design si \u00e8 evoluto o \u00e8 cambiato, oppure si \u00e8 differenziato: generalmente, per esempio, buona parte degli sparatutto fino a prima degli anni 2010, erano soliti tenere in considerazione anche l'utilizzo di una armatura, che permetteva al giocatore di assorbire una maggiore quantit\u00e0 di danni e di limitare il calo di punti ferita; allo stesso modo a partire da met\u00e0 anni 2000 sempre pi\u00f9 FPS hanno preso la tendenza ad abbandonare la numerazione in punti ferita della salute (che richiedeva l'utilizzo di kit di pronto soccorso per ripristinarli), favoreggiando un sistema pi\u00f9 dinamico che se rileva troppi danni subiti dal giocatore, lo sprona a portarsi dietro un riparo per poi attendere pochi secondi in modo che la salute si rigeneri automaticamente, pena la morte del personaggio giocante.\nUn altro modo in cui gli FPS sono cambiati nel corso del tempo, risiede per esempio nella modalit\u00e0 di mira adottata: fino a met\u00e0 anni 2000 infatti, la maggior parte degli sparatutto utilizzavano un sistema di mira con punto a schermo, per consentire al giocatore di capire dove l'arma fosse puntata, lasciando la visuale con l'arma in mano al personaggio \u2013 salvo l'utilizzo di fucile di precisione o mirino telescopico; in controtendenza a questo sempre pi\u00f9 FPS hanno iniziato ad adottare un metodo, che pu\u00f2 essere usato in modo parallelo a quello pi\u00f9 classico, denominato \"aim down sight\", e che permette di utilizzare gli organi di mira montati direttamente sull'arma, servendosi della spalla e portando gli occhi del personaggio giocante a vedere direttamente nell'obiettivo, rendendo questa meccanica pi\u00f9 realistica che in passato.\nStoria.\nAnni 1970-80: i precursori.\nTra i primi precursori degli sparatutto in prima persona, che comunque non rientrano completamente nel genere stesso, si possono citare \"Maze War\" e \"Spasim\", due videogiochi realizzati intorno alla met\u00e0 degli anni 1970; tuttavia entrambi non arrivarono mai al grande pubblico, restando invece confinati nei mainframe delle universit\u00e0 o dello United States Army. \"Maze\" veniva giocato utilizzando la rete ARPANET, tra il Massachusetts Institute of Technology e l'Universit\u00e0 di Stanford (coprendo un'area di oltre 4000\u00a0km), utilizzando dei computer \"PDP-10\"; il gioco divenne piuttosto popolare tra i programmatori, ma venne poi vietato poich\u00e9 l'elaborazione dati di Maze causava dei crash di sistema.\nL'altro videogioco, \"Spasim\", era simile a Maze, ma poteva ospitare partite fino anche ad un massimo di 32 giocatori contemporaneamente. Durante gli anni 1980, videogiochi sempre pi\u00f9 simili ad un FPS iniziarono lentamente ad emergere dall'ambito degli studi universitari, per arrivare al grande pubblico: dapprima, nel 1980, il videogioco di simulazione di carri armati in grafica vettoriale, \"Battlezone\"; poi \"The Colony\", rilasciato nel 1988 su Macintosh 128K, che, nonostante la sua fama di gioco mal concepito, ebbe comunque un ruolo importante nell'avanzamento della computer grafica.\nSorge un nuovo genere: da Wolfenstein 3D a Doom II (1991-1994).\nLa svolta, per\u00f2, che il genere stava aspettando per stabilire se stesso e le sue future incarnazioni, arriv\u00f2 solo negli anni 1990, partorita dalle menti di John Carmack, John Romero e Tom Hall, che nel 1991 avevano fondato la \"id Software\". Durante questo stesso anno \"id\" realizz\u00f2 due videogiochi per MS-DOS, non propriamente sparatutto in prima persona ma che ormai avevano tratti quasi caratteristici del genere, ovvero \"Hovertank 3D\" e \"Catacomb 3-D\" che furono comunque di importanza cruciale per la creazione di quello che viene considerato tutt'oggi il primo vero sparatutto in prima persona: \"Wolfenstein 3D\", pubblicato nel 1992.\nConcepito dal genio di John Carmack, il Wolfenstein 3D engine garantiva un'esecuzione dello sparatutto veloce anche su sistemi poco performanti, con una curva di apprendimento piuttosto rapida, che ne consentirono un successo elevato. Oltre a questo, al suo buon risultato, contribuirono l'ambientazione durante la Seconda guerra mondiale, l'alto tasso di violenza, la possibilit\u00e0 di sconfiggere un Adolf Hitler cibernetico e la distribuzione del gioco tramite shareware. Sebbene Wolfenstein 3D avesse stabilito gli FPS come un genere a s\u00e9 stante, non sarebbe spettato per\u00f2 a quest'ultimo l'onere di consacrare il nuovo tipo di videogioco emerso. I ragazzi di id Software ben presto iniziarono a lavorare su un nuovo sparatutto, aiutati anche dall'autore di giochi Sandy Petersen e concepirono nel giro di un solo anno \"Doom\". Pubblicato anch'esso tramite shareware, \"Doom\" fu in grado di riscrivere per sempre la storia del suo genere: sorretto dal Doom Engine, il nuovo sparatutto in prima persona \"id\" fu uno dei maggiori successi della storia dei videogiochi, con oltre 10 milioni di videogiocatori raggiunti in pochi mesi; tanto alta fu la sua diffusione, e la sua capacit\u00e0 di stabilirsi come punto di riferimento, che per diversi anni tutti gli altri FPS realizzati sarebbero stati chiamati \"Doom clones\" (cloni di Doom). Il gioco port\u00f2 per la prima volta il genere degli sparatutto in prima persona anche all'attenzione dell'opinione pubblica, venendo additato spesso da gruppi politici conservatori come un gioco controverso e violento.\nNulla imped\u00ec per\u00f2 ad id Software di imporsi, insieme al suo \"Doom\", come punto centrale di un nuovo genere ormai sulla cresta dell'onda e, nel 1994, pubblicarono un nuovo capitolo del gioco \u2013 \"\". Con alcune aggiunte alla formula che aveva consacrato il capitolo precedente, anche \"Doom II\" non ebbe molto da attendere prima di diventare un grande successo, mentre nel frattempo sempre pi\u00f9 appassionati si dedicavano alle attivit\u00e0 di modding e speedrun, rimanendo sempre pi\u00f9 coinvolti nella vita del gioco stesso.\nSperimentazioni ed evoluzione del genere, nascita dell'e-sport.\nIl successo di questo nuovo genere videoludico non avrebbero potuto appartenere ad id Software soltanto. A partire dalla seconda met\u00e0 degli anni 1990, sempre pi\u00f9 software house, emergenti e non, iniziarono ad esplorare la struttura di Doom, dell'FPS stesso, cercando di emularla, rielaborarla se non addirittura perferzionarla. Alcuni di questi nuovi FPS, come \"Heretic\" ed \"Hexen\" di Raven Software, basati su tematiche fantasy, sfruttavano il Doom Engine stesso data la sua velocit\u00e0 di elaborazione dati, la sua versatilit\u00e0 e semplicit\u00e0; altri come \"Marathon\" di Bungie Studios, invece, sfruttarono gli stessi principi ma proposero comunque tecnologia e gameplay diversificati. Tra questi, per\u00f2, lo sparatutto in prima persona che riusc\u00ec effettivamente ad aggiungere nuovi elementi di gioco fu \"Duke Nukem 3D\" di 3D Realms, pubblicato nel 1996. Sorretto da un efficace motore grafico, il Build Engine sviluppato da Ken Silverman, in \"Duke Nukem 3D\" erano presenti novit\u00e0 come l'uso di jet pack, una elevata interattivit\u00e0 ambientale, e un protagonista (Duke Nukem) dotato di personalit\u00e0 ben definita.\nI principali sparatutto di quella epoca, \"Duke Nukenm 3D\" compreso, possedevano motori grafici basati su mappe bidimensionali che poi venivano trasformate per dare l'illusione di ottenere un ambiente tridimensionale. Anche grazie alla maturit\u00e0 raggiunta dalle nuove schede grafiche, in particolare la 3dfx \"Voodoo 1\", simbolo di quel tempo, John Carmack concep\u00ec il Quake engine, motore grafico del nuovo sparatutto id Software, ovvero \"Quake\". Per le caratteristiche del suo gameplay, evoluto da quello di \"Doom\", sanc\u00ec la popolarit\u00e0 degli sport elettronici (\"e-sports\"), ovvero LAN party multigiocatore dove i videogiocatori potevano sfidarsi ed affinare le proprie abilit\u00e0 in deathmatch, trionfando sugli altri avversari.\nCon una idea tecnologica ormai tutta nuova di concepire i videogiochi, in molti furono costretti a seguire l'esempio di \"Quake\", dovendosi adattare, pena il restare indietro a livello tecnico. Mentre id Software pubblicava, nel 1997, \"Quake II\", un secondo capitolo che cercava di incentrarsi maggiormente sulla trama oltre che sul gameplay e migliorato grazie al motore id Tech 2, lo studio \"Epic Games\" si sarebbe fatto avanti nel tempo per divenire uno dei principali concorrenti della software house di Carmack, pubblicando nel 1998 \"Unreal\", che si sarebbe rivelato un ottimo successo e che avrebbe stabilito l'egemonia del motore grafico Unreal Engine.\nAlla fine del 1998 usc\u00ec \"Half-Life\", ulteriore passo avanti nell'evoluzione del genere. Concepito da Valve Corporation, sotto la guida di Gabe Newell, possedeva una struttura degli ambienti non pi\u00f9 atipica ma attuale e realistica, una trama complessa, armi dotate di una retroazione dei colpi efficace e un utilizzo di alcune di queste, come il missile a guida infrarossa, inedite rispetto ai concorrenti. Il gioco venne acclamato da pubblico e critica, vendendo nel giro di un decennio oltre 9 milioni di copie.\nNel frattempo id Software e Epic Games avrebbero continuato a sfidarsi quasi esclusivamente con il multigiocatore, realizzando rispettivamente \"Quake III Arena\" e \"Unreal Tournament\" nel 1999. Entrambi i due titoli catalizzarono il sottogenere detto \"FPS Arena\", e resero popolari tecniche come il \"rocket jump\" o il \"bunny hopping\". Uno dei primi giochi a subire influenze da \"Half-Life\" fu \"System Shock 2\", concepito da Irrational Games e Looking Glass Studios; questo titolo riusciva nel fondere efficacemente lo sparatutto con il genere action RPG, ispirandosi a tematiche survival horror e cyberpunk, che ne garantivano una notevole atmosfera e difficolt\u00e0. Nonostante le vendite non furono particolarmente elevate, \"System Shock 2\" ha comunque generato un gran numero di appassionati ed \u00e8 riconosciuto tra gli FPS pi\u00f9 avanzati e acclamati della storia dei videogiochi.\nSebbene il genere fosse nato, cresciuto ed evoluto su personal computer, alcune sperimentazioni non mancarono anche su console: per Nintendo 64, Rare realizz\u00f2 \"GoldenEye 007\", importante soprattutto per la sua componente multigiocatore offline a 4 partecipanti; dall'altra parte PlayStation pot\u00e9 contare su \"Medal of Honor\", sparatutto ambientato durante la Seconda guerra mondiale scritto da Steven Spielberg.\nAnni 2000: la rivoluzione di Half-Life 2.\nAll'inizio degli anni 2000, nuovi protagonisti avrebbero esteso il sempre pi\u00f9 ampio parco titoli degli sparatutto in prima persona. Il mese di giugno vide la pubblicazione di un altro ibrido fps/rpg, realizzato negli studi di Ion Storm sotto la guida del game director Warren Spector, ovvero \"Deus Ex\". Sostenuto dall'Unreal Engine, e dotato di una ambientazione a tema cyberpunk, riusc\u00ec a fondere al gameplay anche elementi stealth. Nello stesso anno si inser\u00ec, nel mondo del multigiocatore, un nuovo rivale per \"Quake\" ed \"Unreal Tournament\": nato originariamente come una mod di Half-Life, \"Counter-Strike\" guadagn\u00f2 a poco a poco sempre pi\u00f9 successo, proponendo una visione pi\u00f9 centralizzata sulla collaborazione di squadra piuttosto che sull'individualismo, riuscendo a crescere in popolarit\u00e0 tanto che venne acquistato da Valve e commercializzato da quest'ultima.\nIn questo periodo vennero pubblicati alcuni titoli particolarmente importanti su console. Tra gli altri \"Perfect Dark\", altro FPS concepito dalla Rare, \"Metroid Prime\" per Gamecube e \"\" per \"Xbox\", \"killer application\" per la console Microsoft programmato da Bungie Studios. \"Halo\" diventer\u00e0 capostipite di una delle serie pi\u00f9 fortunate del suo tempo, rimanendo iconico, assieme al protagonista Master Chief, ed impresso nell'immaginario collettivo di molti appassionati, sia per la modalit\u00e0 giocatore singolo che per la strutturata modalit\u00e0 multigiocatore. \nImportante ritorno dell'inizio del decennio fu anche quello di Wolfenstein, con \"Return to Castle Wolfenstein\", che riconobbe un certo successo soprattutto grazie alla modalit\u00e0 multigiocatore denominata \"Wolfenstein: Enemy Territory\". Gli anni successivi furono molto importanti proprio per questa modalit\u00e0 di gioco, con la pubblicazione del primo capitolo della serie Battlefield, ovvero \"Battlefield 1942\", creato dagli svedesi DICE, mentre Epic Games realizzer\u00e0 \"Unreal Tournament 2003\" e \"Unreal Tournament 2004\" basati sul sempre pi\u00f9 utilizzato motore grafico Unreal Engine versione 2. A suo modo anche l'id Tech 3, di id Software, trov\u00f2 applicazioni sull'FPS \"\", ma soprattutto sul nuovo titolo ambientato durante la Seconda guerra mondiale, e che diventer\u00e0 poi protagonista negli anni successivi, \"Call of Duty\", pubblicato nel 2003.\nNel 2004, allontanandosi dal centralit\u00e0 del multigiocatore, id Software decise di creare un nuovo capitolo di \"Doom\", e il punto di riferimento in questo caso sarebbe stato proprio il primo \"Half-Life\". Con questo cambio di formula, \"Doom 3\", sorretto dall'allora nuovo ed avanzato id Tech 4, si present\u00f2 come un fps a tema survival horror, che abbandonava la frenesia dei predecessori, per concentrarsi su un ritmo pi\u00f9 pacato e ragionato, con una trama intensa e approfondita; fu destinato a far discutere molto i fan della serie, tra chi seppe apprezzarlo e chi lo critic\u00f2 aspramente, sebbene venne accolto da ottime vendite e un buon responso. Importante protagonista di quell'anno fu anche \"Halo 2\", che riafferm\u00f2 il successo del suo predecessore, riuscendo ad incassare oltre 100 milioni di dollari in un giorno; mentre sulla scena fece anche il suo ingresso la tedesca Crytek, con \"Far Cry\", gioco dotato di un notevole motore grafico, il \"CryEngine\", realizzato dalla stessa software house.\nAlla fine del 2004, dopo sei anni di gestazione, dagli studi di Valve Corporation venne pubblicato \"Half-Life 2\". Basandosi su quello che ormai, proprio grazie al primo \"Half-Life\", gli FPS erano diventati e stavano diventando, \"Half-Life 2\" venne progettato con un utilizzo avanzato della fisica di gioco (grazie alla quale fu possibile aggiungere anche elementi puzzle), una curata intelligenza artificiale e un uso di spazi molto aperti in cui i giocatori potevano effettivamente utilizzare l'ambiente come arma e muoversi liberamente. Tutto questo, unito alla trama, ai personaggi e al motore grafico Source Engine, fecero in modo che \"Half-Life 2\" si trasformasse in un vero e proprio fenomeno di Internet e della cultura digitale, tanto che gli appassionati mitizzarono nel tempo la figura del carismatico e silente protagonista, Gordon Freeman e quella del suo ideatore, Gabe Newell. Il gioco vendette oltre 6 milioni e mezzo di copie in 4 anni. \nAltri titoli di un certo successo furono \"F.E.A.R.\", di Monolith Productions, apprezzato per la sua componente d'atmosfera survival horror, e la simulazione di squadra poliziesca realizzata dagli Irrational Games, \"SWAT 4\". Gli svedesi DICE concepirono il rinomato \"Battlefield 2\", tra gli FPS multigiocatore simulativi pi\u00f9 riusciti e giocati del suo tempo. A seguire venne pubblicato anche l'originale sparatutto fantascientifico \"Prey\", basato su un particolare uso della gravit\u00e0, e funzionante grazie all'id Tech 4.\n2007 - presente: stagnazione del genere contrapposta a nuove sperimentazioni.\nIl 2007 si apr\u00ec con la pubblicazione dello sparatutto fantascientifico \"Crysis\", realizzato da Crytek e sorretto da un motore grafico particolarmente avanzato, il CryEngine, tanto da essere utilizzato a lungo come benchmark per schede video. \"Crysis\" ottenne ottimo successo di critica e pubblico, che ne apprezz\u00f2 il gameplay impostato su un ampio utilizzo di spazi aperti, della fisica, e di una tuta militare che consentiva di far divenire il giocatore stesso un'arma, grazie a capacit\u00e0 come superforza, supervelocit\u00e0 ed un dispositivo di occultamento.\nUn altro protagonista importante di quell'anno fu \"BioShock\", realizzato da Ken Levine e gli Irrational Games. Seguito spirituale di \"System Shock 2\", \"BioShock \" riusc\u00ec nel compito di conciliare atmosfera, grafica e trama con uno stile di gioco da FPS puro fuso con meccaniche da action RPG, rivelandosi tra i giochi pi\u00f9 acclamati del suo periodo e degli anni a seguire. Discorso analogo pu\u00f2 essere fatto con \"Portal\": originariamente contenuto nella raccolta \"The Orange Box\", sviluppato da Valve come un esperimento per fondere gli FPS con il genere dei rompicapo, \"Portal\" si rivel\u00f2 una sorpresa che raccolse molti consensi e un gran numero di appassionati, grazie al particolare gameplay che ruota intorno all'utilizzo di una pistola denominata \"portal gun\", che consente di risolvere enigmi creando portali di trasferimento e giochi di fisica grazie alla legge di conservazione della quantit\u00e0 di moto. Inizialmente uscito anche esso nella Orange Box, \"Team Fortress 2\" segn\u00f2 un altro importante passo nel multigiocatore a squadre introdotto da Valve, e con un successo notevole.\nIl gioco pi\u00f9 importante di quell'anno fu \"\": retto da una solida modalit\u00e0 giocatore singolo, \"Modern Warfare\" fu per\u00f2 rivoluzionario nel multigiocatore, portando elementi action RPG, progressione a livelli e classi di combattimento nel gameplay. Questi elementi garantirono al gioco un enorme successo commerciale, che arriv\u00f2 a vendere 7 milioni di copie in pochi mesi. Il suo modello multigiocatore fu di tale impatto da influenzare anche quello di altri titoli a venire. Con questo capitolo di \"Call of Duty\" si sarebbe aperta una parentesi nel mercato videoludico e nelle discussioni di appassionati. Molti criticarono Activision di aver eccessivamente lucrato sulla serie, sfruttandone il successo, e di produrre un capitolo del gioco all'anno, semplicemente modificandone il nome, senza apportare cambiamenti significativi nella tecnologia e nel gameplay. Altre critiche arrivarono dagli esperti di settore che accusarono i produttori di aver eccessivamente semplificato la propria formula, e di non premiare le reali abilit\u00e0 dei videogiocatori; a questo aggiungendo il fatto di aver monopolizzato il mercato FPS e indirettamente \"corrotto\" il gameplay degli FPS classici, per necessit\u00e0 di successo commerciale. Di capitolo in capitolo, continui cali di vendite e un basso responso critico sembrano aver effettivamente messo in crisi un decennio di certezze raccolte dalla serie.\nIl 2008 vide il ritorno di Far Cry, con \"Far Cry 2\", gioco ambientato in Africa e che fece dell'interattivit\u00e0 ambientale, grafica e longevit\u00e0 i suoi punti di forza. Di pi\u00f9 impatto fu per\u00f2 il seguito, \"Far Cry 3\", che riusc\u00ec ad imprimersi nell'immaginario collettivo di quel tempo grazie non solo al vasto e profondo gameplay, ma anche per la forte trama e per l'antagonista.\nValve Corporation pubblic\u00f2 un ulteriore FPS multigiocatore di grande successo, \"Left 4 Dead\", ambientato durante una apocalisse zombie ed orientato alla cooperazione per la sopravvivenza. Un altro debutto di successo sarebbe spettato a \"Borderlands\", FPS orientato alla cooperazione multigiocatore ma con elementi fortemente action RPG, e dotato della sua particolare animazione cel-shaded. I DICE realizzarono l'atipico \"Mirror's Edge\", videogioco in prima persona con un gameplay basato prettamente sulla trama, il parkour e il combattimento corpo a corpo, dove l'utilizzo delle armi era opzionale e spesso non incentivato. La stessa software house realizz\u00f2 anche altri capitoli della serie \"Battlefield\", come \"Battlefield 1\" ambientato durante la Prima guerra mondiale, dimostrandosi un successo inaspettato.. \nRealizzato da alcuni ex-membri di Infinity Ward, un particolare FPS multigiocatore degli anni 2010 si dimostr\u00f2 \"Titanfall\", che univa ad una elevata interazione ambientale, l'utilizzo di mecha da combattimento. \"Titanfall 2\", si sarebbe dimostrato un seguito a suo modo unico, grazie all'aggiunta di una trama ben congegnata e ad un miglioramento delle meccaniche, rendendolo uno degli FPS pi\u00f9 eterogenei dei suoi anni.\nNon sono mancati neppure FPS con elementi pi\u00f9 classici come \"Hard Reset\", sparatutto a tematica cyberpunk, e il remake di \"Shadow Warrior\" nel 2013. Il ritorno di vecchie saghe si \u00e8 catalizzato anche nell'uscita di ', FPS che ha raccolto l'eredita dei lavori di Warren Spector, proponendo un gameplay orientato allo stealth e agli action RPG, dimostrando la formula ancora efficace e di buon risultato. Anche Wolfenstein ha potuto mostrarsi in una sua nuova incarnazione con ', FPS con una trama ispirata a quella del romanzo \"La svastica sul sole\", e dotato di un gameplay che lascia spazio a meccaniche classiche oltre che moderne. Un altro importante ritorno \u00e8 stato quello di \"Doom\": riprendendo il suo nome originale infatti, il gioco si \u00e8 allontanato dalle atmosfere lente e survival horror di \"Doom 3\" per riproporre la visione pi\u00f9 frenetica dei primi due capitoli degli anni 1990, riuscendo nel classificarsi un successo di pubblico e critica, oltre che di vendite, con oltre un milione di copie vendute in pochi mesi."}
{"id": "107638", "revid": "846884", "url": "https://it.wikipedia.org/wiki?curid=107638", "title": "Movimento dei Cristiano Sociali", "text": ""}
{"id": "107640", "revid": "300018", "url": "https://it.wikipedia.org/wiki?curid=107640", "title": "Linspire", "text": "Linspire (conosciuta in precedenza come Lindows o LindowsOS) era una distribuzione commerciale del sistema operativo GNU/Linux orientata all'utilizzo desktop, anche da parte di principianti.\nLinspire era sviluppata dalla omonima societ\u00e0 statunitense, ed era basata su Debian. Puntava alla facilit\u00e0 di utilizzo sia in fase di installazione che in fase di utilizzo e assumeva un atteggiamento estremamente pragmatico, criticato da alcuni, con l'inclusione di elementi non Open Source all'interno del pacchetto, come per esempio il Flash Player, Real Player e il supporto ai file Windows Media. La presenza di questi elementi permetteva comunque di operare immediatamente, senza dover installare componenti esterni o effettuare ricompilazioni.\nUtilizzava un sistema di aggiornamenti e di installazione del software chiamato \"CNR\" (\"Click And Run\") che si appoggiava su una libreria di applicazioni a livello di server, senza comunque costringere l'utilizzatore avanzato ad operare solamente attraverso questa interfaccia.\nLinspire . Sviluppava anche applicazioni Open Source sotto la licenza GPL, come Lsongs per la gestione della musica e Lphoto per la gestione delle immagini.\nErano allo sviluppo, con un innovativo sistema di collaborazione online chiamato IRMA, International Resource Management Application, molte versioni localizzate di Linspire per le diverse nazioni che includevano non solamente la traduzione dell'ambiente e della documentazione, ma anche elementi ulteriori come tutorial interattivi, controllo ortografico con HotWords, ecc.\nNell'aprile 2006 Linspire annunci\u00f2 Freespire, una distribuzione completamente open source supportato e sviluppato dalla comunit\u00e0 che contiene le stesse caratteristiche di facilit\u00e0 di utilizzo ed ampia compatibilit\u00e0 con in formati di file di Linspire.\nIl 2 luglio 2008 la societ\u00e0 Linspire \u00e8 stata acquisita da Xandros, per cui Linspire e Freespire hanno cessato di esistere.\nIl 1\u00ba gennaio 2018 \u00e8 stato annunciato che PC / OpenSystems LLC aveva acquistato Linspire e Freespire da Xandros e che Linspire 7 era disponibile per $79,99, mentre Freespire 3 era disponibile gratuitamente"}
{"id": "107641", "revid": "183694", "url": "https://it.wikipedia.org/wiki?curid=107641", "title": "Giuseppe Zurria", "text": "Dal 1835 fu professore di matematica sublime all'Universit\u00e0 di Catania. Di questo ateneo fu preside di Facolt\u00e0 e Rettore.\nFu socio dell'Accademia Gioenia e per 15 anni ne tenne la presidenza. Nel 1882 venne nominato socio dell'Accademia nazionale delle scienze.\nAffront\u00f2 vari problemi dell'analisi."}
{"id": "107642", "revid": "547992", "url": "https://it.wikipedia.org/wiki?curid=107642", "title": "Gianluca Vialli", "text": "Tra i migliori centravanti degli anni 80 e 90 del XX secolo, rientra nella ristretta cerchia dei calciatori che hanno vinto tutte e tre le principali competizioni UEFA per club, unico fra gli attaccanti. Vincitore di numerosi trofei in campo nazionale e internazionale, \u00e8 stato capocannoniere dell'Europeo Under-21 1986, della Coppa Italia 1988-1989 \u2014 in cui ha stabilito, con 13 reti, il record assoluto di realizzazioni in una singola edizione del torneo \u2014, della Coppa delle Coppe 1989-1990 e della Serie A 1990-1991.\nTra il 1985 e il 1992 ha totalizzato 59 presenze e 16 reti nella nazionale italiana, prendendo parte a due Mondiali ( e ) e un Europeo (); al suo attivo anche 21 gare e 11 gol con l'Under-21, con cui ha disputato due Europei di categoria (1984 e 1986).\nPi\u00f9 volte candidato al Pallone d'oro, si \u00e8 classificato 7\u00ba nelle edizioni 1988 e 1991. Nel 2015 \u00e8 stato inserito nella \"Hall of Fame del calcio italiano\".\nCaratteristiche tecniche.\nGiocatore.\nDopo gli esordi da ala tornante, si afferm\u00f2 come centravanti completo, dotato di tecnica, velocit\u00e0, dinamismo, forza fisica e resistenza agli sforzi prolungati; in qualche occasione fu impiegato anche a centrocampo, dove faceva valere la propria abilit\u00e0 nel pressing e nella gestione del pallone. Altalenante sul piano realizzativo, soprattutto nella fase iniziale della carriera, tra il 1986 e il 1991 fu tuttavia capocannoniere di quattro diverse competizioni, a seguito di un progressivo incremento della sua efficacia sotto porta; mise a segno, peraltro, numerose reti di pregevole fattura \u2014 spesso in acrobazia \u2014, caratteristica che gli valse il soprannome \"Stradivialli\", coniato da Gianni Brera. A cavallo tra gli anni 1980 e 1990 era ritenuto, da molti, il pi\u00f9 forte attaccante italiano e uno dei migliori al mondo.\nTatticamente preparato, era un \"leader\" carismatico, dal carattere forte: a detta di Vujadin Bo\u0161kov, queste doti lasciavano presupporre che Vialli avesse la stoffa dell'allenatore; ruolo, quest'ultimo, che l'attaccante cremonese inizi\u00f2 a ricoprire ancor prima di ritirarsi dal calcio giocato.\nCarriera.\nGiocatore.\nClub.\nGli inizi, Cremonese.\nNasce a Cremona, quinto e ultimo figlio di una benestante famiglia di origine trentina, e vive un'infanzia agiata nella tenuta di famiglia, la villa Affaitati di Grumello, nell\"hinterland\" cremonese. Tira i suoi primi calci all'oratorio di Cristo Re, al villaggio Po della sua citt\u00e0 nativa, quindi entra nel vivaio del ; a causa di un intoppo burocratico non pu\u00f2 militare nella squadra Giovanissimi biancazzurra, sicch\u00e9 il suo cartellino viene acquistato per mezzo milione di lire dalla dove prosegue l'attivit\u00e0 giovanile e dov'\u00e8 allenato, tra gli altri, da Guido Settembrino.\nLa prima squadra lombarda, all'epoca affidata a Guido Vincenzi, lo lancia tra i professionisti nella stagione 1980-1981, in cui ottiene 2 presenze nel campionato di Serie C1. Il debutto in Serie B avviene invece il 27 settembre 1981, in una gara persa 0-3 con la . Nei quattro campionati con la maglia grigiorossa riporta 105 presenze e 23 gol, imponendosi all'attenzione degli addetti ai lavori nella stagione 1983-1984 quando, pur impiegato dall'allenatore Emiliano Mondonico come tornante di fascia, riesce a mettere a referto 10 gol che lo fanno emergere tra i protagonisti di una Cremonese che, dopo 54 stagioni, ottiene la promozione in Serie A.\nSampdoria.\nNell'estate 1984 passa alla , in cambio di Alviero Chiorri. Esordisce in Serie A il successivo 16 settembre, proprio contro la sua ex squadra. Tre mesi pi\u00f9 tardi segna il primo gol, dando i due punti alla squadra contro l'. Al termine della stagione si aggiudica la Coppa Italia, primo trofeo della storia blucerchiata, segnando al nella finale di ritorno. La vittoria della coppa gli permette, nell'annata 1985-1986, di esordire nelle competizioni europee facendo registrare 4 apparizioni in Coppa delle Coppe.\nNel primo biennio sotto la Lanterna il giocatore offre un rendimento discontinuo anche a causa dei dubbi circa la sua posizione in campo, con l'allenatore Eugenio Bersellini il quale lo alterna tra la fascia e l'area di rigore, senza riuscire a risolvere l\"impasse\". La svolta arriva nell'estate 1986 quando sulla panchina doriana si siede Vujadin Bo\u0161kov, il quale, replicando quanto gi\u00e0 fatto da Azeglio Vicini nella nazionale giovanile, anche in blucerchiato avanza stabilmente Vialli a prima punta, in pratica invertendone i ruoli con il compagno di reparto Roberto Mancini: l'intesa tra i due sboccia repentinamente, divenendo \"a posteriori\" il tandem-simbolo dell'epoca pi\u00f9 luminosa del club, e portando l'ambiente doriano a rispolverare per loro il soprannome di \u00abgemelli del gol\u00bb gi\u00e0 proprio dei \"bomber\" blucerchiati degli albori, Giuseppe Baldini e Adriano Bassetto.\nCon \"Mancio\" a rifinire alle sue spalle, a partire dalla stagione 1986-1987 Vialli si afferma definitivamente tra i migliori attaccanti della sua generazione. Contribuisce alla conquista di altre due Coppe Italia nelle annate 1987-1988 (con un gol al nella finale di andata) e 1988-1989: miglior marcatore di quest'ultima edizione con 13 reti, va nuovamente a segno in finale, nel \"retour match\" contro il . Frattanto il 6 ottobre 1988 realizza la prima rete nelle coppe europee, che \u00e8 anche la centesima in carriera.\nOrmai tra gli idoli della squadra blucerchiata, nei mesi precedenti Vialli, sorprendendo i pi\u00f9, aveva rifiutato il possibile trasferimento, pi\u00f9 volte dato per fatto, al di Arrigo Sacchi e del \"patron\" Silvio Berlusconi, all'epoca ai vertici internazionali (e che a lungo ne deterr\u00e0 un'opzione sul cartellino): insieme agli altri \"senatori\" dello spogliatoio, tra cui Mancini e Pietro Vierchowod, stringe infatti un \u00abpatto di ferro\u00bb che li impegna a non lasciare Genova prima di avere portato in citt\u00e0 lo Scudetto. Nell'annata 1989-1990 \u00e8 protagonista della vittoria doriana in Coppa delle Coppe: si laurea capocannoniere della competizione con 7 reti, due delle quali realizzate nella finale di G\u00f6teborg contro l'.\nNella stagione 1990-1991 arriva infine l'agognato Scudetto, il primo e fin qui unico nella storia del club ligure: l'apporto sottorete di Vialli \u00e8 determinante, tant'\u00e8 che il \"numero nove\" blucerchiato si laurea anche capocannoniere del campionato con 19 realizzazioni. Nel 1992 disputa invece la sua prima finale di Coppa dei Campioni, persa a Wembley contro il : \u00e8 l'ultima delle sue 321 partite \u2014 109 delle quali consecutive \u2014 con il club blucerchiato.\nJuventus.\nAl termine della stagione 1991-1992, Vialli si trasferisce dalla : per acquistarlo, la societ\u00e0 piemontese cede alla Sampdoria i cartellini di quattro giocatori (Mauro Bertarelli, Eugenio Corini, Michele Serena e Nicola Zanini) aggiungendovi un conguaglio economico, per un costo totale stimato in circa 40 miliardi di lire, all'epoca la cifra pi\u00f9 alta mai spesa al mondo per un calciatore. Il centravanti va a collocarsi in un reparto offensivo che vede la presenza, tra gli altri, di Roberto Baggio e Fabrizio Ravanelli, e che a partire dalla stagione successiva si avvarr\u00e0 anche dell'emergente Alessandro Del Piero.\nL'esperienza torinese di Vialli si rivela divisa in due nette e diverse fasi. Nel biennio iniziale, agli ordini di Giovanni Trapattoni, pur vincendo la Coppa UEFA 1992-1993 l'attaccante accusa qualche difficolt\u00e0 di ambientamento a cui si sommano numerosi infortuni nonch\u00e9 equivoci tattici: costretto a frequenti ripiegamenti difensivi, risulta poco lucido sotto porta e non trova con Baggio \u2014 che pure aveva caldeggiato il suo trasferimento in Piemonte \u2014 lo stesso affiatamento avuto alla Sampdoria con Mancini.\nDalla stagione 1994-1995, rigenerato fisicamente e mentalmente dal nuovo tecnico Marcello Lippi il quale ne fa il fulcro dell'attacco bianconero, Vialli emerge invece come il \"leader\" della formazione torinese, complice la lunga lontananza dai campi in cui incappa l'infortunato Baggio; al termine dell'annata conquista il secondo Scudetto e la quarta Coppa Italia della propria carriera.\nDopo avere nel frattempo \u00abspostato Baggio dal cuore dei dirigenti e dal ruolo di primadonna\u00bb nella Juventus, ed esserne stato nominato capitano dopo l'add\u00eco proprio del \"Divin Codino\", nell'annata 1995-1996, la sua quarta e ultima in maglia bianconera, giostrando nell'ormai consolidato trio offensivo con Del Piero e Ravanelli, Vialli trascina i compagni di squadra ai trionfi in Supercoppa italiana, ultimo trofeo nazionale che ancora mancava alla bacheca juventina, e soprattutto in Champions League: proprio la vittoriosa finale di Roma contro l' \u00e8 la sua ultima apparizione per il club torinese, con cui ha disputato 145 partite e segnato 53 reti.\nChelsea.\nConsiderato concluso il suo ciclo a Torino, e una volta svincolatosi sfruttando la nuova libert\u00e0 contrattuale concessa dall'allora recente sentenza Bosman, nella stagione 1996-1997 approda in Inghilterra, abbracciando la causa di un ambizioso in cerca di rilancio dopo decenni di anonimato, e che onde perseguire l'obiettivo ha arruolato una nutrita pattuglia italiana che vede anche Roberto Di Matteo e Gianfranco Zola.\nDopo la vittoria in FA Cup nell'annata d'esordio, un'affermazione a suo modo storica poich\u00e9 il primo, importante trofeo in casa \"Blues\" da oltre un quarto di secolo a quella parte, in quella seguente l'avventura londinese di Vialli pare destinata a concludersi precocemente, per via degli ormai pessimi rapporti con il \"player manager\" Ruud Gullit; tuttavia nel febbraio 1998, con una mossa a sorpresa, il presidente del club Ken Bates promuove proprio l'italiano nel doppio ruolo, al posto del dimissionario olandese. In queste vesti, e facendo presto ricredere i pi\u00f9, guida i compagni di squadra a un glorioso finale di stagione grazie alle affermazioni in Football League Cup e in Coppa delle Coppe.\nNell'annata 1998-1999 arriva la vittoria da \"underdog\" in Supercoppa UEFA contro il blasonato nonch\u00e9 un ottimo rendimento in campionato, dove perde solamente tre partite, non potendo tuttavia competere realisticamente contro un artefice di uno storico \"treble\"; globalmente positiva anche la difesa della Coppa delle Coppe, pur arrendendosi in semifinale alla rivelazione \u2014 questo poi battuto in finale dalla dell'altro \u00abgemello del gol\u00bb di sampdoriana memoria, Mancini.\nRitiratosi dal calcio giocato al termine di questa stagione, da qui in avanti ricopre la sola carica di tecnico dei londinesi.\nNazionale.\nNazionali giovanili.\nDa giovane ha fatto parte della nazionale Under-21, collezionando 21 presenze e 11 reti, di cui 4 nel campionato europeo di categoria del 1986 che lo laurearono miglior marcatore dell'edizione. Negli \"azzurrini\" \u00e8 allenato da Azeglio Vicini, il primo a intuirne le potenzialit\u00e0 in area di rigore e, per questo, ad avanzarlo dall'originario ruolo di ala a quello di prima punta, che ne far\u00e0 la fortuna futura.\nNazionale maggiore.\n1985-1990.\nEsordisce in nazionale maggiore il 16 novembre 1985, a 21 anni, nella partita amichevole -Italia (1-0). Viene poi convocato dal commissario tecnico Enzo Bearzot per il in Messico, chiamato a fare da prima riserva a Bruno Conti come tornante di fascia destra: impiegato da subentrante in tutte e quattro le partite disputate dagli \"azzurri\" nel torneo, non riesce a incidere.\nDurante la successiva gestione di Azeglio Vicini, gi\u00e0 suo \"cit\u00ec\" nell'Under-21 e fautore del suo impiego prettamente da attaccante, Vialli diventa uno dei pilastri del gruppo azzurro. Schierato al fianco di Altobelli, realizza il suo primo gol in nazionale il 24 gennaio 1987, nella gara valida per le qualificazioni europee vinta per 5-0 contro a Bergamo. Contribuisce alla qualificazione dell'Italia al in Germania Ovest, realizzando una decisiva doppietta contro la . Partecipa poi da titolare alla fase finale della competizione, segnando la rete della vittoria contro la (1-0) nella prima fase; nella semifinale persa contro l' si rivela impreciso sotto rete, ma ci\u00f2 non gli impedisce di essere inserito nella squadra ideale del torneo.\nIl 26 aprile 1989, nell'amichevole contro l' vinta 4-0, scende in campo per la prima volta con la fascia da capitano degli azzurri.\nL'anno seguente partecipa alla conquista del 3\u00ba posto dell'Italia al . Impiegato nelle prime due partite e nella semifinale contro l', Vialli riesce in un paio di occasioni, come l'assist nella gara di esordio contro l' o l'azione da cui scaturisce il vantaggio azzurro contro i sudamericani, a propiziare i gol del compagno di reparto e futuro capocannoniere dell'edizione, Salvatore Schillaci. Tuttavia sul piano personale disputa un torneo al di sotto delle attese, frenato anche da problemi fisici: non riesce mai ad andare a rete e fallisce altres\u00ec un calcio di rigore nella sfida della fase a gironi contro gli .\nNon impiegato nella \"finalina\" vinta contro l', al termine del Mondiale resta fuori dal \"giro azzurro\" per i successivi dieci mesi.\n1991-1992.\nProssimo alla vittoria dello Scudetto con la e del titolo di capocannoniere della Serie A, Vialli torna in nazionale il 1\u00ba maggio 1991 e \u2014 dopo aver colpito un altro legno dal dischetto \u2014 va a segno nel 3-1 contro l', partita valida per le qualificazioni al : la sua ultima marcatura risaliva all'aprile 1989. L'Italia fallir\u00e0, tuttavia, l'accesso alla fase finale del torneo, e nell'ottobre 1991 Vicini verr\u00e0 sostituito sulla panchina azzurra da Arrigo Sacchi.\nPur venendo confermato nel gruppo azzurro dal nuovo \"cit\u00ec\", sul finire del 1992 Vialli deve difendere il proprio posto dalla concorrenza dei pi\u00f9 giovani Pierluigi Casiraghi e Giuseppe Signori, incappando nel contempo in qualche equivoco tattico: il tecnico di Fusignano lo vorrebbe pi\u00f9 presente in zona gol, impiegandolo per questo come centravanti puro, sebbene il giocatore attraversi un periodo di scarsa vena sotto rete \u2014 tanto che nella Juventus, contemporaneamente, viene talvolta arretrato a centrocampo. Unitamente a ci\u00f2, alcune incomprensioni con il commissario tecnico fanno da anticamera all'esclusione del cremonese dal giro della nazionale.\nLa partita contro del 19 dicembre 1992, valevole per le qualificazioni al e sbloccata da un gol dello stesso Vialli, \u00e8 dunque l'ultima apparizione in maglia azzurra per l'attaccante che termina cos\u00ec la sua esperienza in nazionale, piuttosto altalenante, con 59 presenze (3 delle quali da capitano) e 16 reti: sar\u00e0 il giocatore stesso, tre anni dopo, a rinunciare espressamente a eventuali ulteriori convocazioni.\nAllenatore.\nChelsea.\nViene nominato \"player manager\" del il 12 febbraio 1998, subentrando al dimissionario Ruud Gullit. La squadra si trova ancora in corsa nella Coppa di Lega e nella Coppa delle Coppe e, sotto la sua guida, le vince entrambe, chiudendo inoltre al quarto posto in Premier League. La stagione seguente, ancora nel doppio ruolo vince la Supercoppa UEFA battendo 1-0 il , raggiunge le semifinali di Coppa delle Coppe e conclude al terzo posto in campionato (quest'ultimo il miglior posizionamento della squadra dal 1970 in poi), a soli quattro punti dal campione.\nNel frattempo ritiratosi dall'attivit\u00e0 agonistica, e assunto a tempo pieno il ruolo di allenatore, nell'annata 1999-2000 porta il Chelsea, alla sua prima apparizione in Champions League, fino ai quarti di finale dov'\u00e8 eliminato dal (3-1 all'andata, 1-5 al ritorno dopo i tempi supplementari); chiuso il campionato al quinto posto, termina la stagione con la vittoria sull' nella FA Cup.\nL'ultima stagione a Londra inizia con la vittoria nella Charity Shield contro il Manchester Utd: \u00e8 il quinto trofeo conquistato in meno di tre anni, fatto che lo rende il tecnico pi\u00f9 vincente della storia del club fino a quel momento. Ci\u00f2 nonostante viene licenziato il 12 settembre 2000, dopo cinque partite dall'inizio dell'annata, causa un avvio stentato e screzi con vari elementi dello spogliatoio (tra cui Deschamps, Petrescu e Zola), venendo sostituito da Claudio Ranieri.\nWatford.\nIl 3 maggio 2001 accetta la proposta del , squadra della First Division inglese. Nonostante i grandi e costosi cambiamenti che effettua nel club di Elton John, non ottiene che un quattordicesimo posto in campionato e viene licenziato il 15 giugno 2002, dopo solo una stagione. A seguito del licenziamento, le parti inizieranno una lunga disputa legale riguardo al pagamento del restante contratto.\nLa stagione alla guida degli \"Hornets\" \u00e8 l'ultima della sua breve esperienza da allenatore: nel quindicennio seguente si dedica prettamente alla carriera televisiva di opinionista e analista calcistico.\nDirigente.\nIl 9 marzo 2019 viene nominato dalla Federazione Italiana Giuoco Calcio (FIGC), insieme a Francesco Totti, ambasciatore italiano per il .\nDal novembre 2019 entra nei ranghi della FIGC come capo delegazione della nazionale italiana, allenata dall'ex compagno Roberto Mancini. Con questo ruolo \u2014 ufficialmente da dirigente, ufficiosamente da consigliere e \"factotum\" per l'amico fraterno Mancini e per gli altri elementi del gruppo azzurro \u2014, nell'estate 2021 (dopo il rinvio per la pandemia di COVID-19) prende parte alla vittoriosa spedizione italiana al campionato d'Europa 2020, distinguendosi peraltro come figura di spicco dello spogliatoio oltrech\u00e9, a livello umano, come \u00abesempio vivente\u00bb per tutta la squadra azzurra.\nFuori dal campo.\nAll'et\u00e0 di 16 anni interrompe gli studi a causa dell'attivit\u00e0 sportiva; riprende in mano i libri in et\u00e0 adulta e nel 1993 consegue da privatista il diploma di geometra nella nat\u00eca Cremona. \nGi\u00e0 durante gli anni da calciatore inizia ad avere contatti con il mondo della televisione; nella stagione 1989-1990 \u00e8 opinionista per il programma \"Settimana Gol\" di Italia 1. Una volta chiusa l'attivit\u00e0 sportiva, nel 2002 diventa consulente per Sky Sport, di cui in seguito \u00e8 testimonial e commentatore tecnico. Sempre per Sky Italia, nel 2016 conduce il docu-reality \"Squadre da incubo\" su TV8 insieme all'ex collega Lorenzo Amoruso.\nNel 2002 ha prestato il suo nome per il videogioco sportivo manageriale \"Gianluca Vialli's European Manager\", sviluppato da Waywardxs e pubblicato dalla casa inglese Midas Interactive.\nDal 2004 svolge attivit\u00e0 nel campo del sociale avendo creato, insieme all'ex collega Massimo Mauro e a Cristina Grande Stevens, la \"Fondazione Vialli e Mauro per la Ricerca e lo Sport\", una ONLUS che ha lo scopo di raccogliere fondi per la ricerca sulla sclerosi laterale amiotrofica, il cosiddetto \"morbo di Lou Gehrig\", nonch\u00e9 sul cancro, attraverso la fondazione ARISLA, l'associazione AISLA e la FPRC.\nIl 26 febbraio 2006, assieme ad altri ex atleti italiani quali Klaus Dibiasi, Sara Simeoni, Novella Calligaris, Livio Berruti e Mario Cipollini, \u00e8 tra i portatori della bandiera olimpica nel corso della cerimonia di chiusura dei XX Giochi olimpici invernali di Torino.\nSempre nel 2006 scrive con il giornalista Gabriele Marcotti \"The Italian Job\", saggio in cui analizza le differenze tra calcio italiano e inglese. Il libro, pubblicato dapprima in Inghilterra, viene successivamente reso disponibile anche in Italia, ma qui la vendita viene inizialmente vietata da una sentenza del tribunale di Vicenza; infine il libro \u00e8 tornato sugli scaffali italiani dopo la sentenza del tribunale sulla causa tra Vialli e Claudio Pasqualin. Negli anni seguenti cura le prefazioni de \"L'ultima partita\" di Giulio Mola (2010) e \"Un calcio alla SLA\" di Gabriella Serravalle (2013), oltrech\u00e9 dell'edizione italiana di \"Io sono il calciatore misterioso\" (2013). Segue nel 2018 la sua seconda opera cartacea, \"Goals\", in cui tra l'altro racconta la battaglia contro un tumore affrontata nel 2017, mentre nel 2021 firma a quattro mani con Roberto Mancini \"La bella stagione\", incentrato sul racconto dello Scudetto sampdoriano.\nNel 2003 si sposa con Cathryn, conosciuta a Londra durante il periodo al Chelsea; la coppia ha due figlie.\nStatistiche.\nTra squadre di club, nazionale A e nazionale Under-21, Vialli ha disputato 737 partite segnando 286 reti, alla media di 0,39 gol a partita.\nStatistiche da allenatore.\n\"Statistiche aggiornate al 30 maggio 2002.\" In grassetto le competizioni vinte."}
{"id": "107643", "revid": "1318658", "url": "https://it.wikipedia.org/wiki?curid=107643", "title": "Jacques Chirac", "text": "Fondatore dei due principali partiti del centro-destra francese, il Raggruppamento per la Repubblica e l'Unione per un Movimento Popolare, all'interno delle istituzioni francesi \u00e8 stato primo ministro dal 1974 al 1976 con Val\u00e9ry Giscard d'Estaing e dal 1986 al 1988 con Fran\u00e7ois Mitterrand e sindaco di Parigi dal 1977 al 1995.\nNel 1995 \u00e8 stato eletto ventiduesimo presidente della Repubblica francese e ha nominato primi ministri Alain Jupp\u00e9 e, durante la \"cohabitation\", Lionel Jospin. Rieletto nel 2002, ha nominato primi ministri Jean-Pierre Raffarin e Dominique de Villepin. Dal momento che durante la sua seconda presidenza viene ridotto il mandato presidenziale a cinque anni, rimane presidente fino al 2007. \u00c8 stato Protocanonico d'onore dell'Arcibasilica Lateranense. In qualit\u00e0 di ex presidente, \u00e8 stato membro di diritto del Consiglio costituzionale, anche se dal 2011 non ha partecipato pi\u00f9 alle riunioni.\nBiografia.\nFamiglia e studi.\nNato nel V \"arrondissement\" di Parigi il 29 novembre 1932, Chirac \u00e8 di origini borghesi: suo padre Fran\u00e7ois (1898-1968) era un funzionario di banca e sua madre Marie-Louise Valette (1902-1973) era la figlia di un istitutore di Sainte-F\u00e9r\u00e9ole.\nNel 1950 lascia la famiglia e s'imbarca a Dunkerque come mozzo su un cargo verso gli Stati Uniti. L\u00ec fa il lavapiatti ad Harvard, guardia del corpo di una signora anziana e ricca e poi fidanzato della figlia di un importante imprenditore del cotone del Sud Carolina.\nNel 1951 torna a Parigi e frequenta l'Institut d'\u00e9tudes politiques e nel 1954 entra nell'\u00c9cole nationale d'administration.\nNel 1956 presta il servizio militare in Algeria, sottotenente del 6\u00ba reggimento degli Chasseurs d'Afrique.\nEntra a far parte della Corte dei conti.\nPrimo ministro e sindaco di Parigi.\nEsordio in politica.\nDopo aver simpatizzato in giovent\u00f9 per il Partito Comunista Francese, aderisce al gollismo.\nNel 1965 viene eletto consigliere municipale di Sainte-F\u00e9r\u00e9ole, piccolo comune del dipartimento della Corr\u00e8ze.\nViene eletto deputato all'Assembl\u00e9e nationale per la prima volta nel 1967 e in seguito costantemente rieletto, dal 1968 al 1971 \u00e8 stato segretario di Stato, al Lavoro e poi all'Economia e finanze, e dal 1971 al 1974 ministro per i rapporti con il parlamento, dell'agricoltura e dell'interno. \u00c8 anche presidente del consiglio generale della Corr\u00e8ze dal 1970 al 1979. Fedelissimo di Georges Pompidou, \u00e8 anche l'uomo di fiducia di Marie-France Garaud e di Pierre Juillet, membri influenti dell'entourage dello scomparso presidente della Repubblica e accaniti avversari del gollismo riformista di Jacques Chaban-Delmas.\nPrimo ministro di Giscard.\nAlle elezioni presidenziali del 1974 volta le spalle al candidato ufficiale del movimento gollista Jacques Chaban-Delmas e si schiera apertamente con quello liberale Val\u00e9ry Giscard d'Estaing. Una volta eletto, battendo il socialista Fran\u00e7ois Mitterrand al secondo turno, Giscard si sdebita nominando Chirac primo ministro.\nFondatore del \"Rassemblement\".\nDimessosi da primo ministro nell'agosto 1976 a causa di forti dissensi con il capo dello Stato, scatena una guerra senza quartiere contro Giscard e il primo ministro Raymond Barre.\nIl 5 dicembre 1976 rifonda il partito gollista, emarginando i capi storici del movimento e costituendo il Raggruppamento per la Repubblica (di cui sar\u00e0 presidente fino al 1994), sostenendo una politica basata sul rispetto della sovranit\u00e0 e l'indipendenza della nazione.\nSindaco di Parigi.\nNel 1977, essendo stata ripristinata dopo un secolo di amministrazione prefettizia la carica di sindaco di Parigi, Chirac decide di presentarsi contro il candidato di Giscard Michel d'Ornano e viene eletto. \u00c8 riconfermato sindaco di Parigi nel 1983 e 1989, rimanendo in carica fino al 1995. Visti i poteri e i mezzi economici sterminati di cui gode il primo cittadino della capitale - funzione ulteriormente rafforzata dalle leggi Defferre del 1982 e 1983 sul decentramento amministrativo - Jacques Chirac dispone di una potente macchina da guerra che gli sar\u00e0 utilissima nella sua lenta ma fortunata scalata all'Eliseo.\nAppena insediatosi all'H\u00f4tel de Ville, Chirac mette a segno due operazioni destinate a lasciare una traccia indelebile sul volto della citt\u00e0: la sistemazione della vasta area delle Halles e il primo piano regolatore di Parigi. Se il primo progetto \u00e8 incontestabilmente un errore urbanistico e uno scivolone estetico, il secondo ribadisce la politica smaccatamente in favore dell'auto privata perseguita durante la precedente gestione prefettizia della citt\u00e0.\nTra gli interventi pianificati o realizzati nel corso degli ultimi anni del suo mandato spiccano \"Paris Seine Gauche\", il nuovo quartiere direzionale a Tolbiac, e la risistemazione dell'Avenue des Champs-\u00c9lys\u00e9es. Chirac d\u00e0 il via anche a una serie di importanti iniziative volte a incrementare l'attivit\u00e0 culturale della citt\u00e0 come, ad esempio, grandi mostre, spettacoli, concerti, eccetera. Durante il suo mandato, la stagione del Th\u00e9\u00e2tre du Ch\u00e2telet \u00e8 portata al livello di quella di un vero e proprio teatro dell'opera, entrando in concorrenza con l'Op\u00e9ra National de Paris, che dipende dal ministero della Cultura, retto dal 1981 al 1986 e dal 1988 al 1993 dal socialista Jack Lang.\nIl dirimpettaio Th\u00e9\u00e2tre de la Ville, opportunatamente ristrutturato, diventa il tempio della danza contemporanea. Il Palais de Tokio \u00e8 adibito a sede di mostre di arte moderna, in competizione con il Centre Pompidou. Sono inaugurate numerose biblioteche comunali e una grande mediateca alle Halles.\nCandidato alle presidenziali del 1981.\nNel dicembre 1978, a pochi mesi dalle elezioni europee, lancia un appello (il cosiddetto \"appello di Cochin\", dal nome dell'ospedale parigino in cui \u00e8 ricoverato per i postumi di un incidente stradale). Si tratta di un virulento attacco alle istituzioni europee che, oltre a chiamare in causa indirettamente Giscard, rappresenta una notevole evoluzione in senso conservatore e nazionalista della sua linea politica. Gli ispiratori sono Garaud e Juillet, che tramano nell'ombra ai danni del presidente della Repubblica. Ma questa presa di posizione, troppo radicale, ha solo l'effetto di disorientare gli elettori: alle europee del 1979 il RPR avr\u00e0 solo il 16 per cento dei voti, creando malcontento nel partito neo-gollista. Decide quindi di disfarsi della coppia Garaud-Juillet e la sua linea politica vira dalla destra al centro dello scacchiere politico. Prosegue, intanto, la sua lotta senza quartiere contro Giscard. Alla fine del 1980 incontra segretamente Fran\u00e7ois Mitterrand per concordare una strategia comune ai danni del presidente uscente. Si candida quindi alle elezioni presidenziali del 1981, arrivando terzo al primo turno con il 17,9 per cento dei voti. Escluso dal ballottaggio, fa in televisione una dichiarazione di voto a favore di Giscard, ma il tono \u00e8 di una tale freddezza da indurre nell'entourage del presidente della Repubblica uscente la convinzione che Chirac si sta adoperando sottobanco per far eleggere il socialista Fran\u00e7ois Mitterrand.\nPrimo ministro di Mitterrand.\nEletto Mitterrand presidente della Repubblica, dal 1981 Chirac diventa il capofila naturale dell'opposizione di centrodestra, che alle elezioni legislative del 1986 riconquister\u00e0 la maggioranza all'Assembl\u00e9e nationale. \u00c8 cos\u00ec di nuovo primo ministro dal 1986 al 1988, in un governo di coabitazione con il presidente della Repubblica Fran\u00e7ois Mitterrand (socialista). I rapporti fra i due saranno spesso sull'orlo della rottura e, come prevedibile, alle elezioni presidenziali del 1988 Chirac si presenta candidato contro Mitterrand.\nCandidato alle presidenziali del 1988.\nAl primo turno, il 24 aprile, ottiene il 19,94% dei voti ed entra nel ballottaggio con Fran\u00e7ois Mitterrand, che ha il 34,1%. Il secondo candidato del centrodestra Raymond Barre ha il 16,6% e invita i suoi lettori a votare al ballottaggio per Chirac. Questi al secondo turno, il 6 maggio, ha il 45,98% ed \u00e8 quindi battuto dal presidente della Repubblica uscente.\nPresidente della Repubblica.\nCandidato alle presidenziali del 1995.\nTorna a essere la guida dell'opposizione di centrodestra, che alle elezioni del 1993 esce vittoriosa aggiudicandosi l'80% dei seggi dell'Assembl\u00e9e nationale, lascia per\u00f2 che a guidare un governo di coalizione sia il collega di partito \u00c9douard Balladur.\nAlle elezioni presidenziali del 1995 \u00e8 candidato per la terza volta, ma deve vedersela anche con un avversario della sua parte politica, lo stesso Balladur, che volendo monetizzare la popolarit\u00e0 conquistata in due anni di governo presenta la sua candidatura. La connotazione nettamente conservatrice della candidatura di Balladur induce Chirac a impostare la sua campagna puntando sul sociale (la lotta alla \"fracture sociale\"), fortemente ispirata da Philippe S\u00e9guin. Il primo ministro in carica non riesce a entrare nel ballottaggio e invita i suoi elettori a votare Chirac al secondo turno. Al ballottaggio, con il 52,6%, Chirac riesce a battere il candidato socialista Lionel Jospin e viene eletto ventiduesimo presidente della Repubblica francese.\nI primi atti.\nUna volta insediato all'Eliseo, Chirac nomina primo ministro il fedelissimo Alain Jupp\u00e9. Questi forma un governo composto da personalit\u00e0 secondarie, anche a causa della decisione di escludere gli esponenti del RPR che si erano schierati con \u00c9douard Balladur, fra cui Nicolas Sarkozy. Il primo settennato di Chirac si apre con una dichiarazione dirompente: il 17 luglio 1995, nel commemorare il cinquantatreesimo anniversario dell'internamento in massa al V\u00e9lodrome d'Hiver di migliaia di ebrei parigini destinati alla deportazione, il presidente della Repubblica riconosce le responsabilit\u00e0 dello Stato francese nell'attuazione della politica antisemita imposta dall'occupante nazista. Le parole di Chirac sono accolte positivamente dagli esponenti della comunit\u00e0 ebraica e da personalit\u00e0 della Resistenza, studiosi e intellettuali, e anche dai partiti di sinistra. Un'altra dichiarazione che gli vale una notevole popolarit\u00e0 \u00e8 l'annuncio dell'abolizione del servizio militare obbligatorio. Meno apprezzata la decisione di riprendere gli esperimenti nucleari che erano stati sospesi dal suo predecessore Fran\u00e7ois Mitterrand. Sul piano sociale, Chirac esordisce con uno smacco epocale, perch\u00e9 nel novembre 1995 la revisione del regime pensionistico messa a punto dal governo Jupp\u00e9 scatena uno sciopero a oltranza dei trasporti pubblici che paralizza la Francia fino a dicembre inoltrato, tanto che il primo ministro dovr\u00e0 fare marcia indietro.\nLa \"cohabitation\" con Lionel Jospin e gli \"affaires\".\nNella primavera 1997, con un anno di anticipo rispetto alla scadenza naturale, decide di sciogliere l'Assembl\u00e9e nationale. Le ragioni sono molteplici: evitare un collo di bottiglia elettorale, giacch\u00e9 ad aprile 1998 sono previste le elezioni regionali e in settembre quelle per il rinnovo di un terzo dei senatori; sventare il pericolo di arrivare al 1998 senza aver potuto rispettare i parametri fissati dall'UE per il debito pubblico; infine, portare i francesi alle urne prima che possa inasprirsi il malcontento generale nei confronti del governo. L'espediente tuttavia non gli servir\u00e0 a molto, perch\u00e9 ad affermarsi \u00e8 una coalizione di partiti di sinistra.\nChirac \u00e8 cos\u00ec costretto a piegarsi a sua volta alle regole della coabitazione, nominando primo ministro il segretario del Parti Socialiste Lionel Jospin, che resta ininterrottamente in carica fino al 2002. La convivenza sar\u00e0 a volte burrascosa, ma non ci saranno mai punti di non ritorno. Tra i tanti bocconi amari, Jospin riesce a imporre a Chirac la riduzione, tramite referendum, da sette a cinque anni della durata del mandato presidenziale, una proposta caldeggiata da tempo dall'ex presidente Val\u00e9ry Giscard d'Estaing (e anche da non pochi esponenti del centrodestra che ormai incominciano a considerare Chirac un uomo del passato).\nDurante la coabitazione, la giustizia incomincia a indagare sui finanziamenti occulti del RPR e sulle false assunzioni del Comune di Parigi nel periodo in cui Chirac era sindaco. Molti dei suoi uomini di fiducia, fra cui Alain Jupp\u00e9, subiscono delle condanne. Il Consiglio costituzionale nel 1999 e la Cassazione a sezioni unite nel 2000 attribuiscono a Jacques Chirac un'immunit\u00e0 penale di tipo esteso, ossia comprensiva degli atti compiuti prima dell'elezione a presidente della Repubblica. Di conseguenza, fino alla scadenza del suo mandato, egli non pu\u00f2 essere oggetto di una procedura penale e nemmeno essere sentito in qualit\u00e0 di testimone. Tale immunit\u00e0 scadr\u00e0 il 16 giugno 2007, ossia un mese dopo la cessazione dalla carica.\nCandidato alle presidenziali del 2002.\nCandidato alle elezioni presidenziali del 2002, al primo turno, il 21 aprile, Chirac ottiene il 19,88% ed entra nel ballottaggio e, contro tutte le previsioni, non si trova come avversario il candidato socialista Lionel Jospin, che con il 16,18% \u00e8 eliminato al primo turno, ma il candidato dell'estrema destra, il presidente del Front National Jean-Marie Le Pen, che ha il 16,9%. Al secondo turno, il 5 maggio, il presidente della Repubblica uscente non ha difficolt\u00e0 a battere l'avversario (a cui ha negato il tradizionale confronto tv), conquistando addirittura l'82,21% dei voti.\nIn un \"soprassalto repubblicano\", sul suo nome finiscono per convergere le preferenze degli elettori di sinistra, invitati a votare Chirac da autorevoli esponenti del Parti Socialiste, come il primo segretario Fran\u00e7ois Hollande e l'ex ministro Dominique Strauss-Kahn. Il giornale della gauche \"Lib\u00e9ration\", il giorno del secondo turno, ha in prima pagina il titolo \"Pour la Republique OUI\" con una mano che nell'urna infila la scheda con scritto Chirac. Dimessosi Jospin, il rieletto Chirac nomina il liberale Jean-Pierre Raffarin primo ministro e alle successive elezioni legislative il centrodestra conquista la maggioranza dei seggi all'Assembl\u00e9e nationale.\nGli insuccessi e il ritiro.\nIl secondo mandato di Chirac \u00e8 caratterizzato da una serie di passi falsi e d'incidenti di percorso: la scelta dell'oscuro Jean-Pierre Raffarin come primo ministro, l'ascesa inarrestabile dell'inviso Nicolas Sarkozy, la rivolta delle periferie degradate, l'insuccesso elettorale dell'UMP alle elezioni regionali del 2004 (20 regioni su 22 della Francia metropolitana sono in mano ai socialisti, solo l'Alsazia e la Corsica restano al centrodestra).\nDopo aver fermamente voluto la Commissione presieduta dall'amico Bernard Stasi, il 18 maggio 2004 firma la legge sulla laicit\u00e0 dello Stato nelle scuole pubbliche francesi. Preferisce delegare a una circolare interpretativa (un atto regolamentare non impugnabile innanzi alla Corte Costituzionale) l'esplicitazione del divieto di indossare il velo islamico, la \"kippa\" ebraica o croci cristiane di dimensioni vistose.\nIl voto contrario del 54,87% dei francesi al referendum sulla Costituzione europea il 29 maggio 2005 suona come una campana a morto per il governo Raffarin e indirettamente per lo stesso Chirac. Dopo aver esitato tra Mich\u00e8le Alliot-Marie e Nicolas Sarkozy, decide di nominare il fedelissimo Dominique de Villepin primo ministro, ma il nuovo governo riesce solo a eguagliare il precedente in termini d'impopolarit\u00e0. Il 2 settembre 2005, Chirac \u00e8 colpito da un leggero ictus che lo costringe a una settimana di degenza in ospedale. Nel corso dei primi mesi del 2006, una legge per ridurre la disoccupazione attraverso una nuova formula contrattuale, il CPE (\"Contrat premi\u00e8re embauche\"), scatena un'autentica rivolta di piazza. Il 20 giugno 2006 inaugura il museo del quai Branly (o \"Mus\u00e9e des arts et civilisations d'Afrique, d'Asie, d'Oc\u00e9anie et des Am\u00e9riques\"), progettato da Jean Nouvel e da lui fortemente voluto.\nL'11 marzo 2007 Chirac annuncia, in un messaggio alla nazione trasmesso in diretta televisiva, la sua intenzione di non candidarsi per un terzo mandato presidenziale alle elezioni dell 22 aprile 2007 e il 21 marzo dichiara di sostenere la candidatura di Nicolas Sarkozy. Il 15 maggio, nel suo ultimo discorso da presidente alla tv, ha definitivamente salutato i francesi. Il passaggio delle consegne con il nuovo presidente Nicolas Sarkozy si svolge il 16 maggio, all'insegna del \"fair play\".\nDopo l'Eliseo: le vicende giudiziarie e la malattia.\nIn quanto ex presidente della Repubblica, gli spetta l'incarico di membro di diritto del Consiglio costituzionale, funzione cui si \u00e8 avvalso poco dopo aver lasciato l'Eliseo.\nIl 19 luglio 2007, ormai privo dall'immunit\u00e0 presidenziale, \u00e8 interrogato per oltre quattro ore dai magistrati per accertamenti in merito a 21 presunte assunzioni fittizie commissionate nel periodo in cui era sindaco di Parigi. L'inchiesta \u00e8 diretta a verificare le ragioni che hanno portato il Comune di Parigi ad assumere 21 funzionari del RPR, partito presieduto da Chirac fino al 1994. Il 28 settembre 2009, il procuratore della Repubblica di Parigi, Jean-Claude Marin, chiede al giudice istruttore il non luogo a procedere per l'ex presidente della Repubblica come per tutti gli altri indagati nell'ambito della medesima inchiesta. Il 29 ottobre\n2009 il giudice istruttore Xavi\u00e8re Simeoni decide di accogliere la richiesta del procuratore solo per il reato di falso ideologico, chiedendo il rinvio a giudizio di Jacques Chirac per i reati di abuso di fiducia e appropriazione indebita. Il processo si dovr\u00e0 tenere alla fine del 2010 o agli inizi del 2011. Nell'estate 2010, i rappresentanti dell'UMP hanno proposto al Comune di Parigi un accordo transattivo, che prevede il versamento della somma di 2,2 milioni di euro (1,65 milioni a carico del partito e 550\u00a0000 a carico di Chirac), pari alla totalit\u00e0 degli stipendi corrisposti ai funzionari del RPR successivamente confluito nel nuovo partito, nonch\u00e9 comprensiva degli interessi e delle spese legali. Come contropartita, \u00e8 richiesto il ritiro da parte del Comune di Parigi della costituzione di parte civile. L'accordo \u00e8 stato approvato dal consiglio comunale nella seduta del 27 settembre, con 147 voti a favore e 13 contrari.\nL'8 novembre 2010, il giudice istruttore presso il tribunale di Nanterre chiede il rinvio a giudizio di Chirac per \"prise ill\u00e9gale d'int\u00e9r\u00eats\" relativamente a un'altra inchiesta relativa a sette presunte assunzioni fittizie. Il 4 ottobre il procuratore della Repubblica Philippe Courroye aveva chiesto il non luogo a procedere. Il ritiro della costituzione del Comune di Parigi come parte civile spiega i suoi effetti relativamente a una delle assunzioni, mentre per le altre sette era gi\u00e0 stato risarcito a seguito della sentenza definitiva della corte d'appello di Versailles pronunciata a definizione del corso della procedura riguardante Alain Jupp\u00e9.\nIl 9 dicembre 2010, la sezione penale della Corte di cassazione statuisce per la riunione dei due giudizi dinanzi a un unico tribunale, quello di Parigi. Il processo davanti al tribunale penale di Parigi ha dunque inizio il 7 marzo 2011, in assenza di Jacques Chirac poich\u00e9 in condizioni di salute non buone, ma alla seconda udienza viene sospeso a seguito di una questione di legittimit\u00e0 costituzionale sollevata dalla difesa di un altro imputato, sulla cui ammissibilit\u00e0 la cassazione si esprime in senso negativo. La ripresa del processo ha inizio il 5 settembre.\nSecondo un certificato medico prodotto il 2 settembre 2011 dai difensori di Jacques Chirac, l'ex presidente si trova \u00abin condizioni di vulnerabilit\u00e0 che non gli consentono di rispondere alle domande sul suo passato\u00bb. Nello stesso certificato, \u00e8 menzionata l'anosognosia, uno dei sintomi della malattia di Alzheimer. La corte quindi ne ha preso atto e ha disposto la continuazione del processo in assenza di Chirac.\nIl 15 dicembre 2011 il tribunale infligge a Chirac la pena di due anni di detenzione, con il beneficio della condizionale, per aver commesso i reati di \u00absviamento di fondi pubblici\u00bb, \u00ababuso di potere\u00bb, \u00abinteresse privato in atti d'ufficio\u00bb e \u00abdelitto di ingerenza\u00bb. I rappresentanti del pubblico ministero avevano chiesto l'assoluzione di tutti gli imputati, compreso lo stesso Chirac. Primo presidente francese a ricevere una condanna in sede penale, in un comunicato annuncia che non far\u00e0 appello alla decisione dei giudici di primo grado.\nDopo essere stato ricoverato in ospedale pi\u00f9 volte per un'infezione ai polmoni, \u00e8 morto la mattina del 26 settembre 2019, all'et\u00e0 di 86 anni. A darne per primo l'annuncio \u00e8 stato il genero Fr\u00e9d\u00e9ric Salat-Baroux. Il 30 settembre 2019, i funerali dell'ex presidente francese si sono svolti prima in forma strettamente privata presso la cattedrale di San Luigi degli Invalidi a Parigi, poi il feretro \u00e8 stato trasportato a Saint-Sulpice per le esequie di stato, alla presenza del presidente della Repubblica francese Emmanuel Macron, degli ex capi di Stato della Francia e di leader politici di altri paesi. Successivamente \u00e8 stato sepolto accanto alla figlia presso il cimitero di Montparnasse.\nLe memorie.\nIl 5 novembre 2009 esce nelle librerie il primo volume delle sue memorie, \"Chaque pas doit \u00eatre un but\" (NiL \u00c9ditions). Il secondo volume, \"Le temps pr\u00e9sidentiel\", segue nel giugno 2011.\nVita privata.\nSposato con Bernadette Chodron de Courcel, aveva tre figlie: Laurence (1958-2016), medico, per anni ricoverata in un istituto specialistico a seguito di una grave forma di anoressia nervosa; Claude (1962), che \u00e8 stata anche il suo consigliere per la comunicazione; e una figlia adottiva, la profuga vietnamita Anh \u0110\u00e0o Traxel (1957), accolta nel 1979.\nRiconoscimenti.\n Premio di Stato della Federazione Russa (2007)"}
{"id": "107647", "revid": "765341", "url": "https://it.wikipedia.org/wiki?curid=107647", "title": "Walter Anderson", "text": "Biografia.\nNato da famiglia di origine tedesca (suoi fratelli erano il noto statistico Oskar Anderson e l'astrofisico Wilhelm Anderson), visse a Kazan', dove frequent\u00f2 la scuola ed inizi\u00f2 studi di indirizzo storico-filologico. Ottenuta una borsa di studio per la storia della letteratura dell'Europa occidentale, viene inviato all'universit\u00e0 di San Pietroburgo, dove nel 1911 consegu\u00ec la laurea. Nel 1912 Anderson ebbe il suo primo incarico accademico come docente privato di storia della letteratura dell'Europa occidentale e lettore di italiano all'universit\u00e0 di Kazan', dove, per la sua tesi di laurea, gli venne conferito nel 1916 il titolo di dottore. Nel 1918 Anderson fu chiamato all'universit\u00e0 di Kazan' come professore straordinario per la cattedra di storia della letteratura dell'Europa occidentale, ma a causa dei disordini rivoluzionari non pot\u00e9 accedere alla carica. Come professore per gli studi folkloristici (1920 - 1939) all'Universit\u00e0 di Tartu (l'ex Dorpat, Estonia), dove diede lezioni prima in tedesco e poi, a partire dal 1922 in estone, fu corresponsabile per lo sviluppo degli studi di folklore nei paesi baltici e in Estonia, prima che questa venisse annessa all'Unione Sovietica. Dal 1940 agli inizi del 1945 Anderson lavor\u00f2 all'universit\u00e0 di K\u00f6nigsberg (Prussia Orientale). Dopo la fine della Seconda guerra mondiale insegn\u00f2 all'universit\u00e0 \"Christian Albrecht\" di Kiel, dove mor\u00ec nel 1962 in seguito ad un incidente stradale.\nUna delle opere principali di Anderson \u00e8 la monografia \"Kaiser und Abt\" (Folklore Fellows' Communications 42, Helsinki 1923).\nBibliografia.\n\"in tedesco\"\n\"in italiano\""}
{"id": "107650", "revid": "1591878", "url": "https://it.wikipedia.org/wiki?curid=107650", "title": "Facino Cane", "text": "Fu conte di Biandrate e signore di Abbiategrasso, Alessandria, Borgo San Martino, Cant\u00f9, Cassano d'Adda, Castano Primo, Castiglione Olona, Como, Galliate, Gavi, Mortara, Novara, Pavia, Piacenza, Romanengo, Seveso, Tortona, Valenza, Valsassina, Varese, Vercelli e Vigevano.\nBiografia.\nBonifacio Cane nacque da Emanuele Cane, notaio e podest\u00e0 di Rosignano nel 1352, ultimo rampollo dei rami meno ricchi dell'omonima casata, motivo che ne determin\u00f2 un carattere duro ed ambizioso. Lo zio Franceschino fu uno dei pi\u00f9 stretti collaboratori del marchese Giovanni II, distinguendosi nella battaglia di Gamenario. Tuttavia, intorno alla met\u00e0 degli '50 del Trecento, Franceschino si pose al servizio dei Visconti (al cui soldo era gi\u00e0 passato anche lo zio Enrichetto, connestabile di cavalleria), allora in lotta con il marchese, e fu nominato podest\u00e0 della Valtellina. Il tradimento di Franceschino fu duramente punit\u00f2 da Giovanni II: Franceschino, una volta rientrato a Casale, fu condannato a morte e i suoi congiunti furono espulsi dal marchesato. La famiglia trov\u00f2 quindi ospitalit\u00e0 presso i Visconti: Enrichetto, Giovanni e Ruggero Cane servirono i signori di Milano come connestabili di Cavalleria, mentre il padre di Facino, Emanuele, fu inizialmente nominato vicario e rettore di Gavardo nel 1364 e, nel 1372, si rec\u00f2, insieme al giovane Facino, a Cherasco, dove collabor\u00f2 con il fratello Enrichetto, designato da Galeazzo II podest\u00e0 del borgo. Facino impar\u00f2 l'arte delle armi sin da giovane, combattendo per Ottone IV di Brunswick-Grubenhagen (allora governatore del Marchesato di Monferrato) contro Carlo di Durazzo, intorno al 1382.\nSuccessivamente, a soli 26 anni, divenne condottiero militare al soldo della famiglia veronese dei Della Scala, partecipando alla disastrosa battaglia di Castagnaro, contro la citt\u00e0 di Padova. Rimastovi prigioniero, pass\u00f2 quindi al servizio dei vincitori (e cio\u00e8 della famiglia Carraresi di Padova), combattendo in favore di essi nella guerra del Friuli.\nNel 1387 divenne mercenario per il marchese Teodoro II del Monferrato, che gli affid\u00f2 ben 400 cavalieri. Gli anni tra il 1391 e il 1397 furono per lui i pi\u00f9 favorevoli: conquist\u00f2 alcuni territori piemontesi attraverso invasioni e saccheggi, peraltro tipici dei condottieri della sua epoca e Teodoro lo ricompens\u00f2 largamente, infeudandogli il Borgo San Martino, dove era nato suo padre.\nMa ci\u00f2 che lo spinse a combattere fu soprattutto il compenso, motivazione per la quale le sue imprese divennero particolarmente cruente. Pi\u00f9 tardi abbandon\u00f2 il Piemonte, per spostarsi verso l'area lombarda, a sostegno dei poteri ghibellini cui fu sempre fedele.\nFormatosi completamente come capo militare, torn\u00f2 dapprima al servizio dei Carraresi e, successivamente, dei Visconti.Nel 1402, dopo la morte del duca Gian Galeazzo Visconti, ottenne i primi risultati politici nel controllo del Ducato di Milano, ma, soprattutto, nel 1403 sottomise Bologna alla signoria Viscontea ottenendone anche il governo; attestazione del suo valore non solo in qualit\u00e0 di condottiero ma anche di uomo politico.\nIl suo dominio territoriale tra il 1404 e il 1411, comprese, oltre ad alcuni ex-territori sabaudi, altre citt\u00e0, tra le quali Alessandria, Novara, Varese, Tortona, Biandrate, parte del territorio della Brianza, Piacenza, Cant\u00f9, Melegnano e, per ultima, Pavia.\nAll'apice della vita politica lombarda, in quel periodo spos\u00f2 Beatrice Cane (erroneamente indicata come Beatrice Lascaris, contessa di Tenda-Ventimiglia), figlia del cugino condottiero Ruggero Cane, donna tenace quanto lui, dalla quale non ebbe figli.\nAll'et\u00e0 di cinquantadue anni, nel maggio 1412, durante l'occupazione di Bergamo, fu colpito da un violento attacco di gotta e fu costretto a ritirarsi presso il castello di Pavia. Ormai conscio della sua imminente morte, raccomand\u00f2 all'arcivescovo Bartolomeo della Capra d'aver cura delle sue pratiche testamentarie. Il suo testamento prevedeva che l'ingente patrimonio, costituito da denaro, immobili e truppe, sarebbe dovuto andare alla moglie se lei si fosse risposata con Filippo Maria Visconti, duca di Milano, per preservare le politiche della signoria.\nIl corpo del condottiero rimase nudo e insepolto per tre giorni, dopo di che fu tumulato a Pavia nella basilica di San Pietro in Ciel d'Oro, senza n\u00e9 cerimonia n\u00e9 lapide. Gli storici escludono l'ipotesi che qualche mese pi\u00f9 tardi, la vedova Beatrice abbia fatto erigere un piccolo monumento in suo onore, poi distrutto agli inizi del XX secolo, per ricavarne della calce.Una volta morto Facino, la vedova Beatrice Cane, rispettando la clausola testamentaria, si rispos\u00f2 con il duca Filippo Maria Visconti, di circa vent'anni pi\u00f9 giovane di lei. Il rapporto fra i due per\u00f2 fu burrascoso, sia per la differenza di et\u00e0, sia per la mancanza di eredi, sia per i tentativi di Beatrice di immischiarsi in questioni politiche, sia per l'odio che il duca aveva sempre nutrito per Facino Cane, per cui si ritiene che il duca volesse ancora vendicarsi di Facino, cancellandone ogni memoria. Beatrice quindi fu fatta arrestare dal marito a Milano il 23 agosto 1418 con l'accusa di adulterio, trasportata nel castello di Binasco e qui, su sentenza pronunciata dal giudice Gasparino de' Grassi, fu torturata per estorcerle una confessione e poi fatta decapitare con il presunto amante, Michele Orombello, e con due ancelle che avevano testimoniato sulla sua colpa."}
{"id": "107652", "revid": "2062314", "url": "https://it.wikipedia.org/wiki?curid=107652", "title": "Cantagiro 1964", "text": "La terza edizione del Cantagiro inizi\u00f2 il 26 giugno 1964 e fin\u00ec l'11 luglio dello stesso anno.\nLa manifestazione.\nTra i cantanti in gara doveva, in origine, esserci anche Loris Banana (cos\u00ec definito in un articolo dal giornalista Gianni Roghi: \"\"L'uovo fresco\" da bere viene cantato da un certo Loris Banana, ragazzino magrissimo e del tutto svitato, guardato con perplessit\u00e0 dal direttore d'orchestra Gorni Kramer\"), con la canzone \"L'uovo fresco\": il brano per\u00f2, scritto per una campagna pubblicitaria che invitava a consumare uova fresche da bere, viene dalla Rai considerato pubblicit\u00e0, per cui si decide di trasmetterlo ma a condizione che sia fuori gara.\nTappe.\nFinalissima"}
{"id": "107656", "revid": "1573940", "url": "https://it.wikipedia.org/wiki?curid=107656", "title": "Melius est reprehendant nos grammatici quam non intelligant populi", "text": "La frase latina melius est reprehendant nos grammatici quam non intelligant populi (in italiano \u00e8 meglio che i grammatici biasimino noi, piuttosto che la gente non comprenda) deriva dalle \"Enarrationes in Psalmos\" (\"Esposizioni sui salmi\") (138, 20) di sant'Agostino. Con questa motivazione Agostino giustifica la difesa di forme linguistiche popolari contro forme pi\u00f9 corrette, ma di difficile comprensione per la gente comune. \nNel passo specifico, che riveste una particolare importanza storica per i linguisti, poich\u00e9 \u00e8 una delle testimonianze che costituiscono le fonti per la conoscenza del latino parlato in epoca tarda, Agostino commenta il versetto 15 del salmo 138: \"Non est absconditum os meum a te, quod fecisti in abscondito\" (\"non \u00e8 nascosto a te il mio osso, che tu hai creato nel segreto\"). Egli sottolinea che sarebbe meglio impiegare \"ossum\", termine popolare, in luogo del pi\u00f9 classico \"os\", al fine di evitare possibili fraintendimenti nel popolo.\nNel latino classico infatti i due omografi \"\u01d2s\" \u00abosso\u00bb e \"\u014ds\" \u00abbocca\u00bb non erano confondibili, per ragioni di quantit\u00e0 della sillaba. Quando per\u00f2, col tempo, la distinzione di quantit\u00e0 non fu pi\u00f9 percepibile, \"\u01d2s\" venne sostituito dal pi\u00f9 'regolare' \"ossum\" e \"\u014ds\" da \"bucca\", che originariamente significava \"guancia\".\nDa notare \u00e8 che, proprio negli stessi anni, san Girolamo, nella sua Vulgata, tradusse \"\"Non est occultatum\" os \"meum a te\"\", riproponendo quindi il termine classico. "}
{"id": "107658", "revid": "125946650", "url": "https://it.wikipedia.org/wiki?curid=107658", "title": "Get Smart", "text": "Get Smart \u00e8 una serie televisiva statunitense trasmessa dal 18 settembre 1965 sino al 15 maggio 1970. Introdotta nel filone delle sit-com, rappresentava in realt\u00e0 una satira del genere spionistico particolarmente popolare nei tardi anni sessanta. Negli Stati Uniti venne trasmessa dalla NBC tra il 1965 ed il 1969 e dalla CBS dal 1969 al 1970, per un totale di 138 episodi.\nTre film vennero ricavati dalla serie al termine della sua messa in onda: il primo fu una versione cinematografica, prodotta nel 1980, dal titolo \"The Nude Bomb\" (distribuito anche con il titolo \"The Return of Maxwell Smart\", e con quello di \"Maxwell Smart and the Nude Bomb\"). Il film, in cui si nota la totale assenza dell'Agente 99 (Barbara Feldon si rifiut\u00f2 di partecipare al \"sequel\"), del Capo (Edward Platt era gi\u00e0 morto qualche anno prima, nel 1974) e di altri personaggi.\nIl secondo film ricavato dalla serie fu realizzato per la televisione, nel 1989: \"Get Smart, Again!\" e considerato un vero e proprio sequel, a partire dal tema conduttore ma soprattutto per il tipo di umorismo del soggetto.\nNel 1995 la Fox lanci\u00f2 una nuova versione di Get Smart che per\u00f2 non ebbe successo (andarono in onda appena sette episodi).\nNel 2008 \u00e8 uscito il nuovo film, intitolato \"Get Smart\" (in italiano \"Agente Smart - Casino totale\"), con protagonista Steve Carell, affiancato da Anne Hathaway nel ruolo dell'Agente 99 e Alan Arkin nel ruolo del Capo.\nLa serie, scritta e creata da Mel Brooks e Buck Henry, vinse sette Emmy e ricevette altre 14 nomination per lo stesso premio. Vinse, inoltre, due Golden Globe.\nI diritti di \"Get Smart\" appartengono da sempre alla \"Paramount Television\"; la serie \u00e8 distribuita dalla \"Republic Pictures\", compagnia che detiene i diritti di distribuzione della maggior parte delle serie trasmesse dalla NBC prima del 1975.\nPersonaggi.\nDon Adams (1923-2005) impersonava l'imbranato agente segreto \"Maxwell Smart\", Agente 86. Nell'episodio pilota conosce l'Agente 99, interpretato da Barbara Feldon. Di questo agente non si conosce il vero nome; anche dopo il matrimonio con l'agente Smart tutti (Smart compreso) la continuano a chiamare \"99\". Nell'episodio \"99 LOSES CONTROL\" dice di chiamarsi \"Susan Hilton\", ma poco dopo lei stessa sostiene che si tratta di un nome falso. Smart e 99 lavorano per CONTROL, un servizio segreto del governo americano. L'antagonista del CONTROL \u00e8 KAOS, una organizzazione criminale a livello internazionale, il cui Vice Presidente per le Relazioni Pubbliche ed il Terrore, Conrad Siegfried (interpretato da Bernie Kopell), appare spesso come il peggior nemico dell'agente Smart ma \u00e8 spesso altrettanto pasticcione e ridicolo.\nAltri personaggi sono il Capo di CONTROL (interpretato da Edward Platt), che in un episodio afferma di chiamarsi \"Thaddeus\", ma per tutta la serie si fa riferimento a lui come \"Capo\"; il robot Imene (chiamato Hymie nell'originale e interpretato da Dick Gautier), un potente e simpatico androide che ha la tendenza a prendere gli ordini un tantino troppo alla lettera; gli agenti 44 e 13, che svolgono sempre le loro missioni chiusi all'interno di ambienti angusti quali cassette delle lettere, lavatrici, armadietti... (e questo provoca loro non poche frustrazioni); l'agente Larrabee (Robert Karvelas), il segretario del capo.\nIl telefilm \u00e8 registrato, secondo la tecnica americana usata in tutte le sit-coms, davanti a un pubblico in studio. Nell'edizione originale si sentono chiaramente le risate in sottofondo.\nL'edizione italiana.\nIn Italia \"Get Smart\" \u00e8 stato trasmesso in varie edizioni. La prima stagione, comprensiva dell'episodio pilota Mr. Big (rinominato \"Operazione Uno\"), era stata trasmessa spezzata con due titoli differenti (Prendete Smart! e Agente 86 Max Smart) in bianco e nero. In realt\u00e0 solo l'episodio pilota, in origine, era realmente in bianco e nero, gli altri erano gi\u00e0 a colori. In questa edizione il nome della societ\u00e0 segreta \"Control\" viene tradotto letteralmente \"Controllo\". Nello spezzone intitolato \"Prendete Smart!\" le immagini della sigla finale furono sostituite da un sipario teatrale, con i titoli di coda in italiano. I titoli degli episodi, traduzione libera dei titoli originali, sono sempre riportati in queste edizioni durante o al termine della sigla iniziale e rimarranno quelli ufficiali anche nelle riedizioni successive.\nNon si sa realmente quale fu il primo canale televisivo a trasmettere la serie in questione in italiano. Alcune fonti citano la Televisione svizzera di lingua italiana nel 1967; altre fonti affermerebbero che fu addirittura la RAI la prima a trasmettere il ciclo in questione, fin dalla fine degli anni sessanta (ci\u00f2 sarebbe confermato dagli \"emessi\" in bianco e nero e dalla presenza del doppio titolo, dovuta alla vecchia abitudine della RAI di trasmettere pochi episodi di una serie per volta, dividendola in piccole \"tranche\"). Una diffusione su scala nazionale, sicuramente nota al pubblico di appassionati, avvenne nel 1977 tramite le prime televisioni private locali (in Campania Canale 34 e Telecapri) e da Telemontecarlo. In questo ciclo di messe in onda locali non viene mai trasmesso l'episodio \"Diplomat's daughter\".\nLa prima stagione fu riacquistata a colori nei primi anni ottanta e trasmessa dal circuito ReteCapri con il nome originale \"Get Smart\", mantenendo la traccia audio italiana originale. I titoli degli episodi in italiano sono riportati al termine della sigla su campo rosso uniforme. Da questa riedizione in poi, l'edizione italiana dell'episodio pilota \"The Big\" non fu pi\u00f9 trasmessa e presumibilmente la sua traccia audio \u00e8 andata irrimediabilmente perduta.\nNel 1982 dapprima alcune TV locali e poi l'emittente nazionale Italia 1 trasmisero un secondo ciclo formato da episodi della seconda stagione (ribattezzata \"Get Smart un agente tutto da ridere\") e della quinta stagione (il cui titolo, forse per errore, fu cambiato in \"Get Smart un detective tutto da ridere\"). Fu scelto un nuovo set di doppiatori.\nLe serie in questione furono ritrasmesse successivamente solo da Telemontecarlo negli anni '80 e '90. Agli episodi gi\u00e0 trasmessi furono aggiunti progressivamente tutti gli episodi delle stagioni mai trasmesse prima in Italia, utilizzando un terzo set di doppiatori; fu poi tentato un ripristino dell'ordine degli episodi secondo l'edizione originale. L'ordine degli episodi fu definitivamente riorganizzato in una replica successiva, utilizzando l'ordine originale di produzione. Negli ultimi anni '90, prima di trasformarsi in La 7, TMC ripropose, inspiegabilmente, una ridottissima selezione degli episodi, in ordine sparso e con un nuovo titolo, \"Agente Speciale 86\", riportato anche nelle immagini della sigla opportunamente rimodificate.\nUna parte della serie in italiano, formata dagli episodi della prima stagione (escluso l'episodio pilota), parte della seconda stagione e l'intera quinta stagione, \u00e8 stata trasmessa dal canale satellitare \"Paramount Comedy\", propriet\u00e0 di Paramount, che ne detiene i diritti ufficiali, e in chiaro ogni sabato e domenica alle 7.30 su LA7 (senza la quinta stagione). \u00c8 stato definitivamente ripristinato il titolo originale e la qualit\u00e0 del video \u00e8 paragonabile agli standard moderni. L'ordine di trasmissione degli episodi \u00e8 stato fedelmente ripristinato secondo l'ordine originale. I titoli italiani sono presenti solo in alcuni episodi della prima stagione.\nIn tutti i doppiaggi della versione italiana le risate in sottofondo dell'edizione originale sono state rimosse, mentre la colonna sonora \u00e8 perfettamente fedele all'originale. In alcuni episodi della versione italiana Smart chiama la sua assistente \"nove nove\", in altri \"novantanove\", ma il primo \u00e8 chiaramente un errore di traduzione.\nGadget e curiosit\u00e0.\nL'agente Smart utilizza per comunicare con il quartier generale di CONTROL un apparecchio telefonico inserito all'interno delle sue scarpe. Nell'episodio pilota della serie, \"The Big\" (in Italia \"Operazione Uno\"), una delle prime scene si svolge in una sala teatrale, durante una rappresentazione, e inquadra un imbarazzato Smart, male osservato da tutti i vicini, mentre gli suona insistemente il telefono-scarpa: una scena che anticipa di decenni lo squillo inopportuno dei telefoni cellulari nei cinema e nei teatri!\nMax Smart \u00e8 molto ligio alle regole ed insiste, quando si trova nell'ufficio del suo superiore, a utilizzare il \"Cono del silenzio\", due sfere di plastica trasparente collegate da un tubo che dovrebbero permettere una comunicazione riservata tra i due interlocutori. Ovviamente, nello spirito del telefilm, l'apparecchio \u00e8 perennemente difettoso, con difetti sempre differenti (echi assordanti, problemi di meccanica, difetti di acustica); uno dei pi\u00f9 esilaranti \u00e8 quando i due interlocutori non riescono a sentirsi, ma viceversa vengono perfettamente capiti da chi si trova all'esterno dell'apparecchio (con la conseguenza che la comunicazione riservata non \u00e8 pi\u00f9 tale).\nApparizioni occasionali.\nInoltre: Byron Morrow, Helen Kleeb, Val Avery, Bill Zuckert, Iris Adrian, Simon Oakland, Philip Pine, Len Lesser, Nestor Paiva, Maurice Marsac, Roger Price, Robert Ellenstein, Roy Engel, Jack Lambert, Byron Foulger, Vaughn Taylor, Tony Lo Bianco, Ted Knight, Jason Wingreen, Vince Howard, James Millhollin, Lee Bergere, Dino Natali, Howard Morton, Vic Tayback, William Boyett, Paul Dooley, Mickey Manners, Johnny Seven, Dick Wilson, Dort Clark, Mickey Deems, Paul Comi, Louis Quinn, Lewis Charles, Ralph Manza, Alex Rocco, Sid Haig, Iggie Wolfington, Mousie Garner, Barry Newman, Robert Easton, James Komack, Eddie Ryder, Larry Gelman, John Byner, Robert DoQui, Regis Philbin, Noam Pitlik, Jamie Farr, Mary Frann, Ivan Bonar, Johnny Silver, Bernard Barrow, Ron Masak, Avery Schreiber, Fred Willard, Dick Latessa, Ivor Francis, Jack DeLeon, Milton Parsons, Barney Phillips, Kathie Browne, Johnny Haymer, John S. Ragin, Henry Brandon, Ned Wertimer, Billy Barty, Danny Dayton, Don Diamond, Stanley Clements, Dana Elcar, John Barbour, Maury Wills, Cliff Norton, Ian Abercrombie, Jonathan Harris, John Zaremba.\nHanno avuto dei \"cameo\": Johnny Carson, Joey Bishop, Buddy Hackett, Bill Dana, Wally Cox, Danny Thomas, Steve Allen, Ernest Borgnine, Milton Berle, Bob Hope, Robert Culp, Phyllis Diller, Martin Landau, Richard Deacon."}
{"id": "107660", "revid": "290023", "url": "https://it.wikipedia.org/wiki?curid=107660", "title": "Cantagiro 1965", "text": "Il Cantagiro 1965 - manifestazione musicale itinerante annuale degli anni sessanta - si svolse dal 23 giugno al 10 luglio 1965, giorno della finalissima di Fiuggi.\nIn questa edizione furono incluse tre escursioni all'estero, nelle \"tappe\" del 1\u00ba luglio, quando la \"carovana\" si trasfer\u00ec a Mosca, del 7 luglio, con spettacolo a Francoforte sul Meno, e dell'8 luglio, con \"show\" a Vienna.\nTappe.\nFinalissima"}
{"id": "107661", "revid": "15756", "url": "https://it.wikipedia.org/wiki?curid=107661", "title": "Fiat Nuova 500", "text": "La FIAT Nuova 500, anche conosciuta impropriamente come FIAT 500 o con il popolare appellativo \"Cinquino\", \u00e8 un'automobile superutilitaria della casa torinese, prodotta dal luglio 1957 all'agosto 1975 e, in versione Giardiniera, fino al 1977.\nContesto.\nNon appena messo in vendita, il modello \"600\" riscosse un successo enorme, anche grazie al diffuso ottimismo generato dal miracolo economico e al sistema rateale messo a punto dalla SAVA. Tuttavia, ancora grandi strati della popolazione italiana non avevano la potenzialit\u00e0 economica per acquistare un'automobile, continuando a preferire le motociclette o le neonate microvetture tipo la ISO Isetta.\nPensando a questo enorme bacino di potenziale clientela, Vittorio Valletta aveva incaricato Dante Giacosa di realizzare, contemporaneamente alla \"600\", un'automobile superutilitaria, i cui costi di acquisto, uso e manutenzione, potessero essere compatibili con il modesto bilancio delle famiglie operaie.\nL'idea attorno alla quale lavorare arriv\u00f2 inaspettatamente da Hans Peter Bauhof, un giovane impiegato tedesco della Deutsche-Fiat di Weinsberg che, nel 1953, invi\u00f2 alla casa di Torino i disegni di una microvettura a due posti, ispirata nelle forme al celebre Maggiolino, motorizzata con un propulsore due tempi posizionato posteriormente.\nGiacosa esamin\u00f2 il progetto di Bauhof e bocci\u00f2 immediatamente il motore. Il disegno della carrozzeria, per\u00f2, gli piacque e lo schema tecnico risultava perfetto per ottenere un basso costo di produzione. Vennero allestiti i primi prototipi di forma, fino ad ottenere un eccellente Cx (coefficiente di resistenza aerodinamica) di 0,38, e contemporaneamente inizi\u00f2 la progettazione del motore.\nI tempi necessari per la progettazione e lo sviluppo del nuovo propulsore erano per\u00f2 incompatibili con l'urgenza aziendale di immettere il modello \"600\", ragion per cui l'operazione ebbe qualche ritardo.\nStoria e modelli dal luglio del 1957 all'agosto del 1975.\nSoddisfatte le immediate esigenze dell'azienda, Giacosa pot\u00e9 finalmente dedicarsi con calma al motore della \"Nuova 500\".\nVennero allestite e testate unit\u00e0 prototipali a benzina a quattro tempi con due cilindri raffreddati ad aria forzata, in varie configurazioni: a camere di combustione in testa e a camere laterali, ad alberi a camme in testa e ad alberi a camme nel basamento con punterie ad aste e bilancieri, a cilindri paralleli e a cilindri contrapposti, a disposizione longitudinale e a disposizione trasversale.\nLa versione a cilindri contrapposti era per\u00f2 osteggiata dallo stesso Giacosa a causa dei costi eccessivi, mentre le altre venivano via via scartate per scarsa affidabilit\u00e0 o eccesso di vibrazioni. La scelta definitiva cadde sul motore longitudinale a due cilindri paralleli con camere di combustione a tetto in testa e punterie ad aste e bilancieri, due valvole per cilindro, raffreddato ad aria forzata, 479\u00a0cm\u00b3 di cilindrata, erogante 13 cv. L'unit\u00e0 non riuscir\u00e0 mai ad essere del tutto priva di vibrazioni a causa della scelta progettuale dei pistoni affiancati; si sopperisce montando il motore a sbalzo su una piccola sospensione a molla ancorata alla traversa posteriore che diverr\u00e0 una tra le caratteristiche pi\u00f9 note della 500.\nFu un capolavoro di \u201ceconomia\u201d: il filtro dell'olio in asse con l'albero motore permise grosse semplificazioni, e l'albero a gomiti fu realizzato in ghisa fusa cava, anzich\u00e9 in acciaio fucinato.\nAncora, venne sviluppata una versione del motore con i cilindri paralleli ma orizzontali (\u201ca sogliola\u201d) che sar\u00e0 la base del progetto 110B che, realizzato dalla Autobianchi, diventer\u00e0 la Bianchina, e che sar\u00e0 poi affiancato dalla versione \u201cGiardiniera\u201d della stessa \u201cNuova 500\u201d.\nLa \"500 N\" prima serie.\nIl 1\u00ba luglio 1957, la \"Nuova 500\" venne mostrata in anteprima al Presidente del Consiglio Adone Zoli, nei giardini del Viminale. Il 2 luglio la vettura fu presentata presso il circolo Sporting di Torino, tradizionale cornice in cui la FIAT ufficializzava all'epoca le sue novit\u00e0; alla serata di gala fece gli onori di casa il \"gotha\" aziendale, composto dal presidente Vittorio Valletta, dai vicepresidenti Gianni Agnelli e Gaudenzio Bono, dal responsabile dell'ufficio stampa Luigi Pestelli, oltre a vari dirigenti e tecnici. Ad attendere le autorit\u00e0, i giornalisti e le varie personalit\u00e0, una cinquantina di esemplari del nuovo modello, tutte di colore grigio e accompagnate da meccanici in tuta bianca, schierate a bordo piscina e pronte per un giro di prova. Tra i molti che vollero cimentarsi alla guida della \"Nuova 500\", anche il campione di Formula 1 Nino Farina.\nIl nome di \"Nuova 500\" fu scelto per sottolineare la discendenza e la comunanza alla 500 \"Topolino\", quale automobile di minor costo della gamma FIAT, fissato a 490.000 lire, pari a circa 13 stipendi di un operaio.\nL'allestimento di questa prima serie era davvero spartano anche per l'epoca, e mancavano soprattutto le cromature, tanto amate dagli italiani in quegli anni. I cerchi delle ruote, in lamiera color giallo crema, fissati con quattro bulloni a vista, erano stati appositamente concepiti per escludere la necessit\u00e0 di usare le coppe alle ruote, che tra l'altro montano pneumatici di 12 pollici, fino a quel momento mai prodotti. Mancavano anche le levette del devioluci e delle frecce sul piantone dello sterzo, le luci si comandavano interamente con la chiave di accensione modello Bosch a sei posizioni (solo luci di posizione, neutra, marcia a luci spente, marcia con posizioni, marcia con anabbaglianti, marcia con abbaglianti), le frecce con una levetta trasparente che incorporava la spia di funzionamento posizionata al centro della plancia poco sopra la chiave. I vetri erano fissi tranne i due deflettori laterali apribili a compasso, senza fermo, che, a piena apertura, disturbavano l'azione delle mani sul volante: l'aria, a capote chiusa, confluiva dall'esterno esclusivamente da questi deflettori o dalle due feritoie poste sotto i fari anteriori, che, tramite due tubi nel bagagliaio, potevano immettere l'aria da due bocchette con sportellini a farfalla dislocate sotto la plancia. Dall'ottobre del 1959, tuttavia, le feritoie saranno rimpiazzate dagli indicatori di direzione frontali, per adeguare l'auto al Nuovo Codice della strada. Il tetto era costituito da un'ampia \"capote\" in tela impermeabilizzata che scendeva fino al limite del cofano posteriore e incorporava il lunotto in vinile; questa capote si apriva sostenuta da lunghi pantografi e poteva essere arrotolata. Mancava il sedile posteriore e al suo posto c'era solo una panchetta non imbottita, per via della quale la vettura venne omologata per soli due posti: questa fu una scelta ben ponderata dalla FIAT, che non aveva alcuna intenzione di scoraggiare le vendite di successo della coeva 600. I fari non avevano le future cornicette cromate. Lo sbrinatore del parabrezza era un optional. Parecchie saldature erano a vista e la tappezzeria degli interni in sky, molto povera ed essenziale.\nSecondo l'uso di quegli anni, le portiere si aprivano a vento, erano cio\u00e8 incernierate posteriormente. L'aria per il raffreddamento del motore, che assolveva anche la funzione del riscaldamento interno, era aspirata dalla presa d'aria a griglia subito sotto il lunotto posteriore. La trazione era posteriore come su quasi tutte le automobili di quel periodo e il cambio aveva quattro marce non sincronizzate pi\u00f9 la retromarcia (innesti ad imbocco rapido). Lo schema sospensivo era quello della 600: anteriormente balestra e ammortizzatori, posteriormente ruote indipendenti con molle elicoidali coassiali agli ammortizzatori. Anche l'impianto frenante idraulico a quattro tamburi era ereditato dalla 600, ma le ganasce erano autocentranti con recupero automatico del gioco (prima auto FIAT a montare questo dispositivo). Le luci posteriori erano di forma ovale e comprendevano le luci di posizione, gli stop (rossi) e gli indicatori di direzione (arancio); i proiettori anteriori comprendevano soltanto le luci abbaglianti e anabbaglianti, mentre le posizioni anteriori erano incorporate con gli indicatori di direzione in una gemma a forma di goccia (con lampadina a doppio filamento di colore bianco) posta sui parafanghi anteriori.\nLa plancia era assai spartana e comprendeva: il piccolo cruscotto a palpebra, chiave di accensione e comando luci a sei posizioni, interruttore per la luce del quadro, interruttore dei tergicristalli a tre posizioni: fermo, avviato, ritorno (il ritorno automatico non c'\u00e8), deviatore a levetta trasparente per le frecce con spia incorporata. Il cruscotto incorpora tachimetro, contachilometri, spia delle luci (verde), della dinamo o generatore, della benzina e dell'olio (rosse). Sono presenti tre dischetti rossi posti in corrispondenza dei 23\u00a0km/h, 40\u00a0km/h e 65\u00a0km/h per indicare i limiti delle marce inferiori. Il fondoscala \u00e8 100\u00a0km/h. Sotto la plancia \u00e8 collocato il vano portaoggetti, in lamiera. Volante, cruscotto, pomello del cambio sono di colore beige neutro. Subito dietro la leva del cambio, sul tunnel, ci sono le due levette in metallo che comandano il motorino di avviamento e l\"'aria\", cio\u00e8 l'arricchitore della miscela aria-benzina utile per le partenze a freddo.\nGli accessori disponibili a richiesta sono tre: sbrinatore del parabrezza, pneumatici con il fianco bianco e tinta Bleu Scuro 456 (gratuito).\nL'accoglienza del pubblico \u00e8 tuttavia piuttosto tiepida rispetto alle previsioni, se non addirittura fredda poich\u00e9, come diceva il pubblico dell'epoca a cui la vettura era indirizzata, \u00abnessuno torna indietro\u00bb. La nuova piccola vettura appare troppo spartana agli occhi dei pi\u00f9, ormai usi alla vista delle luccicanti cromature che adornano le altre automobili. Il cliente-tipo ipotizzato dall'azienda \u00e8 il vecchio proprietario di \"Topolino\" e chi usa piccole motociclette per gli spostamenti quotidiani, tanto che nella parata inaugurale partita dagli stabilimenti Mirafiori le nuove 500 sfilano davanti a una Gilera Saturno del 1956 con marmitta Abarth, motocicletta assai famosa in quegli anni e di prezzo paragonabile. Molti di questi vedono per\u00f2 di mal occhio i soli due posti e la giudicano troppo costosa rispetto alla sorella maggiore: meglio accantonare qualche soldo in pi\u00f9 e acquistare la 600. Anche le prestazioni sono motivo di critica, il motore \u00e8 poco elastico, la potenza modesta, la velocit\u00e0 massima un po' troppo bassa, il motore bicilindrico vibra troppo ai bassi regimi ed \u00e8 troppo rumoroso agli alti.\nBasterebbe forse poco di pi\u00f9 per accontentare la clientela, e l'azienda corre ai ripari. Nel settembre dello stesso anno esce una versione lievemente revisionata, con l'aggiunta alla lista degli optional delle coppe ruota cromate, ma non basta. Si pensa allora a un aggiornamento sostanzioso e si lavora sia sul motore sia sull'allestimento. Il primo viene rivisto nel carburatore (Weber 24IMB2) nella fasatura e nell'alzata delle valvole migliorandone l'erogazione ed elevandone la potenza alla soglia dei 15 CV a giri al minuto, il secondo si arricchisce di molti dettagli ritenuti irrinunciabili come le modanature cromate sulle fiancate e i finestrini discendenti. La velocit\u00e0 massima sale a 90\u00a0km/h.\nA partire dal novembre 1957 la Nuova 500 viene quindi commercializzata in due versioni: Economica (quella della presentazione, venduta a lire anzich\u00e9 ) e Normale, con l'allestimento migliorato descritto sopra (venduta a 490.000 lire). Caso unico nella storia dell'automobile, i proprietari delle Nuova 500 Economica vendute prima del lancio della Normale, ricevono la differenza di 25.000 lire tramite assegno e vengono invitati presso le Stazioni di Servizio autorizzate FIAT per l'aggiornamento gratuito del motore.\n\u00c8 importante osservare che \"la Nuova 500 economica non fu la prima Nuova 500 prodotta\". Questo ruolo spetta alla cosiddetta \"prima serie\" che rest\u00f2 in produzione solo tre mesi: dal luglio 1957 al settembre 1957. Il nome ufficiale della prima serie \u00e8 semplicemente Nuova 500; le serie successive conservano questo nome ma gli affiancano una denominazione esplicativa (Economica, Normale, America, Sport, Giardiniera D, Giardiniera F e Giardiniera Autobianchi, D, F, L, R; nelle varianti trasformabile e tetto apribile) quasi mai indicata sul corpo della vettura in modo chiaro ed inequivocabile.\nPer questi motivi un esemplare originale della prima serie \u00e8 oggi di eccezionale rarit\u00e0 e valore economico.\nLa \"500 N Economica\".\nLa spartana Nuova 500 presentata in luglio, nel novembre del medesimo anno, per il Salone di Torino subisce alcune modifiche: prima fra tutte il nome, che diventa \"Fiat Nuova 500 Economica\". \u00c8 quasi identica alla prima serie, ma il motore sviluppa 15 CV a 4\u00a0200 giri/min e presenta alcuni piccoli dettagli rivisti, tra i quali il fermo di apertura per i deflettori e i finestrini discendenti. Raggiunge i 90\u00a0km/h.\nLa \"500 N Normale\".\nFrutto dello sdoppiamento della gamma per aumentare la richiesta dal pubblico, viene presentata al salone di Torino.\nEquipaggiata con il 479\u00a0cm\u00b3 da 15 CV a 4000 giri, tocca i 90\u00a0km orari. La dotazione di serie \u00e8 ora pi\u00f9 ricca e offre fari anteriori con cornici in alluminio, sporgenti, alette parasole, profili in alluminio sul cofano anteriore e modanature sulle fiancate, coppe in alluminio lucidato copricerchi, finestrini anteriori discendenti, deflettori con il fermo d'apertura, sedile posteriore imbottito, comandi delle frecce e delle luci a levetta sul piantone dello sterzo, al posto del deviatore per le frecce a centro plancia viene messa la relativa spia. Compare la scritta identificativa \"Nuova 500\" sul cofano posteriore. Il prezzo \u00e8 fissato ancora alle 490.000 lire della prima serie ma l'allestimento \u00e8 ora pi\u00f9 completo.\nCon questa vettura inizia il boom della 500 che culminer\u00e0 negli anni sessanta con le versioni D e F. La piccola automobile piace, le vendite salgono con rapidit\u00e0 e diviene un fenomeno sociale al pari della 600 o forse pi\u00f9. C'\u00e8 chi l'acquista perch\u00e9 non pu\u00f2 permettersi altro, e c'\u00e8 chi la compra perch\u00e9 pu\u00f2 permettersi tutto.\nLa \"500 Sport\".\nPer migliorare le vendite, fino ad allora un po' stagnanti, della Nuova 500, nel 1958 per offrire una vettura con pi\u00f9 brio agli appassionati viene lanciata la Nuova 500 Sport, nelle versioni \"Berlina\" e \"Berlina Tetto Apribile\". Quest'ultima \u00e8 la prima 500 a montare il mezzo tetto in tela, adottato poi a partire dalla Nuova 500 Tetto Apribile.\nLe modifiche sono numerose e riguardano motore e carrozzeria. La Sport si riconosce subito per il tetto in metallo rigido, percorso da nervature e la caratteristica livrea bicolore bianca con la fascia rossa che percorre l'intera fiancata all'altezza della linea di cintura e cerchi rossi. Il motore vede aumentare la cilindrata che passa da 479\u00a0cm\u00b3 a 499,5\u00a0cm\u00b3, nuovo albero a camme in acciaio con diversa fasatura, condotti di aspirazione lucidati, molle delle valvole rinforzate, rapporto di compressione aumentato; monta carburatore Weber 26 IMB2 con getto principale e tubo di Venturi di diametri lievemente maggiori. La potenza sale a 21,5 CV e la velocit\u00e0 massima supera i 105\u00a0km/h, grazie anche a un diverso rapporto al ponte 8/39, adottato in seguito anche sulla 500 R. Questo motore sar\u00e0 in seguito adottato, un po' rivisto e addolcito, anche sulle versioni D, F, L e sulla Autobianchi Bianchina Special. Il prezzo \u00e8 fissato a 560\u00a0000 lire.\nPoco dopo viene allestita anche in versione \"tetto apribile\", con la capote ridotta e i cerchi color argento. Il prezzo \u00e8 inferiore alla versione tetto rigido, solo 495.000 lire, perch\u00e9 in quegli anni il costo di produzione delle automobili era legato quasi solo alla quantit\u00e0 di lamiera utilizzata.\nAll'interno la Nuova 500 Sport differiva dalle altre versioni solo per il cruscotto. Era infatti uguale nella forma, ma con scala 0-20-40-60-80-100-120\u00a0km/h e circolini rossi dei limiti di velocit\u00e0 posti a 30, 50 e 75\u00a0km/h, a causa del rapporto al ponte pi\u00f9 lungo. Questa scala tachimetrica sar\u00e0 riutilizzata anche sulla 500 R, che monter\u00e0 lo stesso cruscotto (forma identica ma di colore nero), in quanto aveva lo stesso rapporto al ponte.\nGi\u00e0 nei primi mesi dopo il lancio iniziano i primi riscontri sportivi: la 500 Sport vince molte gare, tra cui la famosa 12 Ore di Hockenheim del 1958 dove si classifica ai primi quattro posti nella categoria fino a 500\u00a0cm\u00b3, e accresce l'interesse del pubblico verso l'intera gamma come sperato dall'azienda.\nLa \"500 Trasformabile\" e la \"500 Tetto apribile\".\nNel 1959 la 500 viene omologata per quattro posti veri e presentata al salone di Ginevra in due nuovi modelli: la \"Nuova 500 Trasformabile\", che presenta ancora l'allestimento della Economica e la capote fino al cofano motore e la \"Nuova 500 Tetto apribile\", che riprende l'allestimento della Normale e il mezzo tetto apribile della Sport. Finalmente il pianale viene modificato sotto i sedili anteriori, dove vengono ricavati i pozzetti per i piedi degli occupanti posteriori, viene montato un sedile posteriore imbottito e viene omologata per 4 persone.\nConseguentemente alla maggiore portata, il retrotreno viene irrobustito. Il motore \u00e8 rivisto e la potenza sale a 16,5 cv, la velocit\u00e0 massima raggiunge i 95\u00a0km/h.\nAnche i prezzi cambiano: la trasformabile \u00e8 offerta a 395\u00a0000 lire, la tetto apribile a 435\u00a0000 lire.\nNell'ottobre dello stesso anno la gamma si adegua al Nuovo Codice della strada. I fanali posteriori (montati anche sulla 600 D), pi\u00f9 grandi e modificati con l'aggiunta di catadiottri, le prese d'aria a griglia sotto i fari sono eliminate e al loro posto appaiono gli indicatori di direzione frontali che svolgono anche ruolo di luci di posizione. Le lucciole cambiano forma, rotonde anzich\u00e9 a goccia.\nLa \"500 America\".\nDal dicembre del 1957 le 500 vennero anche importate negli Stati Uniti via mare con l'Italterra suscitando molta curiosit\u00e0 e forte simpatia presso il pubblico americano, per le loro minime dimensioni e per il rumore del piccolo motore bicilindrico raffreddato ad aria. Rispetto alle versioni destinate al mercato interno e pi\u00f9 in generale europeo, le Nuova 500 Normale, Sport, D e Jolly esportate negli Stati Uniti avevano grossi fanali anteriori, che davano ai loro musetti una simpatica aria da ranocchia, che in realt\u00e0 servivano per rispettare l'altezza minima del fascio luminoso imposta dalle leggi sulla circolazione negli USA.\nUn'altra caratteristica dei fari americani era la costruzione cosiddetta \"sealed beam\", cio\u00e8 la classica lampadina sfilabile alla quale siamo abituati in Europa, ma con il corpo stesso del faro, ovviamente del tipo sigillato, che fungeva da ampolla con il filamento annegato direttamente nella parabola. Cambiarono anche le luci posteriori, che inizialmente furono dotate di un supporto per alloggiare i fanaletti inglesi Lucas omologati per gli USA, quindi fanaletti italiani appositamente costruiti e omologati.\nDiversi e pi\u00f9 grandi erano pure gli indicatori di direzione. Quelli davanti tondi e disposti sopra le griglie della ventilazione interna, erano realizzati anch'essi secondo le norme americane, tuttavia qualche anno dopo apparvero pure sui modelli italiani con disegno molto simile, ma in posizione diversa.\nOltre la fanaleria, le Fiat 500 \"tipo America\" avevano altre modifiche richieste dall'utenza americana, come la scala del tachimetro-contachilometri in miglia, le scritte delle spie in inglese e i paraurti di dimensioni maggiori e dotati di rostri, per resistere a piccoli urti, dato che gi\u00e0 allora gli automobilisti d'oltre Oceano avevano l'abitudine di manovrare \"a spinta\" nei parcheggi.\nComunque l'interesse svan\u00ec presto e le importazioni cessarono nel 1961.\nLa \"500 Giardiniera (G)\" e \"Commerciale\".\nIl 1960 \u00e8 un anno ricco di novit\u00e0 per l'intera gamma e vede la nascita della Giardiniera e della versione D.\nGi\u00e0 da qualche tempo si avvertiva la mancanza della vecchia \"Topolino Giardiniera Belvedere\", ci\u00f2 che oggi chiameremmo \"station wagon\" o \"familiare\". Il problema \u00e8 serio perch\u00e9 l'ingombro del motore impedisce la costruzione di un vano di carico allungato. Ancora una volta il genio del progettista, Dante Giacosa, escogita una soluzione di grande interesse tecnico: il motore a sogliola, che pu\u00f2 essere alloggiato interamente sotto il pianale di carico. Nel maggio del 1960 nascono cos\u00ec le versioni \"Giardiniera\" e \"Commerciale\", quest'ultima caratterizzata dall'assenza di superfici vetrate posteriori, anche denominata \"Furgoncino\".\nIn sostanza i cilindri vengono abbattuti di lato e resi orizzontali, il convogliatore dell'aria viene modificato per avvolgere il nuovo propulsore e la ventola centrifuga \u00e8 rimpiazzata da una ventola radiale. La presa d'aria \u00e8 sostituita da due prese d'aria a colonna incorporate nei montanti posteriori. La cilindrata \u00e8 la stessa del motore che equipaggia la 500 Sport, per\u00f2 potenza ed erogazione vengono ingentilite per adattarsi al diverso impiego. Il propulsore eroga 17,5\u00a0cv e la vettura raggiunge i 95\u00a0km/h.\nQuesto motore venne utilizzato anche sulla Autobianchi Bianchina Panoramica, che si affianca alla 500 Giardiniera rivolgendosi per\u00f2 ad un pubblico alla ricerca di vetture pi\u00f9 ricercate ed eleganti.\nLa carrozzeria \u00e8 rivista radicalmente. La nuova versione adotta la stessa carrozzeria della berlina fino al termine delle portiere anteriori, quindi anch'esse con apertura controvento, e si allunga poi verso il posteriore con forma pi\u00f9 squadrata. La coda \u00e8 del tutto nuova e squadrata, al posto del cofano motore c'\u00e8 il portellone posteriore incernierato di lato e apribile come una portiera. Il passo si allunga di 10\u00a0cm. I finestrini posteriori sono rettangolari e scorrevoli. I fanalini hanno la parte superiore a goccia, la luce della targa \u00e8 diversa. Il tetto \u00e8 rigido solo in parte e ricompare una capote molto allungata. Sospensioni e impianto frenante sono irrobustiti per via del maggior peso e del carico trasportabile, ceppi e tamburi derivano da quelli usati sulla 600. Lo schienale del sedile posteriore \u00e8 abbattibile per formare un lungo vano di carico, inizialmente non piano per via dell'angolo residuo; in seguito fu reso del tutto piano grazie alla pi\u00f9 sottile imbottitura adottata per lo schienale.\nLe dimensioni sono maggiori rispetto alla berlina: la Giardiniera \u00e8 lunga 3,185 metri (21,5\u00a0cm in pi\u00f9) e alta 1,354 metri (2\u00a0cm in pi\u00f9). La 500 Giardiniera dal marzo all'ottobre 1960 riprende la meccanica della Nuova 500 Tetto Apribile (serbatoio carburante allungato). Dall'ottobre 1960 al marzo 1965 segue la Nuova 500 D e tutte le migliorie introdotte su questa nel corso della produzione (serbatoio a cubetto). All'interno spia delle frecce (sopra al commutatore d'accensione) e spia dei proiettori a piena luce (a sinistra del cruscotto). Levette di starter e avviamento in fusione con pomello di plastica. Coppe ruota bombate. Dal 1961 lavavetro e imbottitura sotto alla plancia. Dal 1964 tergicristallo con ritorno automatico, balestra anteriore con sei lame invece di cinque e moulure sulle fiancate al filo delle maniglie pi\u00f9 corte nella parte posteriore.\nDal marzo 1965 al gennaio 1967 segue il modello Nuova 500 F. \u00c8 caratterizzata da serbatoio da 22 litri e forma allungata, eliminazione delle cromature sul cofano e sulle fiancate all'altezza delle maniglie (rimangono quelle sui sottoporta) e coppe ruote meno bombate (tipo Fiat 850). All'interno l'impostazione \u00e8 la stessa della berlina \"F\": cruscotto con scala 0-20-40-60-80-100-120\u00a0km/h, scritta \"Generat.\" anzich\u00e9 \"Dinamo\" sulla spia del generatore, spie abbaglianti a destra del cruscotto e frecce a sinistra, interruttori luce quadro, luci e tergicristallo allineati. Nuovo motorino tergicristallo (pi\u00f9 battute al minuto). Reggispinta della frizione a sfere anzich\u00e9 in grafite.\nLa versione Autobianchi della Giardiniera.\nNel febbraio 1968 l'Autobianchi entra totalmente nell'orbita Fiat, e la produzione della 500 Giardiniera viene trasferita definitivamente a Desio (MB): per il mercato italiano la denominazione diventa \"Autobianchi Giardiniera 500\".\nCambia il frontale, che riprende quello della Bianchina, mentre prima era quello delle 500 D e F; all'interno il volante e il cruscotto sono quelli che verranno poi montati sulla 500 R, neri.\nA partire dal 1972 i vetri posteriori scorrevoli verranno soppiantati da quelli con l'apertura a compasso mentre le grigliette di aerazione del motore poste sui montanti posteriori verranno montate in plastica anzich\u00e9 in alluminio.\nDal 1974 al 1977 cambia il frontale (con fregio Autobianchi realizzato sugli attacchi di quello della Fiat 500 R) ed i finestrini posteriori, con apertura a compasso oppure fissi.\nDella giardiniera viene prodotta una variante chiamata \"Furgoncino 500\". Offre i due soli posti anteriori e vano di carico pi\u00f9 spazioso grazie alla mancanza del sedile posteriore. I finestrini posteriori e la capote sono sostituiti da parti rigide in lamiera. Il tetto \u00e8 irrobustito da quattro nervature e dietro ai sedili anteriori viene aggiunto un vano a pozzetto coperto da un coperchio in lamiera a filo del vano di carico.\nLa \"500 D\".\nNell'ottobre del 1960, poco dopo la Giardiniera, viene presentata una versione molto rinnovata della berlina, la \"Nuova 500 D\". Sostituisce tutti i modelli precedenti, compresa la Sport. Da ora non esistono pi\u00f9 le varianti tetto apribile e trasformabile in quanto l'omologazione OM 1146 riporta unicamente e misure della capote apribile fino a met\u00e0 tetto. Nonostante l'altra met\u00e0 sia un pezzo di lamiera rimovibile, non \u00e8 possibile montare la capote lunga come sulla 500 N Economica in quanto il traversino che divide il tetto dalla capote \u00e8 parte della struttura e in caso di rimozione, non \u00e8 pi\u00f9 possibile circolare su strada; tutto \u00e8 unificato nella nuova versione D che, con la Giardiniera, costituisce la gamma 1960 della Fiat Nuova 500.\nDeriva in modo diretto dalla 500 tetto apribile di cui accoglie le ultime innovazioni del 1959 ma adotta il propulsore di 499,5\u00a0cm\u00b3 della 500 Sport, ingentilito nell'erogazione e nella potenza massima per erogare 17,5 CV a 4400 giri al minuto anzich\u00e9 i 21 CV originali, tramite anche l'adozione di un diverso carburatore (Weber 24IMB) per ridurre le emissioni.\n\u00c8 omologata per quattro persone. L'allestimento di serie si arricchisce di qualche dettaglio: divanetto posteriore meglio imbottito e con lo schienale ribaltabile al fine di creare un utile piano di carico; bordo del sottoplancia imbottito per attutire eventuali urti con le ginocchia; spie di lampeggiatori e abbaglianti a sinistra del cruscotto (con luminosit\u00e0 ad intensit\u00e0 regolabile); accensione della luce di cortesia interna all'apertura della porta lato guidatore; serbatoio a cipolla (capacit\u00e0 da 21 litri), posizionato solo sul lato guida per favorire le dimensioni del bagagliaio anteriore; cuscinetti paratesta su entrambe le colonne interne posteriori per i passeggeri del divanetto.\nLa scatola del filtro dell'aria non \u00e8 pi\u00f9 chiusa con tre bulloni, ma con due pi\u00f9 pratici galletti a pressione. Come optional sono ancora disponibili gli pneumatici a fianchi bianchi e l'autoradio. La velocit\u00e0 massima raggiunge i 95\u00a0km/h, come la Giardiniera.\nNel corso del 1961 vengono offerte di serie le alette parasole imbottite, il posacenere al centro della plancia, il lavavetro manuale a pompetta, la luce di cortesia ad accensione automatica comandata dalla portiera lato guida. Nel 1964 i tergicristalli divengono a ritorno automatico, le modanature sulle fiancate all'altezza delle maniglie diventano un po' pi\u00f9 corte nella parte posteriore e la balestra anteriore \u00e8 a sei lame invece di cinque.\nAccessori dell'epoca, diffusi e prodotti anche al di fuori della FIAT, erano: il servoclacson o anello clacson, prodotto dai Fratelli Vitaloni di Torino (per consentire un pi\u00f9 agevole uso del segnalatore acustico senza staccare le mani dalla corona del volante); il coprivolante in vinilpelle, tipico accessorio presente in numerose auto, per facilitare la presa della corona nella guida; l'aletta parasole con specchietto incorporato nel lato passeggero; le maniglie passeggero stile Giardiniera; il fregio per il piano del cruscotto con scritta \"FIAT NUOVA 500\" in oro su fondo panna, oppure con scritta \"cinquecento\" e maniglia di plastica per il passeggero anteriore; i tappetini in gomma di vari colori (rosso, nero, ocra, avana, grigio, verde, azzurro) e in diversi pezzi (da 2 a 6); la mascherina anteriore interamente in alluminio o in plastica ma con i baffi in alluminio; la chiusura del cofano-motore con chiave; la chiusura del cofano anteriore con stemma smaltato FIAT rosso, triangolare, in alluminio lucidato e munito di chiave; il BLOSTER, antifurto, comandato a chiave, per bloccare l'articolazione dello sterzo (applicato lungo il devioluci con un morsetto a molla che agisce da sotto); il tappo del serbatoio della benzina munito di chiave; i rostri per i paraurti con rinforzo in gomma per attutire gli urti quotidiani dovuti alle nefaste azioni dei parcheggiatori distratti o poco attenti; il terminale di scarico cromato da applicare al tubo finale della marmitta, usato sia per ragioni estetiche sia per indirizzare il fumo di scarico pi\u00f9 in basso; la \"mensola\" porta-oggetti in plastica nera, stile FIAT 600, da applicare sotto il cruscotto, lungo tutta la sua estensione; il gancetto appendiabiti (che poteva essere incorporato anche nelle maniglie passeggero); le foderine dei sedili in tessuto o in vimini; il gancio per tenere la capote semiaperta mentre l'auto \u00e8 in movimento, al fine di garantire una maggiore aerazione dell'abitacolo (veniva applicato, al momento, tra il centro dell'asta anteriore del telaio e la parte alta del parabrezza).\nTutti questi optional, le abbondanti cromature di gran moda nei primi anni '60, e, come scriveva la rivista \"Quattroruote\" nel 1962, la linea riuscita, compatta e tondeggiante, decretarono il definitivo successo della 500. La sigla \"D\" era, adesso, la naturale e avanzata prosecuzione della vecchia FIAT Topolino 500 C: rester\u00e0 in produzione fino al 1965.\nDa essa la Moretti ricav\u00f2 la splendida 500 Coup\u00e9, prodotta in 25\u00a0000 esemplari.\nLa \"500 F\".\nNel 1965 viene presentata la \"Nuova 500 F\", erede della \"D\", destinata a divenire negli anni la versione con il maggior numero di unit\u00e0 costruite. Le novit\u00e0 sono soprattutto estetiche: la pi\u00f9 evidente l'inversione nell'apertura delle portiere, incernierate con 8 viti per porta da cui il termine \"otto bulloni\" che contraddistingue le prime F dal Marzo 1965 indicativamente fino a Novembre 1965 ovvero con numero di telaio di poco superiore il milione (questa versione \u00e8 oggi molto ricercata per via di una produzione durata \"solo\" 10 mesi) ove si passer\u00e0 poi alla classica incernieratura con 4 viti per porta.\nTale modifica, nel 1965, fu dovuta al Codice della strada che impose per tutti i modelli l'incernieratura delle porte anteriore, per una maggiore sicurezza. La FIAT adegu\u00f2 quindi anche la 500 berlina, ma non la Giardiniera, che mantenne l'apertura invariata per tutta la produzione (fino al 1977), in quanto il Codice prevedeva una deroga per i veicoli commerciali. Anche se non esistono dati ufficiali, presumibilmente da Dicembre '65 la Fiat abbandona la configurazione delle cerniere a 8 viti e passa a quella standard a 4 viti, che da ora in poi rimarr\u00e0 immutata fino all'ultimo esemplare di Fiat 500 prodotto. In queste prime serie del modello F, indicativamente fino a Gennaio '66, la Fiat riversa su questo nuovo modello parti e componenti originariamente destinati alla versione precedente D, oramai fuori produzione. Questo avviene per portare ad esaurimento le scorte componenti della D ancora presenti a magazzino.\n\u00c8 anche l'inizio dell'era della plastica, che sostituisce numerose parti in lamiera e metallo.\nLa carrozzeria \u00e8 rivista molto pi\u00f9 di quanto non sembri per la sola inversione delle porte. In pratica rimangono della scocca della 500 D solo il cofano motore e la parte frontale.\nCambiano anche altri dettagli importanti: il parabrezza \u00e8 pi\u00f9 ampio e offre maggiore visibilit\u00e0; il tetto \u00e8 costruito in pezzo unico con i montanti e non pi\u00f9 imbullonato alle colonne; il fregio frontale \u00e8 realizzato in un unico pezzo di plastica (dal 1966) e non ha pi\u00f9 i baffi in alluminio separati. Tuttavia fino al Novembre 1965 la 500 F monta ancora il fregio anteriore della D, composto da tre pezzi: mascherina centrale in plastica cromata con logo Fiat e baffi in alluminio.\nLe maniglie delle portiere sono cromate e la loro forma \u00e8 adatta al nuovo tipo di apertura; i copricerchi (o coppe) sono in acciaio (dal 1967) e non pi\u00f9 in alluminio lucidato; i fari anteriori hanno le cornicette in metallo cromato (dal 1966) anzich\u00e9 in alluminio e adottano proiettori a fascio asimmetrico; le luci di posizione perdono le basette di alluminio come i fanali posteriori, ora di forma pi\u00f9 squadrata; la capote si chiude con un solo gancio centrale di plastica nera anzich\u00e9 con i due piccoli gancetti metallici situati ai due lati del tetto; vengono eliminati il profilo in alluminio sul cofano anteriore e le modanature sulle fiancate; i tre interruttori della plancia (luci, illuminazione quadro, tergicristallo) sono allineati lungo il cruscotto; la tasca portaoggetti \u00e8 in fibrite (una specie di cartone pressato spalmato) e ha dimensioni maggiori; il serbatoio non \u00e8 pi\u00f9 a cipolla ma cilindrico e la sua capacit\u00e0 sale a 22 litri. Il motore viene ancora rivisto nella fasatura ed eroga 18 cv. Le sospensioni vengono irrobustite e i semiassi sono di diametro maggiore. Anche l'impianto frenante viene potenziato e adotta cilindretti pi\u00f9 grandi.\nNell'estate 1966 (fino al Telaio 1.211.123) la marmitta non \u00e8 pi\u00f9 a bussolotto come sulla D, ma a semigusci sovrapposti (riconoscibile per le estremit\u00e0 arrotondate) e la luce della targa viene realizzata in plastica e non pi\u00f9 in alluminio lucidato (dal 1966). Fino agli ultimi mesi del 1966 i tergicristalli sono ancora ad attacco \"stretto\", ed il castelletto sul tunnel del leveraggio aria motorino avviamento \u00e8 imbullonato con 2 viti (che diventeranno una sola), anche l'attacco della panchetta posteriore mantiene le staffe a \"L\" tipiche della D. La Griglia aria motore \u00e8 inizialmente a 6 viti per poi passare a 3 tra il marzo e l'aprile del 1966. \u00c8 esistita quindi una piccola interserie chiamata \"6 viti\" prodotta per circa 3 mesi (Gennaio - Aprile '66) con porte incernierate a \"4 bulloni\" e griglia aria a 6 viti.\nNell'ottobre 1968 appaiono alcune modifiche in concomitanza con l'arrivo della versione \"L\" che l'affiancher\u00e0. Scompare la scritta \"Nuova 500\" sul cofano posteriore e appare una targhetta orizzontale, a barre, con la scritta \"Fiat 500\" ed i sedili perdono la lunetta superiore beige e diventano in tinta unita. Dal febbraio 1970 la luce della targa (come sulla L) viene spostata pi\u00f9 in alto. La produzione continua parallelamente a quella della L fino al novembre 1972, quando viene commercializzata l'ultima versione della \"piccola grande auto\", la 500 R.\nLa \"500 L\".\nCambiano i tempi. La FIAT, visto il successo della 500 F, decide di apportare delle sostanziali modifiche estetiche alla piccola vettura, per renderla pi\u00f9 rifinita e \"lussuosa\". Nasce allora, nell'agosto 1968, la \"500 L\".\nLa differenza pi\u00f9 evidente \u00e8 l'adozione di tubi cromati di rinforzo ai paraurti (il cosiddetto \"sistema ercolino\"), per offrire, alla vettura pi\u00f9 piccola d'Italia, maggiore protezione nei parcheggi o nel traffico urbano.\nAll'esterno, oltre i rinforzi tubolari dei paraurti, le modifiche riguardano: tergicristalli, innestati a pressione e non pi\u00f9 avvitati (saranno montati poi anche sulla successive serie della F che resta in produzione affiancata dalla L); fregio con i baffi sostituito dal pi\u00f9 moderno stemma FIAT rettangolare; come nella F, clacson spostato pi\u00f9 in basso, al supporto della balestra; targhetta identificativa con la scritta \u00ab\u00bb su due barre sovrapposte; coppe delle ruote meno bombate e di nuovo disegno pi\u00f9 squadrato; cornici cromate al parabrezza, al lunotto (nelle guarnizioni nere) e sui gocciolatoi laterali.\nAll'interno la 500 L smentisce la leggendaria spartanit\u00e0 della 500 F e dei modelli precedenti con varie rifiniture: sedili reclinabili di serie (gi\u00e0 offerti a pagamento sulla F) e con un disegno nuovo a righe; rivestimento del pavimento in moquette; plancia ricoperta da plastica nera; nuovo cruscotto con indicatore carburante, quasi identico a quello della 850, ma di colore nero anzich\u00e9 beige, con fondoscala 130 anzich\u00e9 140; volante a razze nero con logo rosso FIAT nel pulsante clacson; levette di apertura delle porte di nuovo design e spostate nella parte inferiore; nuove manovelle degli alzacristalli; comode tasche portaoggetti in plastica nera inserite sui due pannelli anteriori degli sportelli; tunnel centrale rivestito in plastica nera e dotato di una vaschetta portaoggetti davanti alla leva del cambio.\nLa meccanica \u00e8 la stessa della F. Per quanto riguarda la carrozzeria, questo modello seguir\u00e0, per ragioni economico-industriali, le modifiche apportate alla F nel corso della produzione: dal 1968 il clacson si sposta dal vano bagagli alla balestra; dal 1970 in alto della luce targa; dal luglio 1972 il cofano motore \u00e8 tenuto aperto da un'astina anzich\u00e9 da una cinghia di gomma.\nAnche gli optional introdotti sulla L, verranno estesi alla F: pneumatici radiali (dall'inizio produzione); antifurto-bloccasterzo (dal '70); rivestimento sedili in panno (dal '69). La gamma-colori si arricchisce di tinte in quel periodo all'ultima moda: nero e giallo. La produzione termina nel novembre 1972, quando la F e la L vengono sostituite dalla 500 R.\nLa \"500 R\".\nNel 1972 viene presentata al salone di Torino l'ultima versione, destinata a chiudere la longeva e intramontabile gamma delle 500: la \"500 R\", ossia \"Rinnovata\". Contemporaneamente \u00e8 presentata anche la Fiat 126.\nIl nuovo modello sostituisce le versioni F e L, che escono di produzione, e riprende i canoni delle prime 500: semplificazione e spartanit\u00e0. Il motore per\u00f2 \u00e8 quello impiegato sulla 126 prima serie: il bicilindrico delle F e L con cilindrata aumentata a 594 centimetri cubi. Sulla nuova 126 eroga 23 cavalli a 4\u00a0800 giri, sulla 500 R la potenza rimane quella delle precedenti versioni: 18 cavalli (a 4\u00a0000 giri anzich\u00e9 4\u00a0400) e la coppia aumenta leggermente. Viene montato il rapporto al ponte pi\u00f9 lungo (8/39) della Nuova 500 Sport, e unitamente al lievissimo aumento di coppia, la 500 R raggiunge finalmente i 100\u00a0km/h. Le caratteristiche all'esterno sono: soppressione di alcune cromature (come le modanature nei sottoporta); targhetta \"FIAT 500\" a barre sovrapposte sul cofano posteriore; cerchi ruote in lamiera stampata della 126, che, per la loro forma, non necessitano di coppe cromate; fregio FIAT a losanga sul frontale.\nAll'interno invece sono evidenti: cruscotto tipo F ma di colore nero e con scala tachimetrica della Nuova 500 Sport, con circolini rossi delle velocit\u00e0 massime posti a 30, 45 e 75\u00a0km/h, in virt\u00f9 delle marce pi\u00f9 lunghe; volante tipo F ma nero; sulla plancia spie indicatori di direzione (a sinistra del cruscotto) e proiettori a piena luce (a destra), interruttore luci, commutatore d'accensione e interruttore tergicristallo: scompare cos\u00ec l'interruttore della luce del cruscotto, che ora si accende automaticamente con le luci di posizione; soppressione di tutte le rifiniture della L: plastica alla plancia, moquette, tasche alle portiere, portaoggetti sul tunnel, etc.; divanetto posteriore di nuovo fisso; sedili non pi\u00f9 reclinabili e rivestiti di vinilpelle in tinta unita, senza nessuna cucitura. Tra gli optional rimangono solo gli pneumatici radiali, i sedili in panno e l'antifurto-bloccasterzo. Il prezzo, a causa dell'inflazione galoppante degli anni '70, sale vertiginosamente da 660.000 lire del 1972 a 1.064.000 lire del 1975, ultimo anno di produzione.\nGli anni Settanta saranno caratterizzati dall'avvento di forme pi\u00f9 spigolose e squadrate, nonch\u00e9 da un uso pi\u00f9 massiccio della plastica: la FIAT 126 prender\u00e0 il posto della 500 negli acquisti dell'epoca, ma non riuscir\u00e0 mai, come aveva profeticamente dichiarato Dante Giacosa, a sovrapporsi alla vettura pi\u00f9 amata d'Italia, capace ancora oggi di scatenare ricordi nostalgici e catturare l'attenzione divertita dei bambini.\nLa produzione FIAT.\nLa produzione dal 1971 avviene non solo a Torino ma anche a Desio nello stabilimento dell'Autobianchi per la 500 Giardinetta e in Sicilia a Termini Imerese in provincia di Palermo. In seguito viene spostata interamente nello stabilimento siciliano. L'ultimo esemplare, una \"500 R\" color turchese farfalla, esce dalle catene di montaggio SicilFIAT il 1\u00ba agosto del 1975, dopo 18 anni dal lancio della prima serie del 1957; l'ultimo esemplare costruito porta il numero di telaio 5.231.518.\nGli esemplari costruiti dal 1957 al 1975 sono:\nper un totale complessivo di oltre 4 250 000 esemplari.\nLe derivate.\nLa \"Nuova 500\" \u00e8 stata oggetto di tante versioni \"speciali\", ovvero versioni costruite in piccola serie, destinate alla nascente categoria delle \"automobiliste\", oppure ad esaudire una richiesta elitaria e, fino ad allora, inimmaginabile: la seconda macchina.\nAlcune versioni erano caratterizzate da modifiche apportate soprattutto alla meccanica. Allestite dai preparatori, in particolare Abarth e Giannini, entrarono subito nel mito e furono vittoriose in molte competizioni.\nAccanto alle versioni pi\u00f9 sportive ci furono altre versioni meno note al grande pubblico e che costituiscono oggi, come al momento della loro presentazione, vere rarit\u00e0, sia a causa del loro prezzo troppo elitario (contraddizione all'epoca eccessiva per un'auto nata come popolare), sia per la scarsa volont\u00e0, da parte di varie aziende automobilistiche e carrozzieri professionisti, di investire in un modello che garantiva un basso margine di miglioramento a causa sia della forte caratterizzazione del volume interno, sia del notevole vincolo del telaio, che poco spazio lasciava alle caratterizzazioni estetiche e meccaniche. Tuttavia l'elenco delle versioni speciali \u00e8 di tutto rispetto: la Francis Lombardi My Car, la Vignale Gamine, la Fiat 500 Lucertola, la Scioneri, la Ghia Jolly, la Frua spider, la Canta, la Viotti, la Monterosa Cabriolet, la Siata Trasformabile, la Ferves Ranger. Ci furono persino prototipi realizzati da Bertone, Pininfarina, Allemano, Savio, Boano ecc.\nSi ricorda inoltre la versione estera, prodotta su licenza Fiat, dall'austriaca Steyr-Daimler-Puch.\nAbarth 500.\nLa \"Nuova 500\" venne elaborata nella meccanica dalla Abarth di Torino. Le versioni elaborate si prestavano all'uso su strada e su pista, dove furono vittoriose in diverse competizioni.\nGiannini 500.\nNel 1963 il costruttore romano Giannini inizi\u00f2 la personalizzazione della piccola di casa Fiat, diventando il massimo concorrente dell'Abarth.\nFrancis Lombardi 500 My Car.\nLa \"500 My Car\" fu una versione della piccola utilitaria sviluppata della carrozzeria vercellese Francis Lombardi tra il 1967 e il 1971. Non fu la sola \"Nuova 500\" modificata dal carrozziere piemontese, ma fu l'unica ad avere un buon successo commerciale.\nSteyr-Puch 500.\nL'azienda austriaca Steyr-Daimler-Puch costru\u00ec una versione della \"Nuova 500\" su licenza Fiat."}
{"id": "107668", "revid": "125543907", "url": "https://it.wikipedia.org/wiki?curid=107668", "title": "Umberto Lenzi", "text": "Tra i maggiori esponenti del poliziottesco, ha infatti diretto titoli divenuti dei film di culto del genere, come ', \"Roma a mano armata\" e \"Napoli violenta\". Si \u00e8 firmato talora Hank Milestone, Bob Collins, Humphrey Humbert ed Harry Kirkpatrick.\nSi \u00e8 sempre dichiarato anarchico. Tra i suoi maestri, il regista ha sempre messo al primo posto Raoul Walsh e Samuel Fuller.\nNel 2008 aveva esordito come scrittore di noir.\nBiografia.\nFormazione.\nUmberto Lenzi nasce a Massa Marittima, in provincia di Grosseto, il 6 agosto 1931. Si laurea nel 1954 in giurisprudenza all'Universit\u00e0 di Pisa e supera l'esame di ammissione al CSC per il quale ottiene una borsa di studio. Lenzi si diploma al Centro Sperimentale di Cinematografia nel 1956. Il suo saggio di diploma \u00e8 un cortometraggio intitolato \"I ragazzi di Trastevere\", una storia pasoliniana su un gruppo di ragazzi del popolare quartiere romano. In seguito Lenzi collabora con riviste cinematografiche come \"Bianco e Nero\", prima di esordire come aiuto regista in film come \"Il terrore dei mari\".\nPrime opere.\nFirma la sua prima regia cinematografica nel 1961 (esclusa la parentesi di un film girato in Grecia nel [1958 che per\u00f2 non trova distribuzione), il film di cappa e spada \"Le avventure di Mary Read\". In seguito si dedica alla rilettura dei classici salgariani, firmando tra gli altri: \"Sandokan, la tigre di Mompracem\" (1963) interpretato da Steve Reeves e \"I pirati della Malesia\" (1964) in cui, durante le riprese, viene sorpreso dallo scoppio della guerra civile che porta al distacco di Singapore dalla Malaysia. Seguendo l'onda delle nuove tendenze cinematografiche, sfrutta di volta in volta il fenomeno filmico del momento. Ed \u00e8 sull'onda del successo della serie di \"James Bond 007\", che in due anni gira ben quattro film di spionaggio, tra cui \"A 008, operazione Sterminio\" (1965) e \"Superseven chiama Cairo\" (1965).\nNel 1968 mette in scena una sceneggiatura del giovane Dario Argento avvalendosi di una produzione Titanus decisamente ricca; il titolo \u00e8 \"La legione dei dannati\", una sorta di rilettura de \"I cannoni di Navarone\" (1961). Rimane sul genere bellico - uno dei suoi preferiti - anche col film \"Attentato ai tre grandi\" e nel 1978 gira negli Stati Uniti il film \"Il grande attacco\", interpretato da attori come Henry Fonda, Helmut Berger e John Huston. Nel 1979 con lo pseudonimo di \"Hank Milestone\", gira \"Contro 4 bandiere\", una coproduzione italo-franco-spagnola con George Peppard e Horst Buchholz.\nI gialli.\nLenzi in seguito si specializza nel giallo all'italiana, inventando un sotto-genere, quello del \"giallo erotico italiano\", che in seguito egli stesso definir\u00e0 \"thriller dei quartieri alti\", firmando la trilogia composta da: \"Orgasmo\" (1969), uno dei film pi\u00f9 venduti negli Stati Uniti in quel periodo, \"Cos\u00ec dolce... cos\u00ec perversa\" (1969) e \"Paranoia\" (1970), tutti interpretati dall'ex stella hollywoodiana Carroll Baker. In tutti questi combina erotismo, psicologia e intrighi del mondo della nobilt\u00e0.\nNei primi anni settanta, dopo la rilettura del thriller argentiano da parte di vari cineasti, anche Lenzi decide di inserirsi nel filone con ben cinque film: \"Un posto ideale per uccidere\" (1971), \"Sette orchidee macchiate di rosso\" (1972]), \"Il coltello di ghiaccio\" (1972), \"Spasmo\" (1974) e \"Gatti rossi in un labirinto di vetro\" (1975). Tutti seguono pi\u00f9 o meno fedelmente il modulo argentiano, a differenza di \"Spasmo\", il quale predilige calcare terreni pi\u00f9 introspettivi e psicologici. Nel frattempo, si cimenta in un genere inedito, il \"cannibalico\", da lui inventato col film \"Il paese del sesso selvaggio\" (1972).\nIl successo dei polizieschi.\nConseguentemente alla nascita del genere cinematografico italiano denominato come \"poliziottesco\" col film \"La polizia ringrazia\" (1972) di Stefano Vanzina, Lenzi trova finalmente il suo terreno pi\u00f9 fertile, risultando il pi\u00f9 prolifico cineasta di questo genere e firmando alcune tra le pi\u00f9 apprezzate - pi\u00f9 dal pubblico che dalla critica - opere del decennio; tra queste vanno sicuramente citate: \"\" (1974), un film violento e atipico incentrato sull'ascesa criminale di un viscido delinquentello interpretato da Tomas Milian e altri due polizieschi molto violenti: \"Roma a mano armata\" (1976), con la coppia Milian e Maurizio Merli e \"Napoli violenta\" (1976), quest'ultimo capace d'un incasso record di 60 milioni di lire solo nel primo weekend di programmazione, con protagonista ancora Merli il quale, senza controfigura, si prodiga, tra l'altro, in un lungo e spettacolare inseguimento sopra la funicolare del rione di Montesanto (Napoli).\nIn particolare, con l'attore cubano Milian, Lenzi crea un duraturo e fruttifero sodalizio che contribuisce alla riuscita di molte pellicole, fra cui \"Il giustiziere sfida la citt\u00e0\" (1975). Insieme con Milian, inoltre, il regista inventa anche il personaggio di Er Monnezza, simpatico e furbo ladruncolo borgataro, che appare in \"Il trucido e lo sbirro\" e \"La banda del gobbo\", fino al piccolo tradimento che Milian fa nei confronti di Lenzi, interpretando sempre Er Monnezza nel film di Stelvio Massi, \"La banda del trucido\". In seguito a questo avvenimento, il rapporto tra i due artisti si incrina, producendo di fatto la scissione del loro sodalizio cinematografico.\nLenzi contribuisce anche al grande successo di Maurizio Merli, presenza costante nei suoi polizieschi nel ruolo del commissario tutto d'un pezzo, in film come \"Napoli violenta\" e \"Il cinico, l'infame, il violento\". I polizieschi di Lenzi sono molto duri e violenti, ma non manca mai l'ironia mordace tipica di questo regista.\nGli horror e cannibalici.\nGiunto ai primi anni ottanta, il regista decide di seguire le orme dei pi\u00f9 noti cineasti italiani di genere come Lucio Fulci e Dario Argento, cercando il successo nel genere horror. Il primo titolo \u00e8 \"Incubo sulla citt\u00e0 contaminata\" (1980), film in particolar modo venerato da Quentin Tarantino, in cui degli uomini contaminati da radiazioni si trasformano in una sorta di cannibali assassini quasi indistruttibili - \"\u00abNon sono zombi!\u00bb\" ha tenuto pi\u00f9 volte a sottolineare Lenzi. \u00c8 un film che, chiaramente ispirato a \"Zombi\" di Romero, possiede una sua originalit\u00e0, pi\u00f9 volte citata in opere future dedicate all'argomento.\nNell'anno successivo, sulla scia di \"Cannibal Holocaust\" (1980) di Ruggero Deodato, dirige \"Mangiati vivi!\", film dedicato ai cannibali che riscuote un discreto successo all'estero e che lo spinge a realizzare \"Cannibal Ferox\" (1981), pellicola di punta della sua \"trilogia cannibalica\", che per\u00f2 ottiene bassi incassi (400.000 dollari nella prima settimana a New York), il quale per\u00f2 diventa anche uno dei film pi\u00f9 censurati al mondo a causa di alcune scene di violenza reale perpetrata su animali esotici; nel corso di un'intervista concessa al giornalista Emanuele Carioti per l'emittente televisiva romana T9, Lenzi fa tre importanti considerazioni riguardo alla realizzazione di Cannibal Ferox (1981). La prima: \"\"\u00c8 un film che io ho sempre disprezzato perch\u00e9 l'ho fatto per motivi alimentari; ero stato un anno fermo, cosa rarissima nella mia carriera (...) ed ero rimasto disoccupato\"; la terza riguarda un termine che Lenzi aveva inventato per comunicare con gli indigeni e che era YAKARABA, attraverso questo fonema il regista riusciva a farsi capire.\"\nA fine del decennio torna al genere thriller/horror con \"Nightmare Beach\" (1988), una produzione minore girata negli Stati Uniti, gemella di un'altra pellicola scritta e co-diretta insieme con Vittorio Rambaldi, \"Rage - Furia primitiva\" (1988). Successivamente dirige altri film horror tra cui \"La casa 3 - Ghosthouse\" (1988), seguito apocrifo della serie de \"La casa\" di Sam Raimi, prodotto da Joe D'Amato e sempre girato negli Stati Uniti, \"Paura nel buio\" (1989) e il film a basso costo \"Le porte dell'inferno\" (1990), ultimo film dell'attore Giacomo Rossi Stuart. Lo stesso anno viene contattato da ReteItalia che gli commissiona un paio di film TV (altri due vengono richiesti a Lucio Fulci), aventi per soggetto le \"case maledette\". Il risultato, nonostante il budget ridicolo e un cast non propriamente eccelso a disposizione, \u00e8 comunque dignitoso. I film sono: \"La casa del sortilegio\" (1989) e \"La casa delle anime erranti\" (1989) in cui appare nei panni di una giornalista, la presentatrice-ecologista Licia Col\u00f2. Questi due film rappresentano anche le sole occasioni in cui il regista abbia lavorato per la TV.\nAltre opere.\nSempre negli Ottanta, Lenzi firma molte pellicole di vario genere, fra cui la commedia con Donatella Rettore \"Cicciabomba\" (1982), un film della serie \"apocrifa\" di Pierino (\"Pierino la peste alla riscossa!\" del 1982 con il comico toscano Giorgio Ariani come protagonista), l'avventura fantastica \"La guerra del ferro - Ironmaster\" (1983) scritto sulla falsariga di \"Conan il barbaro\" e il bellico \"I cinque del Condor\" (1985). Nel secondo lustro degli anni ottanta dirige \"Un ponte per l'inferno\" (1986) e \"Tempi di guerra\" (1987), due film di guerra girati in Jugoslavia.\nGli ultimi lavori.\nL'ultima parte della sua carriera \u00e8 destinata al cinema di esportazione per i mercati minori, con pellicole discrete come \"Obiettivo poliziotto\" (1989), \"Caccia allo scorpione d'oro\" (1991) e \"Demoni 3\" (1991) noto anche come \"Black Demons\", terzo capitolo non ufficiale della serie horror inaugurata da Lamberto Bava.\nIl suo ultimo film \u00e8 \"Hornsby e Rodriguez - Sfida criminale\" (1992), girato in parte negli Stati Uniti e in parte a Santo Domingo. Un'invenzione dei produttori \u00e8 invece il film \"Sarajevo, inferno di fuoco\", uscito nel 1996 direttamente per l'home video, che combina inserti e scarti di \"Obiettivo poliziotto\" e di \"Un ponte per l'inferno\" al fine di sfruttare l'evento mediatico della guerra nei Balcani.\nRitiratosi dal mondo dello spettacolo assieme alla moglie Olga Pehar, segretaria di produzione e attrice di alcuni suoi film, decide di pubblicare alcuni romanzi gialli, ottenendo un buon successo; successivamente ha collaborato con la rivista cinematografica italiana Nocturno, dove ha tenuto una sua rubrica.\nNel 2016 esce la prima biografia, che parla della vita politica, sociale e professionale di Umberto Lenzi, un libro che ripercorre il vissuto del regista, da quando, negli anni cinquanta, si affacciava al mondo culturale, fondando e gestendo il circolo cinematografico della sua citt\u00e0, dove riusc\u00ec a portare autori eccellenti come: Vasco Pratolini, Pietro Germi, Federico Rossellini, che scelsero Massa Marittima, anche per proiettare le loro prime, tra le quali \"Il ferroviere\". Nella sua esperienza culturale giovanile, Lenzi incontr\u00f2 Carlo Cassola e Luciano Bianciardi, coi quali collabor\u00f2 alla fondazione di altri circoli cinematografici, fu partecipe alla scrittura di saggi e soprattutto alla protesta a seguito della strage mineraria di Ribolla. Poi la partenza verso Roma, per il Centro sperimentale di cinematografia, che nonostante le difficolt\u00e0 ha fatto la fortuna professionale di Umberto Lenzi. Tutto questo nel libro \"Una vita per il cinema. L'avventurosa storia di Umberto Lenzi regista\" di Silvia Trovato e Tiziano Arrigoni.\nRicoverato all'ospedale Grassi di Ostia a Roma, \u00e8 morto il 19 ottobre 2017 all'eta di 86 anni.\u00c8 stato sepolto in Maremma, nel cimitero di Follonica.\nLenzi scrittore.\nUmberto Lenzi ha ideato la figura letteraria di Bruno Astolfi, detective privato antifascista che si muove nel mondo del cinema italiano durante il ventennio fascista per risolvere intricati delitti. Nei romanzi di Lenzi si respira l'aria greve dei primi anni quaranta, segnati dalle pesanti tragedie belliche, mentre sullo sfondo il mestiere e la conoscenza del patinato mondo del cinema dell'autore riecheggia nelle puntuali ricostruzioni di set storici e nelle efficaci descrizioni di registi, attori e comparse.\nIl personaggio \u00e8 il protagonista di \"Delitti a Cinecitt\u00e0\" (2008), \"Terrore ad Harlem\" (2009), ambientato sul set di \"Harlem\" di Carmine Gallone (1943), \"Morte al Cinevillaggio\", ambientato a Venezia nella citt\u00e0 del cinema voluta dalla Repubblica di Sal\u00f2 e \"Il Clan dei Miserabili\" (2014), ambientato appunto sul set de \"I miserabili\" di Riccardo Freda (1948).\nNegli anni che vanno dal 1942 al 1945 sono collocati i romanzi che compongono la quadrilogia \"Roma assassina\" edita in maniera sperimentale in formato digitale nella collana \"Rizzoli First\". Ne fanno parte: \"Roma assassina\", \"Carte in regola\", \"La guerra non \u00e8 finita\" e \"Spiaggia a mano armata\" (2012). Quest'ultimo \u00e8 stato dato alle stampe anche nel pi\u00f9 tradizionale formato cartaceo. Nel 2015 ha pubblicato \"Cuore criminale\" per Golem edizioni, un romanzo ambientato negli stabilimenti di Cinecitt\u00e0 appena ristrutturati dopo le vicende belliche. La trama si svolge durante le riprese del film \"Cuore\" di Duilio Coletti (1948), tratto dall'omonimo libro di Edmondo De Amicis."}
{"id": "107680", "revid": "767487", "url": "https://it.wikipedia.org/wiki?curid=107680", "title": "Una tomba per le lucciole", "text": " \u00e8 un film d'animazione del 1988 diretto da Isao Takahata.\nIl soggetto \u00e8 tratto dall'omonimo racconto semi-autobiografico di Akiyuki Nosaka, pubblicato anche in Italia nel 2013 da Kappalab. Takahata, regista e sceneggiatore, \u00e8 cofondatore con Hayao Miyazaki dello Studio Ghibli, che ha animato la pellicola che presenta una visione straziante ed intensamente neorealista delle vicende personali di un ragazzo e una bambina indifesi nei confronti dell'orrore della guerra.\nIn Italia, il 30 gennaio 2015 \u00e8 uscita una nuova edizione del film, dal titolo La tomba delle lucciole, con un nuovo adattamento e doppiaggio curato da Gualtiero Cannarsi.\nTrama.\nLa sera del 21 settembre 1945, nell'atrio della stazione ferroviaria di K\u014dbe, un ragazzo muore di fame fra l'indifferenza dei passanti. Tutto quello che possiede \u00e8 soltanto una scatola di latta che contiene piccoli frammenti di ossa. Quando la scatola viene gettata via da un inserviente, appare il fantasma di una bambina, che la raccoglie venendo presto raggiunta da quello del ragazzo. Inizia cos\u00ec il flashback che racconta la loro storia.\nTre mesi prima, nel giugno 1945, a K\u014dbe l'orrore della seconda guerra mondiale si abbatte sul giovane Seita che si vede costretto a scappare al rifugio antiaereo insieme al resto della popolazione del suo villaggio prendendosi in carico sua sorella Setsuko. Costretto a separarsi dalla madre, mentre il padre \u00e8 impegnato come ufficiale nella Marina imperiale giapponese (si allude al fatto che sia probabilmente caduto in battaglia), fugge da casa senza quasi comprendere ci\u00f2 che accade: \u00e8 meravigliato all'inizio nel vedere che gli aerei non sganciano bombe esplosive ma incendiarie. Solo quando le case di legno intorno a lui iniziano a bruciare comprende appieno l'azione degli americani.\nDurante il suo pellegrinaggio per la citt\u00e0 rasa al suolo si reca alla scuola alla ricerca della madre. Mentre la sorella viene presa in cura da una conoscente, Seita ritrova la mamma largamente ustionata e coperta di bende. La vede quindi morire sotto i suoi occhi e quando esce dalla scuola non gli resta che raccontare una bugia alla piccola Setsuko. Da quel giorno la piccola non chieder\u00e0 altro che rivedere la madre, ma ogni volta con delle scuse il ragazzo riesce sempre a rassicurarla e a nasconderle la verit\u00e0.\nSeita si dirige quindi verso la casa di una zia, in un villaggio vicino, e riceve una calda accoglienza. La donna sembra molto disponibile e offre loro un riparo e del cibo. Seita crede quindi di aver trovato un luogo in cui stare, ma quando il cibo inizia a scarseggiare, la zia si dimostra molto dura nei suoi confronti e il ragazzo si sente costretto a lasciare l'abitazione. Il personaggio della zia \u00e8 caratterizzato da una forte devozione alla causa imperiale.\nI due si trasferiscono quindi in un rifugio nelle vicinanze di un lago e per un po' di tempo riescono a vivere grazie al riso che erano riusciti a comprare e ad altri prodotti che avevano lasciato nella loro vecchia casa. Ma ben presto il cibo finisce nuovamente e con i soldi rimasti il giovane non \u00e8 pi\u00f9 in grado di comprare viveri: la guerra ha portato al razionamento forzato delle provviste e nessuno pu\u00f2 aiutarlo.\nIniziano cos\u00ec i tempi difficili e Seita \u00e8 costretto ad allontanarsi dal rifugio per cercare il cibo arrivando a rubarlo ai contadini, che lo malmenano duramente, e a saccheggiare le case degli sfollati durante gli attacchi nemici. In questo tempo Seita assiste al veloce deperire della piccola Setsuko che ormai non ride e non gioca pi\u00f9 come una volta, ma passa le giornate a dormire e lamentarsi. Quando Seita la porta dal dottore, questi gli comunica che la bambina \u00e8 denutrita e l'unica cosa di cui ha bisogno \u00e8 il cibo, e non medicine.\nInfine, un giorno, di ritorno dal solito pellegrinaggio in citt\u00e0, Seita scopre mentre va in banca dai cittadini che l'Impero giapponese si \u00e8 arreso incondizionatamente e che la flotta \u00e8 stata affondata, compreso l'incrociatore dove si trovava il padre. Morto cos\u00ec anche quest'ultimo, il ragazzo scappa sofferente comprendendo che lui e sua sorella erano gli unici rimasti della famiglia, senza pi\u00f9 una casa dove andare.\nTornando al rifugio, Seita trova la sorella agonizzante nel proprio letto. La piccola \u00e8 intenta a succhiare delle biglie scambiandole per delle caramelle e chiede al fratello se vuole anche lui delle polpette di riso che sono in realt\u00e0 fatte di fango. Il ragazzo non pu\u00f2 far altro che tentare di nutrirla con dell'anguria, ma ormai \u00e8 troppo tardi. Cos\u00ec, quando la guerra termina e la vita lentamente ricomincia, Seita \u00e8 costretto a cremare la sorella da solo e a dirle addio, circondato da centinaia di lucciole danzanti nell'aria. Infine dopo qualche giorno anche Seita, ormai prostrato, muore.\nDa allora sono passati molti anni e K\u014dbe \u00e8 ora formata da moderni grattacieli, ma la sera sulla collina che sorveglia la citt\u00e0 si possono ancora vedere gli spiriti di Seita e Setsuko di nuovo insieme, seduti su una panchina circondati dalle lucciole.\nDistribuzione.\nIl film venne presentato in contemporanea con \"Il mio vicino Totoro\" di Miyazaki. Per la crudezza delle sue immagini, \"Una tomba per le lucciole\" divenne un film molto controverso e poco pubblicizzato, ma ebbe grande successo in Giappone. Nel 2005 ne \u00e8 stata prodotta una versione live action con la partecipazione di Mao Inoue e Nanako Matsushima.\nIn Italia il film, l'unico dello Studio Ghibli a non essere stato distribuito da Lucky Red, fu inizialmente pubblicato nel 1995 direttamente in VHS da Yamato Video. Il doppiaggio italiano fu eseguito dalla Promovision e curato da Massimo Corizza. Nel 2015 \u00e8 stata prodotta sempre da Yamato Video una nuova edizione italiana dal titolo \"La tomba delle lucciole\", con nuovo doppiaggio: questa \u00e8 stata distribuita come uscita-evento nelle sale cinematografiche il 10 e l'11 novembre 2015 ed in seguito commercializzata su DVD e Blu-ray."}
{"id": "107681", "revid": "486946", "url": "https://it.wikipedia.org/wiki?curid=107681", "title": "CSKA di Mosca", "text": ""}
{"id": "107685", "revid": "363629", "url": "https://it.wikipedia.org/wiki?curid=107685", "title": "Rio Grande", "text": "Il termine Rio Grande (in inglese o in portoghese) o R\u00edo Grande (in spagnolo) \u00e8 un toponimo che letteralmente significa \"grande fiume\" e pu\u00f2 riferirsi a numerosi fiumi e localit\u00e0, o anche ad altri significati:"}
{"id": "107695", "revid": "2519", "url": "https://it.wikipedia.org/wiki?curid=107695", "title": "R\u00edo Grande", "text": ""}
{"id": "107701", "revid": "1634850", "url": "https://it.wikipedia.org/wiki?curid=107701", "title": "Occlusiva retroflessa sonora", "text": "L'occlusiva retroflessa sonora \u00e8 una consonante, rappresentata con il simbolo [\u0256] nell'alfabeto fonetico internazionale (IPA).\nNella lingua italiana tale fono non \u00e8 presente.\nCaratteristiche.\nLa consonante occlusiva retroflessa sonora presenta le seguenti caratteristiche:\nNelle lingue d'Italia.\nIn siciliano, salentino, sardo ed elbano occidentale questo suono si trova come allofono dell'occlusiva alveolare sonora o della ) ed \u00e8 sempre doppio. Ne \u00e8 un esempio la pronuncia siciliana o salentina delle parole \u00abbello\u00bb e \u00abcavallo\u00bb, rispettivamente e , oppure la parola sarda \"nudda\", pronunciata .\nAnalogamente nel dialetto salentino parlato a Lecce e nella lingua sarda, si ha il suono invertito della d cacuminale ogni qual volta la doppia \"d\" corrisponde alla doppia \"l\" intervocalica italiana o latina. Per questo \"cavallo\" e \"caballum\" sono rispettivamente in sardo e o in leccese, eccetera. Lo stesso suono si ha nel nesso \"nd\" in parole sarde quali , , .\nAltre lingue.\nSalentino.\nNel Dialetto salentino \u00e8 presente in numerose parole ed \u00e8 reso con :\nSardo.\nNella lingua sarda \u00e8 presente in numerose parole ed \u00e8 reso con ; alcuni lo scrivono come :\nSiciliano e calabrese.\nNella lingua siciliana e nei rispettivi dialetti calabresi meridionali \u00e8 presente in numerose parole ed \u00e8 reso con ; alcuni lo scrivono come e :\nCorso.\nNella lingua corsa parlata nel sud dell'isola (e nella variante della Gallura in Sardegna) \u00e8 presente in numerose parole ed \u00e8 reso con :\nSvedese.\nIn lingua svedese tale fono \u00e8 reso con la grafia :\nHindi.\nIn lingua hindi:\nNorvegese.\nIn lingua norvegese:\nGiavanese.\nIn lingua giavanese \u00e8 reso con :\nKannada.\nIn lingua kannada:\nNihali.\nIn lingua nihali:"}
{"id": "107704", "revid": "298229", "url": "https://it.wikipedia.org/wiki?curid=107704", "title": "Salto in alto", "text": "Il salto in alto \u00e8 una specialit\u00e0 sia maschile che femminile dell'atletica leggera in cui l'atleta deve superare con un salto un'asticella orizzontale messa a una certa altezza.\nIl salto si pu\u00f2 effettuare in qualsiasi modo, purch\u00e9 ci si stacchi da terra con un piede solo. La tecnica di salto pi\u00f9 utilizzata \u00e8 lo stile Fosbury, introdotta a partire dagli anni 1960 e resa celebre da Dick Fosbury, oro ai Giochi olimpici di .\nLa disciplina pu\u00f2 essere praticata sia indoor che outdoor bench\u00e9, a livello olimpico, solo in quest'ultima variet\u00e0.\nI record all'aperto di ambo i sessi sono tra i pi\u00f9 longevi dell'atletica leggera: al 2021, infatti, quello maschile appartiene al cubano Javier Sotomayor, che, nel 1993 a Salamanca, salt\u00f2 ; pi\u00f9 anziano \u00e8 quello femminile, stabilito nel 1987 a Roma dalla bulgara Stefka Kostadinova con la misura di .\nAncora Sotomayor detiene dal 1989 il record al chiuso con conseguito a Budapest mentre pi\u00f9 recente, in tale variet\u00e0, \u00e8 il primato femminile, appannaggio della svedese Kajsa Bergqvist, che ad Arnstadt raggiunse i nel 2006.\nRegole.\nIn gara, all'inizio l'asticella \u00e8 messa a un'altezza relativamente modesta, poi viene alzata con incrementi di 2, 3 o 5\u00a0cm, o a volte di un cm nei tentativi di record. Ogni atleta pu\u00f2 scegliere a che altezza entrare in gara. Una volta effettuato un salto a quella altezza, nessuno pu\u00f2 entrare a una misura inferiore.\nL'atleta ha 60 secondi di tempo da quando viene chiamato; quando rimangono 2-3 atleti ne ha 90, quando rimane un atleta ha 3 minuti. Dopo tre salti falliti consecutivi \u00e8 eliminato. Vince chi salta pi\u00f9 in alto. Se due o pi\u00f9 saltano la stessa altezza massima, vince chi ha fatto meno errori a tale altezza. Se ancora pari, vince chi ha fatto meno errori in tutta la gara. Se le serie degli atleti risultano identiche, si effettuano salti ulteriori (\"jump-off\"), le cui misure sono anch'esse valide ai fini dei record, ma se gli atleti ex aequo trovano un accordo, la gara pu\u00f2 finire alla pari (cosa che \u00e8 successa, ad esempio, alle Olimpiadi di Tokyo 2020).\nL'asticella \u00e8 di plastica rinforzata con vetro o altro materiale ma non metallo. Altri materiali sono permessi, ma entro certi limiti di peso e curvatura. L'asticella \u00e8 lunga circa 4 m (la World Athletics regola la lunghezza a scopo di record), con una sezione trasversale circolare, e due punti di appoggio semicircolari con una superficie piatta alle estremit\u00e0. \u00c8 collocata all'altezza voluta su due montanti regolabili.\nL'altezza saltata si misura dal punto di decollo al bordo superiore della parte bassa dell'asticella. Al di l\u00e0 dell'asticella c'\u00e8 un materasso molle di gommapiuma, che permette un atterraggio sicuro. Gli atleti devono saltare con un solo piede. Nel salto possono toccare l'asticella, ma il salto \u00e8 nullo se questa cade per il tocco. In rari casi l'atleta \u00e8 stato autorizzato a ripetere il tentativo, ma solo se il giudice dichiara che l'asticella \u00e8 caduta per circostanze esterne, come il vento. Ci sono 4 parti dell'esecuzione: rincorsa, stacco, volo e atterraggio.\nNell'anno sportivo 2016-17, la revisione del regolamento tecnico internazionale ha introdotto la regola per cui un salto \u00e8 nullo anche se l'atleta, nella rincorsa, tocca l'asticella o l'immaginario piano verticale posto tra i ritti e poi non effettua il salto. Se invece l'atleta non supera il piano verticale tra i ritti, pu\u00f2 ripetere il tentativo.\nStoria.\nAnche se probabilmente il salto in alto era praticato gi\u00e0 nei Giochi olimpici antichi, la prima gara documentata avvenne in Scozia all'inizio del XIX secolo, e fu vinta con un salto di 1,67\u00a0m.\nI primi saltatori usavano o un approccio diretto all'asticella (valicamento frontale) o una tecnica detta \"a forbice\": l'atleta si accostava all'asticella in diagonale e gettava al di l\u00e0 prima la gamba interna (la pi\u00f9 vicina all'asticella) e poi l'altra, con un movimento che ricorda le lame delle forbici.\nVerso fine secolo la tecnica di salto inizi\u00f2 a evolversi, a partire da quella introdotta da Michael F. Sweeney: iniziato il salto come nella tecnica a forbice, si stende la schiena in orizzontale sopra l'asticella volgendo il fianco verso l'asticella; con questa tecnica il valicamento \u00e8 pi\u00f9 facile, e il saltatore port\u00f2 il record mondiale a 1,97\u00a0m nel 1895.\nUn altro atleta statunitense, George Horine, ide\u00f2 una tecnica ancor pi\u00f9 efficiente, detta \"western roll\". La rincorsa \u00e8 sempre diagonale rispetto all'asticella, ma lo stacco si fa con la gamba interna, mentre quella esterna \u00e8 portata verso l'alto per proiettare il corpo oltre l'asticella mantenendo sempre il fianco verso l'asticella. Horine port\u00f2 il record mondiale a 2,01\u00a0m nel 1912 e la sua tecnica fu largamente usata nella gara dei Giochi olimpici di , vinta da Cornelius Johnson con 2,03\u00a0m.\nI saltatori statunitensi e sovietici dominarono per i successivi quarant'anni, che videro l'evoluzione della tecnica \"ventrale\", o \"straddle,\" in cui il saltatore scavalca l'asticella a pancia sotto, con il torso quasi parallelo a essa.\nFra i pi\u00f9 grandi saltatori ventrali si ricordano Charles Dumas, che salt\u00f2 2,13\u00a0m nel 1956, John Thomas che valic\u00f2 per primo i 2,23\u00a0m nel 1960 e Valerij Brumel', che domin\u00f2 per oltre quattro anni, portando il record mondiale a 2,28\u00a0m e vincendo l'oro ai Giochi olimpici di , prima che la sua carriera fosse interrotta da un incidente in moto.\nGli allenatori statunitensi, incluso il due volte campione NCAA Frank Costello dell'Universit\u00e0 del Maryland, migrarono in Russia per imparare da Brumel' e dai suoi allenatori. Tuttavia fu un solitario innovatore all'Universit\u00e0 statale dell'Oregon, Dick Fosbury, a portare il salto in alto nel nuovo secolo. Grazie al materassino di atterraggio pi\u00f9 alto e pi\u00f9 soffice, egli aggiunse una nuova rotazione al vecchio salto ventrale. Pass\u00f2 l'asticella prima con la testa e le spalle, poi con la schiena arcuata, in una posizione che gli avrebbe fatto rompere il collo sulle vecchie buche di atterraggio in sabbia.\nDopo la sua vittoria con lo stile Fosbury ai Giochi olimpici di , la tecnica inizi\u00f2 a diffondersi in tutto il mondo e ben presto divenne la pi\u00f9 in uso. L'ultimo uomo a stabilire il record mondiale con lo stile ventrale fu il sovietico Volodymyr Ja\u0161\u010denko, che salt\u00f2 2,33\u00a0m nel 1977 e poi 2,35\u00a0m (indoor) nel 1978; l'ultima donna fu Rosemarie Ackermann, la prima a superare la soglia dei 2 metri (1977).\nDopo la rivoluzione Fosbury, si sono distinti gli statunitensi Dwight Stones (con un personale di 2,34\u00a0m) e Franklin Jacobs (alto 1,73\u00a0m, riusc\u00ec a valicare un'asticella posta a 59\u00a0cm pi\u00f9 in alto, a 2,32\u00a0m); i cinesi Ni Zhiqin e Zhu Jianhua; i tedeschi Gerd Wessig e Dietmar M\u00f6genburg; il campione mondiale svedese Patrik Sj\u00f6berg e il campione olimpico e mondiale cubano Javier Sotomayor. In campo femminile si sono affermate l'italiana Sara Simeoni, la tedesca Ulrike Meyfarth e la bulgara Stefka Kostadinova.\nRecord.\nIl record mondiale maschile \u00e8 di 2,45\u00a0m, stabilito nel 1993 dal cubano Javier Sotomayor, mentre il record mondiale femminile \u00e8 di 2,09\u00a0m ed \u00e8 stato stabilito nel 1987 dalla bulgara Stefka Kostadinova. A livello indoor i record mondiali sono detenuti dallo stesso Javier Sotomayor con la misura di 2,43 m e dalla svedese Kajsa Bergqvist con 2,08 m.\nIl miglior \"differenziale\", ovvero la differenza tra la statura dell'atleta e la miglior misura saltata in carriera, \u00e8 di 59\u00a0cm, realizzato nel 1978 dallo statunitense Franklin Jacobs (altezza 1,73\u00a0m, record 2,32\u00a0m) e nel 2005 dallo svedese Stefan Holm (altezza 1,81\u00a0m, record 2,40\u00a0m). Tra le donne il miglior differenziale \u00e8 di 35\u00a0cm ed \u00e8 stato stabilito nel 2011 dall'italiana Antonietta Di Martino (altezza 1,69\u00a0m, record 2,04\u00a0m).\nMaschili.\n\"Statistiche aggiornate al 2 marzo 2021.\"\nFemminili.\n\"Statistiche aggiornate al 7 agosto 2021.\"\nMaschili indoor.\n\"Statistiche aggiornate al 2 marzo 2021.\"\nFemminili indoor.\n\"Statistiche aggiornate al 2 marzo 2021.\"\nLegenda:\nMigliori atleti.\nMaschili outdoor.\n\"Statistiche aggiornate al 22 settembre 2021.\"\nFemminili outdoor.\n\"Statistiche aggiornate al 2 marzo 2021.\"\nMaschili indoor.\n\"Statistiche aggiornate al 2 marzo 2021.\"\nFemminili indoor.\n\"Statistiche aggiornate al 2 marzo 2021.\"\nMigliori prestazioni.\nMaschili outdoor.\n\"Statistiche aggiornate al 2 marzo 2021.\"\nFemminili outdoor.\n\"Statistiche aggiornate al 2 marzo 2021.\""}
{"id": "107706", "revid": "125710031", "url": "https://it.wikipedia.org/wiki?curid=107706", "title": "Relazioni diplomatiche sino-romane", "text": "Le relazioni diplomatiche tra mondo romano e cinese iniziarono in modo indiretto con l'apertura della cosiddetta Via della seta nel II secolo a.C. La Cina e l'Impero Romano si avvicinarono progressivamente prima con l'ambasciata di Zhang Quian nel 130 a.C. e le spedizioni militari della Cina verso l'Asia Centrale fino al tentativo del generale Ban Chao di inviare una delegazione a Roma attorno all'anno 100. Antichi storici cinesi registrarono alcune ambasciate romane in Cina; la prima che si ricordi risale all'imperatore romano Marco Aurelio e arriv\u00f2 in Cina nell'anno 166.\nSviluppo della \"Via della seta\".\nIl primo grande passo nell'apertura della Via della seta, unione dell'Estremo Oriente con l'Occidente, venne dall'espansione dell'impero di Alessandro Magno verso l'Asia Centrale fino alla Valle di Fergana ai confini dell'attuale regione cinese dello Xinjiang. Alessandro nel 329 a.C. fond\u00f2 un insediamento greco nella citt\u00e0 di Alexandria Eskate (Alessandria pi\u00f9 lontana), attualmente Xu\u00e7and nel Tagikistan. I greci rimasero in Asia per i successivi tre secoli; prima con il dominio dei Seleucidi e dopo con la nascita del Regno greco-battriano. L'espansione greca continu\u00f2 verso oriente, specialmente durante il regno di Eutidemo I (fra il 230 a.C. e il 200 a.C.) che estese il controllo greco fino alla Sogdiana ma non esistono prove che possano aver inviato spedizioni fino a Kashgar nel Turkestan cinese creando i primi contatti fra Cina e mondo occidentale. Lo storico greco Strabone scrive che \u00ab\"estesero il loro impero lontano fino ai Seri e ai Frini\"\u00bb (Strabone, \"Geografia\", 11.11.1). Un riferimento che ci riporta all'attuale Uzbekistan.\nL'ambasciata di Zhang Qian.\nLa tappa successiva avvenne intorno al 130 a.C. con le ambasciate della dinastia Han verso l'Asia Centrale, a seguito dei rapporti dell'ambasciatore Zhang Qian (che originariamente - e inutilmente - era stato inviato a stipulare un'alleanza con gli Yuezhi contro gli Xiongnu). L'imperatore cinese Wudi era interessato allo sviluppo delle relazioni commerciali con le sofisticate civilt\u00e0 urbane della Ferghana, della Battriana e della Partia. \u00ab\"Il Figlio del Cielo, nell'udire tutto questo, cos\u00ec ragion\u00f2: \u201cFerghana (Dayuan) e le terre di Battriana (Daxia) e di Partia (Anxi) sono grandi stati, pieni di cose rare, le loro popolazioni abitano case ben ferme e sono occupate in attivit\u00e0 in qualche modo identiche a quelle del popolo cinese, ma hanno eserciti deboli e tengono in gran conto i ricchi prodotti della Cina\u201d\"\u00bb (\"Hou Hanshu\" [\"Storia degli Han posteriori\"]).\nConseguentemente i cinesi inviarono numerose ambascerie, ogni dieci anni circa, verso quegli stati e fino alla Siria dei Seleucidi. \u00ab\"Cos\u00ec altre ambascerie vennero inviate verso Anxi\" [Partia]\", Yancai\" [Vaste Steppe, che pi\u00f9 tardi sar\u00e0 conosciuta come terra degli Alani]\", Lijian\" [Siria dei Seleucidi]\", Tiaozhi\" [Caldea] \"e Tianzhu \u5929\u7afa\" [NordOvest dell'India]\". In genere vennero inviate pi\u00f9 di dieci missioni all'anno e, nell'ultimo anno, almeno cinque o sei\"\u00bb (\"Hou Hanshu\" [\"Storia degli Han posteriori\"]).\nLa \"Via della seta\", venne a formarsi nel I secolo d.C., appunto in seguito ai tentativi cinesi di consolidare una comunicazione verso il mondo occidentale e l'India, sia attraverso contatti diretti nell'area del Tarim, sia attraverso relazioni diplomatiche con le regioni del Dayuan, i Parti e, pi\u00f9 a ovest, i Battriani.\nSeta cinese nell'Impero Romano.\nPresto si svilupp\u00f2 un intenso commercio con l'impero romano, confermato dall'infatuazione dei romani per la seta cinese che dal I secolo arrivava a Roma attraverso i Parti, anche se i romani credevano che la seta fosse ottenuta dalle piante: \nIl Senato romano, per motivi economici e morali, emise invano parecchi editti per proibire gli indumenti di seta. L'importazione di seta cinese caus\u00f2 enormi esborsi di oro e le vesti di seta venivano considerate decadenti e immorali: \nUna \"Via della seta marittima\" fu aperta, attorno al I secolo, fra la regione controllata dai cinesi dello Jaozhi (con centro nell'attuale Vietnam vicino ad Hanoi). Questa \"Via\" si estese attraverso i porti delle coste dell'India e dello Sri Lanka fino ai porti controllati dai romani dell'Egitto e le piste dei Nabatei sulla costa nordoccidentale del Mar Rosso. Lo \"Hou Hansu\" citato ricorda che il primo contatto romano arriv\u00f2 in Cina attraverso questa rotta marittima nell'anno 166.\nSpedizione di Ban Chao.\nNel 97, il generale cinese Ban Chao attravers\u00f2 le montagne del Tian Shan e del Pamir con un esercito di uomini in una campagna contro gli Xiongnu (gli Unni) spingendosi a ovest fino al Mar Caspio, raggiungendo il territorio della Partia.\nDurante questa spedizione mand\u00f2 un inviato di nome Gan Ying a Da Qin (Roma). Gan Ying lasci\u00f2 una dettagliata descrizione delle terre occidentali anche se arriv\u00f2 solo fino al Mar Nero prima di fare ritorno in patria.\nGan Ying riport\u00f2 notizie dell'Impero romano che deve aver riportato da altre fonti. Egli situava Roma nell'ovest del mare: \nGan Ying descrive anche il sistema politico, l'aspetto fisico e le ricchezze: \nInfine Gan Ying determina correttamente Roma come il polo principale, posto al terminale occidentale della \"Via della seta\": \nL'esercito cinese stipul\u00f2 un'alleanza con i Parti e costru\u00ec alcuni avamposti militari a una distanza di alcuni giorni di marcia dalla capitale della Partia, Ctesifonte, riuscendo a controllare la regione per parecchi anni. Nel 116 l'Imperatore romano Traiano entr\u00f2 in Partia prendendo Ctesifonte stessa ma non si verific\u00f2 mai un contatto diretto fra le due civilt\u00e0.\nPrima ambasciata romana.\nCon l'espansione dell'Impero romano nel Medio Oriente, durante il II secolo a.C., i romani raggiunsero la capacit\u00e0 di sviluppare i trasporti marittimi e il commercio nell'Oceano Indiano. \nParecchi Romani probabilmente viaggiarono fino all'Estremo Oriente con navi romane, indiane o cinesi. La prima ambasciata romana in Cina fu registrata nel 166, sessant'anni dopo le spedizioni del generale Ban Chao. L'ambasciata giunse all'imperatore cinese Huan da parte di \"Antun\" (Antonino Pio), \"re di Da Qin\" (Roma), probabilmente Marco Aurelio.\nLa missione arriv\u00f2 da sud, probabilmente seguendo la via marina, ed entr\u00f2 in Cina alla frontiera del Jinan (Tonkino). Portava in dono corni di rinoceronte, avorio, carapaci di tartarughe, probabilmente acquistati nel sud dell'Asia. Nello stesso periodo, e forse proprio per mezzo di questa ambasceria, i Cinesi ottennero un trattato di astronomia dall'Impero romano.\nLa Cina era ben conosciuta dai cartografi romani dell'epoca. Il suo nome e la sua posizione sono descritti nella \"Geografia\" di Tolomeo che \u00e8 datata \"c.\" 150. La Cina viene situata al di l\u00e0 dell\"'Aurea Chersonesus\" (\"Penisola d'oro\") e si riferisce alla penisola indocinese ed \u00e8 descritta come adiacente al \"Magnus Sinus\" (\"Mare grande\") che corrisponde all'area allora conosciuta del Mar Cinese Occidentale. Il commercio attraverso l'Oceano Indiano fu molto intenso a partire dal II secolo e sono stati identificati numerosi porti commerciali romani, attraverso i quali deve essere passata la missione diplomatica.\nAltre ambasciate romane.\nAltre ambasciate romane sono state mandate dopo questo primo incontro ma non furono registrate fino a quando apparve una traccia che parlava di regali inviati all'inizio del III secolo dall'Imperatore romano all'imperatore C\u00e1o Ru\u00ec del Regno di Wei (regn\u00f2 dal 227 al 239 nel nord della Cina). I doni consistevano in articoli di vetro in svariate colorazioni. L'ambasciata pu\u00f2 essere stata inviata da uno dei numerosi imperatori che si susseguirono nel periodo, Alessandro Severo, Massimino Trace, Gordiano I, Gordiano II, Pupieno e Balbino, Gordiano III.\nUn'altra ambasciata da Roma \u00e8 registrata nell'anno 284. Viene descritta come portatrice di \"tributi\" all'Impero cinese. Questa missione deve essere stata inviata dall'imperatore Marco Aurelio Caro (282 - 283), il cui breve regno fu occupato dalla guerra con la Persia\nLegionari in Asia Centrale.\nIntorno alla met\u00e0 del I secolo a.C. profonde divisioni lacerarono l'Asia centrale.\nGli Unni furono coinvolti in una guerra civile: due fratelli, Hu-han-hsieh appoggiato dalla Cina, e Chih-chih, si disputavano il titolo di Shan Yu (Re) degli Unni. Sconfitto dal generale cinese Cheng Tang, Chih Chih fu catturato e messo a morte nel 35 a.C., ma la notizia interessante, tramandataci dalle cronache cinesi, \u00e8 che la sua guardia del corpo era composta da uomini di un'altra etnia, capaci di usare una complessa tattica di difesa definita come \"a scaglie di pesce\", in un modo che ricorda la \"testudo\" romana. \u00c8 stato suggerito che si tratti dei superstiti romani giunti a quelle lontane terre dopo la disastrosa campagna condotta da Marco Antonio contro i Parti nel 36 a.C., ed utilizzati da questi ultimi come soldati lungo le frontiere orientali del loro impero; da qui, forse a seguito di una fuga o di un'ulteriore cattura in battaglia, sarebbero stati arruolati dagli Unni come mercenari.\nUn'altra teoria, proposta dallo storico Homer Hasenpflug Dubs, vede in quei mercenari dei soldati romani superstiti della battaglia di Carre, condotta da Crasso nel 53 a.C. contro i Parti in Asia Minore. Da Plinio il Vecchio sappiamo che in quella battaglia, che si concluse anch'essa con una sonora sconfitta romana, romani furono catturati dai Parti e trasportati nella Margiana, un territorio nell'attuale Turkmenistan. Secondo questa versione i legionari, una volta sotto l'impero cinese, avrebbero fondato il villaggio di Li-jien, nell'attuale Yongchang, nel nord-ovest della Cina; questa teoria \u00e8 suggerita da vari indizi, tra cui lo stesso nome del villaggio (uno dei diversi modi del cinese antico per indicare Roma) ed i caratteri etnico-antropologici degli abitanti dell'area su cui sorse il villaggio, diversi da quelli cinesi. Sono state trovate alcune evidenze archeologiche quali resti di fiasche militari di terracotta, e nel 2005 prove genetiche sugli abitanti attuali, che dimostravano di avere un DNA per il 56% di origine caucasica (Nina Strochlic, the daily beast). Gli scettici sostengono che il nome Li-jien (o Liqian) sarebbe solo foneticamente uguale al nome cinese della citt\u00e0 di Roma ed avrebbe diverso significato, e che anche il riferimento nelle cronache alla formazione \"a scaglie di pesce\" dei soldati potrebbe riferirsi genericamente ad una disposizione molto serrata delle file della fanteria, piuttosto che alla tecnica romana della testuggine. I dubbi permangono."}
{"id": "107707", "revid": "1226", "url": "https://it.wikipedia.org/wiki?curid=107707", "title": "Ordine Templare", "text": ""}
{"id": "107711", "revid": "1543377", "url": "https://it.wikipedia.org/wiki?curid=107711", "title": "Giuseppe Zais", "text": "Biografia.\nPittore bellunese del periodo rococ\u00f2, esponente della scuola arcadica fu allievo di Francesco Zuccarelli con il quale condivise il primato di miglior pittore del genere, anche se Filippo de Boni nella sua \"Biografia degli artisti\" lo indica anche come allievo di Francesco Simonini, parmigiano che lo istru\u00ec come pittore di battaglie.\nDipinse molti quadri di paesaggi e di battaglie, la pittura arcadica proviene dal celebre quadro del Guercino \"Et in Arcadia ego\", tema che fu sviluppato durante il Seicento da Francesco Albani e in seguito da Salvator Rosa.\nL'Abate Lanzi nella sua \"Storia pittorica dell'Italia\" dice che fu un pupillo del console Joseph Smith (1682-1770), noto mecenate inglese che visse a Venezia.\nNel 1774 Zais divenne membro dell'Accademia di Pittura.\nDieci anni pi\u00f9 tardi mor\u00ec in miseria. Sempre il Lanzi, a proposito della sua morte c'informa che:\nDella sua attivit\u00e0 rimangono molte testimonianze: fra i pi\u00f9 celebri sono gli affreschi della Villa Pisani a Stra, dipinti tra il 1760 e il 1765. Sue opere sono esposte in Italia alle Gallerie dell'Accademia di Venezia, al Museo di Bassano del Grappa e alla Pinacoteca civica di Forl\u00ec.\nFu anche incisore di acqueforti."}
{"id": "107713", "revid": "16073", "url": "https://it.wikipedia.org/wiki?curid=107713", "title": "Giuseppe Xais", "text": ""}
{"id": "107715", "revid": "767487", "url": "https://it.wikipedia.org/wiki?curid=107715", "title": "Distretto di Gersau", "text": "Il distretto di Gersau \u00e8 un distretto del Canton Svitto, in Svizzera. Confina con il distretto di Svitto a nord ed a est, con il Canton Nidvaldo a sud e con il Canton Lucerna (distretto di Lucerna Campagna) a ovest. Il capoluogo \u00e8 Gersau.\nIl territorio coincide con quello del comune di Gersau."}
{"id": "107717", "revid": "1745361", "url": "https://it.wikipedia.org/wiki?curid=107717", "title": "Formazione a distanza", "text": "La formazione a distanza (FAD) \u00e8 l'insieme delle attivit\u00e0 didattiche svolte all'interno di un progetto educativo che prevede la non compresenza di docenti e discenti nello stesso luogo.\nDescrizione.\nLa formazione a distanza: \nLa formazione a distanza tuttavia: \nLa formazione a distanza si \u00e8 sviluppata in parallelo con le TIC, delle cui soluzioni tecniche ha largamente beneficiato.\nLe tre generazioni della FAD.\nSolitamente, si vuole distinguere fra tre generazioni diverse, in base al tipo di supporto utilizzato.\nPrima generazione: la didattica per corrispondenza postale.\nNasce alla met\u00e0 dell'Ottocento, utilizza le reti di trasporto e dei servizi postali per distribuire materiali cartacei a studenti che difficilmente avrebbero potuto raggiungere le sedi scolastiche. Nell'Ottocento, epoca in cui il tasso di analfabetismo era ancora alto, si svilupparono nei paesi pi\u00f9 industrializzati (in specie Inghilterra e Svezia) i primi esperimenti di didattica per corrispondenza. Purtroppo di tali corsi rimangono scarse testimonianze. Le caratteristiche principali della FAD di prima generazione: \nI corsi per corrispondenza erano composti da materiale cartaceo inviato per lettera, spesso corredato d'informazioni e istruzioni su come studiare; nelle fasi di verifica della formazione trasmessa venivano utilizzati test scritti, che il discente inviava per posta al docente dopo averli svolti. La prova di valutazione rappresentava quasi sempre l'unica modalit\u00e0 d'interazione tra docente e studente.\nLa citt\u00e0 europea da cui part\u00ec il primo corso di formazione a distanza documentato fu Londra (1840).\nSeconda generazione: le tecnologie audiovisive.\nAgli inizi del XX secolo la didattica per corrispondenza esce, nel Vecchio Continente, dai ristretti ambiti della classe media per essere scoperta come strumento di formazione e istruzione pi\u00f9 marcatamente scolastico e professionale, destinato per lo pi\u00f9 ai giovani invece che dagli adulti, erogata sempre meno da singoli individui e sempre pi\u00f9 da soggetti istituzionali o aziendali. Negli anni venti e trenta si diffonde una nuova tecnologia, la radio, che permette alla formazione di scoprire le potenzialit\u00e0 di un mezzo che si propaga nell'etere. Si verifica cos\u00ec il passaggio da una modalit\u00e0 di comunicazione impersonale a una modalit\u00e0 diffusionale, vale a dire il paradigma \u201cda uno a molti\u201d ovvero \u201cda pochi a molti\u201d. Spesso i corsi di formazione radiofonica utilizzano anche supporti cartacei, indispensabili per la fase di verifica, che sono inviati per corrispondenza.\nAnche in Italia la radio \u00e8 stato il primo mezzo di comunicazione di massa a diffondersi presso ogni classe di reddito.\nDagli anni quaranta pure il telefono sar\u00e0 frequentemente utilizzato come supporto. A partire dagli anni cinquanta, periodo della ricostruzione postbellica, si avverte il bisogno di richiedere l'ausilio di strumenti formativi in grado di permettere una veloce ripresa delle attivit\u00e0 scolastiche.\nNegli anni sessanta vengono introdotti i supporti audiovisivi (per esempio la televisione) come strumento per apprendere, sebbene in America la sperimentazione della televisione in ambito formativo fosse iniziata a partire dagli anni quaranta. Dopo un decennio si scoprono le potenzialit\u00e0 del mezzo pure in Europa, tantoch\u00e9 le televisioni pubbliche europee si assumo, nei paesi impegnati nella ricostruzione del dopo guerra, il compito di diffondere e divulgare la cultura nazionale. Le nuove opportunit\u00e0 offerte dal mezzo televisivo sono legate alle sue esemplificazioni visive, facile da comprendere anche per un pubblico con bassa scolarizzazione.\nUn'altra tappa fondamentale fu la commercializzazione del VHS (\"Video Home System\"): le videocassette consentirono infatti di personalizzare i tempi di fruizione, favorendo la personalizzazione dell'offerta formativa. I sistemi per la fruizione a distanza di seconda generazione furono generalmente sistemi integrati: gli audiovisivi sono combinati con gli strumenti offerti dalla telematica (telefono, fax ecc.) e coi supporti tradizionali (p.e. dispense cartacee).\nA met\u00e0 degli anni novanta si svilupp\u00f2 la teleconferenza, usata in ambito didattico per la soluzioni di problemi logistici all'interno delle universit\u00e0. Le tecnologie audiovisive hanno potenziato una cultura dell'immagine, meno elitaria rispetto alla scrittura, e una maggiore personalizzazione dei tempi e modi di fruizione.\nTerza generazione: le tecnologie informatiche.\nL'utilizzo del personal computer nell'ambiente domestico rende possibile, a met\u00e0 degli anni ottanta, il passaggio a una nuova generazione. La FAD di terza generazione si articola in due fasi:\nCon l'avvento della Formazione on-line, l'apprendimento - da modalit\u00e0 individuale e di \"autoapprendimento\" passivo, diventa un processo complesso e dinamico che prevede il ruolo attivo del discente e d\u00e0 grande importanza all'apprendimento collaborativo e cooperativo. Recentemente, in seguito alla maturazione dell'editoria multimediale, l'apprendimento online riesce a sfruttare completamente le nuove tecnologie.\nLa distinzione della FAD in fasi generazionali, per quanto concettualmente efficace, rischia tuttavia di oscurare l'importanza assunta dai paradigmi educativi e dalle teorie della conoscenza che accompagnano l'evoluzione del settore. In particolare, per quanto riguarda la fruizione a distanza che si basa sulla telematica e che viene generalmente denominata come apprendimento online, non bisogna dimenticare come essa sia basata sull'interazione tra tutti i partecipanti al progetto educativo come elemento centrale.\n\u00c8 proprio in questo, infatti, che essa si distingue dai sistemi che l'hanno preceduta. L'utilizzo delle nuove tecnologie, da solo, non basta a dar conto del cambiamento. Si pensi, ad esempio, al Computer Based Training che, pur sfruttando le macchine informatiche, costituiva ancora una forma di apprendimento trasmissivo. Ci\u00f2 che si verifica oggi, nella societ\u00e0 della conoscenza, \u00e8 invece l'emergere di un paradigma costruttivista della conoscenza.\nCon l'emergenza sanitaria COVID-19 del 2020, la FAD, nelle sue declinazioni di applicazioni di lavoro agile e soprattutto di didattica a distanza, ha ricevuto un significativo impulso a svilupparsi e ad evolversi ulteriormente."}
{"id": "107721", "revid": "767487", "url": "https://it.wikipedia.org/wiki?curid=107721", "title": "Distretto di K\u00fcssnacht", "text": "Il distretto di K\u00fcssnacht \u00e8 un distretto del Canton Svitto, in Svizzera. Confina con il distretto di Svitto a est, con il Canton Lucerna (distretto di Lucerna Campagna) a sud, a ovest e a nord e con il Canton Zugo a nord-est. Il capoluogo \u00e8 K\u00fcssnacht. Comprende una parte del lago dei Quattro Cantoni e del lago di Zugo.\nIl territorio coincide con quello del comune di K\u00fcssnacht."}
{"id": "107725", "revid": "767487", "url": "https://it.wikipedia.org/wiki?curid=107725", "title": "Libro di Naum", "text": "Il Libro di Naum (ebraico \u05e0\u05d7\u05d5\u05dd, \"nah\u00f9m\"; greco \u039d\u03b1\u03bf\u03cd\u03bc, \"na\u00fam\"; latino \"Nahum\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione del libro \u00e8 avvenuta nel\nRegno di Giuda in un periodo imprecisato tra il 663 e 612 a.C.\n\u00c8 composto da 3 capitoli e contiene vari oracoli del profeta Naum contenenti in particolare profezie sulla conquista e distruzione di Ninive, capitale degli Assiri, che minacciavano gli Ebrei.\nData e carattere del libro.\nIl libro contiene alcuni gruppi di composizioni poetiche, tutti indirizzati contro l'Assiria e la sua capitale Ninive. Naum, autore dei detti e delle composizioni, era probabilmente un profeta cultuale e un \"portavoce\" del culto di Gerusalemme al servizio del re giudaico Giosia.\nI detti del profeta annunciano la caduta di Ninive, la capitale del nemico principale della Giudea, avvenuta nel 612 a.C.\nSi tratta di profezie cultuali enunciate contro le nazioni straniere. \u00c8 una delle forme classiche e pi\u00f9 antiche della profezia nel Medio Oriente in generale. Lo scopo era quello di appoggiare lo sforzo del re per la rinascita e liberazione del paese dal giogo assiro. Il nemico del popolo \u00e8 inteso e descritto come il nemico di Dio, e con ci\u00f2 nemico della creazione e dell'ordine. Il nemico, che finora per lunghi anni opprimeva Israele, ora riceve la sua ricompensa: Dio lo tratta cos\u00ec, come egli aveva trattato i suoi nemici. A volte le parole di Naum sanno quasi di sadico e crudele, il che deriva dalla identificazione di Assiria con il nemico di Dio.\nStruttura e contenuto.\nIl libro di Naum \u00e8 un insieme di composizioni poetiche:"}
