{"id": "136814", "revid": "585241", "url": "https://it.wikipedia.org/wiki?curid=136814", "title": "Naviglio del Brenta", "text": "Il Naviglio del Brenta o Brenta Vecchia \u00e8 un ramo minore (27,37\u00a0km) del fiume Brenta che parte da Stra e sfocia nella laguna Veneta presso Fusina (in comune di Venezia), attraversando i comuni di Fiesso d'Artico, Dolo e Mira. Tramite il canale Piovego, che collega il Brenta tra Stra e Padova, il naviglio rappresenta il collegamento fluviale fra la laguna di Venezia e Padova.\nDescrizione.\nIl naviglio \u00e8 l'antico alveo naturale del fiume Brenta, prima che le imponenti modifiche idrauliche apportate dalla Repubblica di Venezia (che richiese pi\u00f9 volte la consulenza ingegneristica di Leonardo Da Vinci) e poi sino al XX secolo deviassero il corso principale pi\u00f9 a sud, allontanandolo dalla laguna veneta e portandolo a sfociare direttamente nel mare Adriatico. Tali opere idrauliche sono rappresentati dai tagli della Brenta Nuova e della Brenta Nuovissima, e si compongono di chiuse e ponti mobili che hanno reso navigabile il fiume.\nLa zona abitata lungo il naviglio viene definita Riviera del Brenta; tra il XVI e il XVIII secolo vi sorsero infatti decine di ville venete, residenze estive della nobilt\u00e0 veneziana. \nIl naviglio del Brenta fa parte del sistema di fiumi e canali che fin dai tempi antichi collegava le citt\u00e0 venete fra di loro e con la laguna di Venezia. Su questi percorsi fluviali transitavano le merci dirette dall'entroterra alla Repubblica Serenissima di Venezia: materiali da costruzione come legno, marmo, pietre dai Colli Vicentini e la trachite dei Colli Euganei nonch\u00e9 granaglie e altri prodotti agricoli. Il trasporto avveniva con barconi detti \"b\u00f9rci\" trainati lungo le rive da cavalli.\nVi transitavano anche le barche destinate a trasportare la posta e i passeggeri, i cosiddetti \"Burchielli\", che erano delle lussuose imbarcazioni con un'ampia cabina e tre o quattro balconi, usate dai veneziani facoltosi per raggiungere le loro ville in campagna.\nFolclore.\nNel 1574 il futuro re di Francia, Enrico III, navig\u00f2 lungo le sue rive dopo aver incontrato il Doge a Venezia dal quale ottenne un prestito di 100\u00a0000 scudi senza interessi. Come a Venezia, anche qui l'accoglienza fu trionfale e da allora ogni anno un pittoresco corteo di imbarcazioni storiche veneziane ripercorre il Naviglio rievocando l'episodio."}
{"id": "136822", "revid": "253269", "url": "https://it.wikipedia.org/wiki?curid=136822", "title": "Jacques Deray", "text": "Biografia.\nProveniente da una famiglia di industriali di Lione, Jacques Deray mostr\u00f2 sin da giovane una propensione verso l'arte. Inizialmente avrebbe voluto fare l'attore, ma dopo alcuni deludenti tentativi con piccoli ruoli pens\u00f2 di passare dietro la macchina da presa. Fu assistente alla regia di Jean Boyer, Gilles Grangier, Luis Bu\u00f1uel e Jules Dassin, fin quando nel 1960 debutt\u00f2 nella regia di un lungometraggio con \"Il Gigol\u00f2\" interpretato tra gli altri da Alida Valli.\nFu subito attratto dal genere poliziesco del quale divenne uno specialista. Passando attraverso altri generi: dal thriller allo spionaggio, dal giallo al film d'azione, Deray ha dato un grande contributo all'affermazione del film poliziesco nel quale ha portato la letteratura d'autore (tra gli altri Robin Cook, Jean-Patrick Manchette e Georges Simenon) e nel quale \u00e8 riuscito a coinvolgere tutti i migliori attori francesi della sua epoca (Yves Montand, Lino Ventura, Alain Delon, Jean-Louis Trintignant e soprattutto Jean-Paul Belmondo col quale fece dieci film).\nIl suo primo successo fu \"La piscina\" (1969), con Alain Delon, Romy Schneider e Jane Birkin. Negli anni settanta ebbe le migliori affermazioni con \"Borsalino\" (1970) e \"Flic Story\" (1975).\nAncora buone prove e successi commerciali negli anni ottanta, ma il suo genere, un po' in declino, segna il passo e dopo il 1994 lavor\u00f2 soprattutto per la televisione. Mor\u00ec per un cancro nel 2003."}
{"id": "136831", "revid": "438", "url": "https://it.wikipedia.org/wiki?curid=136831", "title": "Carica positiva", "text": ""}
{"id": "136835", "revid": "125137954", "url": "https://it.wikipedia.org/wiki?curid=136835", "title": "Gherardo Segarelli", "text": "La vocazione.\nNel 1260, anno in cui, secondo le previsioni di Gioacchino da Fiore, avrebbe avuto inizio l'et\u00e0 dello Spirito Santo, e in cui comparvero processioni e turbe di flagellanti detti \"Scuriati\" o \"Battuti\", che percorrevano tutta l'Italia centro-settentrionale, Segarelli chiese di essere ammesso al convento dei frati minori di Parma, ma ne fu respinto.\nCos\u00ec descrive la circostanza fra Salimbene de Adam da Parma, nella sua \"Cronica\":\nGli apostolici.\nSalimbene, vicino ad ambienti gioachimiti, ma avverso a Segalelli, aggiunge che \u00abdistribu\u00ec il poco denaro che possedeva e molti scaltri marioli approfittarono della sua ingenuit\u00e0, dopo di che cominci\u00f2 a vivere di elemosine e a predicare, invitando il popolo alla penitenza\u00bb.\nEbbe un notevole successo fra gli umili in tutta l'Emilia e i suoi seguaci, i \"fratres et sorores apostolicae vitae\" o semplicemente apostolici o minimi, diventarono anche pi\u00f9 popolari dei francescani. Si chiamarono \"Apostolici\" perch\u00e9 vollero imitare in tutto i primi apostoli di Cristo.\nCome per altri movimenti giudicati ereticali, il riferimento degli apostolici \u00e8 la Chiesa di Cristo e dei primi apostoli, non solo annunciato ma coerentemente messo in pratica. I concetti salienti della predicazione di Segalelli sono:\nGli apostolici conducevano una vita di digiuni e preghiere, sia lavorando che chiedendo la carit\u00e0 e non davano valore alla castit\u00e0: la cerimonia di accettazione dei nuovi seguaci prevedeva che pubblicamente si spogliassero nudi, come aveva fatto san Francesco.\nAl di l\u00e0 di tutto l'armamentario delle accuse inquisitoriali che in un caso come questo veniva elaborato, il vero delitto che non poteva essere perdonato a Segarelli fu l'aver annunciato la possibilit\u00e0 di un incontro diretto tra l'uomo e Dio. Questa tesi infatti, bench\u00e9 in Segalelli non risulti alcuna critica esplicita alla Chiesa di Roma, presuppone implicitamente la superfluit\u00e0 di una struttura di mediazione tra uomo e Dio, l'inutilit\u00e0 di una organizzazione che amministra Dio trasferendolo a s\u00e9, in pratica \"requisendo\" il concetto stesso di divinit\u00e0. La possibilit\u00e0 di un rapporto diretto tra gli uomini e Dio \u00e8 il senso vero della famosa frase di Segalelli: \"Paenitentiagite, quia appropinquabit regnum caelorum\" (\"Fate penitenza, perch\u00e9 il Regno di Dio arriver\u00e0\"), che per chi la pronunciava significava anche: \"Costruite, o costruiamo, un modello di societ\u00e0 ispirato alla rinuncia, alla povert\u00e0, per poter incontrare Dio che ci viene incontro\".\nLa repressione.\nTutto questo non fu tollerato dalla Chiesa, tanto che il papa Gregorio X (1271-1276), aprendo il 7 maggio 1274 il II concilio di Lione, sconfess\u00f2 le congregazioni religiose non autorizzate e lanci\u00f2 una nuova crociata. Col canone \"Religionum diversitatem nimiam\" il concilio proib\u00ec la costituzione di qualsiasi nuova congregazione e impose agli ordini sorti dopo il 1215 il blocco sulla fondazione di nuove sedi e l'obbligo a confluire in un ordine a scelta fra quelli gi\u00e0 approvati.\nGherardo Segalelli e gli apostolici rifiutarono, provocando l'avvio del processo per eresia: furono condannati nel 1286 con la bolla di papa Onorio IV (1285\u20131287) \"Olim felicis recordationis\", nel 1287 dal concilio di W\u00fcrzburg e nel 1290 dal papa Niccol\u00f2 IV (1288\u20131292).\nSegalelli venne dapprima imprigionato a Parma, per poi essere rilasciato dal vescovo Obizzo Sanvitale, che pare fosse un suo segreto ammiratore; nuovamente imprigionato nel 1294 e condannato all'ergastolo, riusc\u00ec a fuggire mentre quattro apostolici, due uomini e due donne, venivano arsi sul rogo, finch\u00e9, senza poter pi\u00f9 godere della protezione del Sanvitale, divenuto vescovo di Ravenna, fu nuovamente catturato nel 1300 e processato dall'inquisitore Manfredo da Parma.\nSi conserva qualche stralcio del verbale del processo: \nE questo era gi\u00e0 sufficiente per mandarlo al rogo a Parma il 18 luglio 1300. La sua predicazione verr\u00e0 continuata da fra Dolcino."}
{"id": "136839", "revid": "200568", "url": "https://it.wikipedia.org/wiki?curid=136839", "title": "Basingstoke", "text": "Basingstoke \u00e8 la sede del municipio di Basingstoke and Deane nella contea dell'Hampshire nel sud dell'Inghilterra, posta a 72 chilometri a sud-ovest di Londra. La popolazione nel 2011 era di 107.355 abitanti.\nStoria.\nA Basingstoke si teneva un mercato gi\u00e0 nel 1203, e la citt\u00e0 \u00e8 menzionata per il suo mercato nel Domesday Book. Le rovine del palazzo del periodo Tudor di \"Basing House\" si trovano circa 3\u00a0km ad est del centro, nel villaggio di Old Basing.\nNel 1951 Basingstoke aveva solo 16000 abitanti, ma nel 1961 il governo decise di sviluppare questa ed altre citt\u00e0 per dare respiro a Londra e creare una \"cintura verde\" intorno alla capitale. La popolazione di Basingstoke \u00e8 da allora cresciuta fino ai livelli attuali.\nIl nome Basingstoke (\"Basingestoches\" nel Domesday Book) pare derivi dalla posizione della citt\u00e0, dove si erano stabilite le genti di \"Baze\". Basing, un villaggio qualche chilometro pi\u00f9 ad est, pare abbia la stessa etimologia, ma \u00e8 ritenuto pi\u00f9 antico. Il mercato fu la principale attivit\u00e0 di Basingstoke per molti secoli. Nel XVIII secolo in citt\u00e0 prosper\u00f2 la produzione della birra, dopo che i fratelli Thomas and William May fondarono la \"May Brewery\" (birreria) circa nel 1755. Quando l'Esercito della Salvezza arriv\u00f2 a Basingstoke predicando l'astinenza nel 1881, la popolazione temette che ci\u00f2 potesse nuocere all'industria locale e all'occupazione. Ci furono persino scontri armati nella piazza principale. La famiglia May dette sindaci e prominenti benefattori alla citt\u00e0 fino al XX secolo.\nVerso la fine degli anni sessanta il centro di Basingstoke fu completamente ricostruito. In questa occasione molti edifici di interesse storico furono demoliti. Per questo Basingstoke \u00e8 stata spesso soprannominata \"Boringstoke\" (da \"boring\": noioso), \"Basingjoke\" (da \"joke\": barzelletta) o \"Basingrad\" (dove il suffisso \"grad\" la accomunava alle citt\u00e0 caserma dell'Europa dell'est). Fra il 2002 e il 2003 il centro di Basingstoke \u00e8 stato intensamente rinnovato, creando un nuovo centro commerciale pi\u00f9 moderno e luminoso con negozi, cinema e ristoranti con tavoli all'aperto. Resta da vedere se il nuovo centro commerciale contribuir\u00e0 a rendere pi\u00f9 popolare l'immagine di Basingstoke.\nGeografia fisica.\nBasingstoke \u00e8 situata nel nord dell'Hampshire, nel distretto di Basingstoke and Deane, 72\u00a0km ovest-sudovest di Londra. Ha eccellenti collegamenti stradali e ferroviari, il che la rende popolare fra chi lavora a Londra e deve fare il pendolare: la stazione ferroviaria londinese di Waterloo pu\u00f2 essere raggiunta in circa 45 minuti di treno, l'autostrada M3 corre lungo la citt\u00e0 e ha due uscite per Basingstoke e l'autostrada M4 \u00e8 anche abbastanza vicina (entrambe le autostrade portano a Londra). Basingstoke \u00e8 dotata di un buon servizio di bus, sia cittadino sia verso citt\u00e0 limitrofe come Andover, Newbury e Winchester.\nL'espansione di Basingstoke ha assorbito molti villaggi del circondario, che sono divenuti quartieri della citt\u00e0. Basingstoke si estende fra l'autostrada M3 e una ferrovia, che la chiudono da due lati e gli danno una forma quasi rettangolare. Di conseguenza villaggi anche abbastanza vicini come Cliddesden, Dummer, Sherborne e Oakley non sono stati inglobati dal suo sviluppo ma sono rimaste entit\u00e0 separate.\nEconomia.\nBasingstoke \u00e8 una citt\u00e0 prospera con uno standard di vita al di sopra della media e poca disoccupazione. \u00c8 un centro finanziario e la sede della Associazione Automobilistica Inglese e di compagnie assicurative. Ci sono anche industrie farmaceutiche ed elettroniche.\nCi sono due giornali locali: la Basingstoke Gazette e il Basingstoke Observer, e le notizie di Basingstoke sono anche riportate dal giornale Hampshire Chronicle.\nInfrastrutture e trasporti.\nFerrovie.\nLa stazione ferroviaria principale della citt\u00e0 \u00e8 la Stazione di Basingstoke."}
{"id": "136841", "revid": "125229133", "url": "https://it.wikipedia.org/wiki?curid=136841", "title": "West Ham United Football Club", "text": "Il West Ham United Football Club, meglio noto come West Ham United, o pi\u00f9 semplicemente come West Ham, \u00e8 una societ\u00e0 calcistica inglese con sede nel distretto londinese di Newham, pi\u00f9 precisamente nel quartiere di Stratford. Milita in Premier League, la massima divisione del campionato inglese di calcio.\nFu fondato nel 1895 come \"Thames Iron Workers Football Club\", prima di assumere l'attuale denominazione nel 1900 in ricordo del toponimo di uno dei due borghi (West Ham e East Ham) uniti nel nuovo Newham.\nI giocatori e i sostenitori del club sono soprannominati \"Hammers (Martelli)\" per via della presenza di una coppia di tali utensili nel logo della squadra. Il club \u00e8 spesso chiamato \"The academy of football (L'accademia del calcio)\" per via della grande tradizione e qualit\u00e0 del suo settore giovanile, ma i tifosi preferiscono riferirsi alla squadra con il soprannome di \"Irons\", dal nome originale del club.\nMai vincitore del campionato inglese, il West Ham fu un serio contendente al titolo una sola volta, nella stagione 1985-1986. Ha trascorso gran parte della propria storia in massima serie (First Division e successivamente Premier League). Tra le vittorie pi\u00f9 significative vanta le 3 in FA Cup (nel 1963-1964, nel 1974-1975 e 1979-1980) e una in Coppa delle Coppe (nel 1964-1965, pi\u00f9 una finale persa, nel 1975-1976). Il West Ham \u00e8, insieme a Real Saragozza, , e Villareal una delle cinque squadre europee ad avere vinto una competizione ufficiale dell'UEFA senza mai essersi aggiudicato il titolo di campione nazionale.\nI colori sociali del club sono il bordeaux e l'azzurro.\nIl club ha anche una sezione femminile, il West Ham United L.F.C. che compete anch'esso in prima divisione.\nDal 1904 al 2016 lo stadio di casa del West Ham \u00e8 stato il Boleyn Ground, demolito proprio nel 2016, anno dal quale disputa le partite casalinghe nel London Stadium.\nStoria.\nDalla fondazione agli anni '50.\nIl club fu fondato nel 1895 dal filantropo Arnold Hills, direttore del cantiere navale londinese \"Thames Ironworks\", come dopolavoro per i suoi operai. La squadra fu iscritta alla \"London League\", che vinse nel 1898. L'anno dopo fu iscritta alla Seconda Divisione del campionato semi-professionistico della Southern League, vinse nuovamente il campionato e gioc\u00f2 per la prima volta le partite casalinghe al \"Memorial Grounds\", nel quartiere di Canning Town. A quel punto, affinch\u00e9 la squadra fosse competitiva in Prima Divisione, si rese necessario l'ingaggio di calciatori professionisti. Il \"Thames Iron Works F.C.\" fu quindi sciolto nel giugno del 1900 e un mese dopo (esattamente il 5 luglio) fu costituito il West Ham United. In quell'occasione fu deciso che i colori sociali fossero il \"bordeaux\" e l'azzurro (\"claret and blue\").\nIl West Ham gioc\u00f2 la sua prima partita ufficiale il 1\u00ba settembre 1900, sul campo di casa. Davanti a 2.000 spettatori, gli \"Hammers\" batterono il Gravesend 7-0 grazie ai quattro gol dello \"scozzese volante\" Billy Grassam (compreso il primo gol della storia del \"club\", al 5\u00b0 di gioco), alla doppietta di Jimmy Reid e al gol di Fergus Hunt.Il 2 settembre 1904 gli \"Hammers\" disputarono la loro prima partita casalinga al \"The Castle\", un campo allora appena costruito il cui ingresso \u00e8 su Green Street, la via principale del quartiere di Upton Park, e dove il West Ham ha giocato ininterrottamente fino al 10 maggio 2016. Nella sua prima partita in questo stadio il West Ham batt\u00e9 3-0 il Millwall con tripletta di Billy Bridgeman.\nNel 1919 la \"Football League\" riprese la disputa dei propri campionati dopo una pausa di quattro anni dovuta alla Prima guerra mondiale. La nuova organizzazione previde l'espansione della Prima e della Seconda divisione da 18 a 22 squadre. Al West Ham fu permesso di iscriversi al campionato di Seconda Divisione per la stagione 1919/20.Il 30 agosto 1919, gli \"Hammers\" esordirono nella nuova lega accogliendo il Lincoln City davanti a 20.000 spettatori. Il risultato finale fu di 1-1, con il City che pass\u00f2 in vantaggio grazie ad un rigore trasformato da Chesser e il pareggio dell'esordiente Jim Moyes. A fine stagione gli \"Hammers\" si ritrovarono settimi in classifica. Con 21 reti, il capocannoniere della squadra fu Syd Puddefoot, l'idolo dei tifosi che fu per\u00f2 ceduto un anno dopo in una delle operazioni di mercato pi\u00f9 costose dell'epoca, con gli scozzesi del Falkirk che lo pagarono 5.000 Sterline.\nIl 28 aprile 1923 si calcola ci fossero almeno 200\u00a0000 spettatori a Wembley per assistere alla prima finale di FA Cup giocata in quello stadio. Fu una prima anche per il West Ham, mai giunto alla Finale di FA Cup in precedenza. Il trofeo lo alz\u00f2 per\u00f2 il Bolton, che vinse per 2-0 una partita spesso interrotta dallo straripare della massa di spettatori sul terreno di gioco. Il West Ham concluse comunque la stagione 1922/23 vincendo il campionato di Seconda Divisione e guadagnandosi cos\u00ec per la prima volta la promozione nella massima serie.Il 1\u00ba maggio 1923 il West Ham fu la prima squadra inglese ad andare a giocare una partita di calcio in Germania dopo la Prima guerra mondiale.\nL'esperienza degli \"Hammers\" in First Division inizi\u00f2 con un pareggio a reti inviolate sul campo del Sunderland, una settimana prima di battere l'Arsenal per 1-0 nell'esordio casalingo del campionato 1923/24.\nIl West Ham riusc\u00ec a disputare ben 9 campionati consecutivi in First Division, prima di retrocedere al termine della stagione 1931/32. Nel 1933 il West Ham riusc\u00ec comunque ad arrivare fino alle semifinali della FA Cup, dove fu sconfitto per 1-0 dall'Everton.\nCon lo scoppio della Seconda guerra mondiale la \"Football League\" fu nuovamente sospesa, dal 1939 al 1946, periodo nel quale il West Ham gioc\u00f2 in vari campionati regionali e vinse la \"Football League War Cup\" battendo in finale il con il punteggio di 1-0.\nLa stagione 1956/57 \u00e8 quella in cui si pu\u00f2 far risalire l'inizio della grande tradizione del vivaio del West Ham. La squadra giovanile arriv\u00f2 infatti fino alla finale della \"FA Youth Cup\", perdendo per\u00f2 in una gara di andata e ritorno con il Manchester United con il punteggio complessivo di 8-2.\nNella stagione successiva 1957/58 il West Ham riconquist\u00f2 un posto in \"First Division\" vincendo il campionato e realizzando ben 101 gol in 42 partite.Nel corso della stagione 1958/59, la prima disputata in massima serie dal lontano 1932, esord\u00ec in Prima Squadra l'8 settembre 1958 Bobby Moore, il pi\u00f9 forte giocatore che abbia mai vestito la maglia del West Ham nella sua storia.\nNella stagione successiva, la squadra giovanile raggiunse nuovamente la finale della \"FA Youth Cup\", uscendone sconfitta dai Bristol Rovers con il punteggio complessivo di 2-1.\nRon Greenwood e John Lyall: giorni di gloria.\nRon Greenwood divenne l'allenatore del West Ham nel corso dell'estate 1961, dopo le dimissioni del suo predecessore Ted Fenton. Nel marzo dell'anno successivo, Greenwood acquist\u00f2 dal Crystal Palace l'attaccante John Byrne al prezzo di 65.000 Sterline, che allora rappresent\u00f2 la cifra pi\u00f9 alta mai pagata in Inghilterra per il trasferimento di un calciatore. Fu un segnale di come il West Ham stesse tentando di salire un altro gradino nella gerarchia del calcio inglese.\nNella stagione 1963/64, con una squadra che poteva contare su molti prodotti del vivaio che nell'estate precedente aveva finalmente vinto la FA Youth Cup, il West Ham arriv\u00f2 per la seconda volta nella sua storia alla finale di FA Cup. In una partita al cardiopalmo giocata contro il Preston North End, gli \"Hammers\" andarono sotto dopo soli 10 minuti di gioco ma pareggiarono una manciata di minuti dopo. Il Preston North End segn\u00f2 ancora alla fine del primo tempo ma Geoff Hurst pareggi\u00f2 all'inizio della ripresa. In un concitato finale, Ronnye Boyce segn\u00f2 il gol vincente a 5 minuti dalla fine. Bobby Moore sal\u00ec i famosi gradini dello stadio di Wembley per alzare al cielo la prima FA Cup vinta dal West Ham.\nLa scena si ripeter\u00e0 esattamente un anno dopo, quando il West Ham raggiunse la finale della Coppa delle Coppe, disputata proprio nello stadio londinese. Gli avversari sono i tedeschi del Monaco 1860 e in campo \u00e8 la fame di vittoria pi\u00f9 che la tattica a farla da padrona. La doppietta di Alan Sealey negli ultimi venti minuti di gioco regala la vittoria agli \"Hammers\".\nNell'estate del 1966, Bobby Moore sal\u00ec quei gradini per il terzo anno consecutivo. Lo scenario, questa volta, \u00e8 il Campionato del Mondo vinto dall'Inghilterra 4-2 nella contestatissima finale contro la Germania Ovest. Ai tifosi del West Ham piace sempre ricordare che furono gli \"Hammers\" a sconfiggere i tedeschi: tripletta di Geoff Hurst, gol di Martin Peters e Bobby Moore: tutti giocatori degli \"Irons\".\nNegli anni successivi, la squadra navig\u00f2 quasi sempre a met\u00e0 classifica. I giocatori arrivarono e partirono, e anche il famoso trio del Mondiale 66 venne ceduto ad altre squadre. Alla fine della stagione 1973/74, Greenwood lasci\u00f2 il posto di allenatore al suo assistente John Lyall per passare dietro la scrivania da General Manager (e pi\u00f9 tardi guidare la nazionale, dal 1977 al 1982).Pur rimanendo sostanzialmente anonimo in campionato, il nuovo West Ham di Lyall raggiunse la finale di FA Cup. In una partita ricca di emozioni per i tifosi, gli \"Hammers\" affrontarono il guidato in campo da Bobby Moore. Doppietta di Alan Taylor e vittoria per il West Ham.\nNella stagione successiva, gli \"Hammers\" fanno nuovamente strada in Europa fino alla finale della Coppa delle Coppe: a Bruxelles, per\u00f2, prevale l'Anderlecht per 4-2.\nDopo le ultime scintille europee, il cammino del West Ham prese una china negativa e la squadra fin\u00ec per retrocedere al termine della stagione 1977/78. Rimase in Seconda Divisione per tre stagioni, nel corso delle quali divenne la seconda squadra non della massima serie a vincere la FA Cup. Accadde il 10 maggio 1980, quando gli \"Hammers\" affrontarono l'Arsenal detentore del trofeo. Il gol di destro di Trevor Brooking che ha deciso la partita \u00e8 stato raccontato con grande enfasi ed efficacia dal tifoso dei Gunners Nick Hornby nel suo libro \"Febbre a 90\u2019\".\nTornato in Prima Divisione, il West Ham fu protagonista di alcune stagioni difficili, a causa delle ristrettezze economiche in cui il club si trovava. Nel 1984/85, la squadra si salv\u00f2 per soli due punti.\nL'anno successivo, invece, dopo un cattivo inizio di stagione, la squadra guidata dagli attaccanti Tony Cottee e Frank McAvennie e dal centrocampista Alan Devonshire lott\u00f2 per il titolo fino alla penultima giornata. Alla fine, gli \"Hammers\" furono terzi in classifica, dietro il Liverpool campione e l'Everton.La squadra non seppe pi\u00f9 ripetersi a quei livelli, per colpa anche di una lunga serie di infortunati eccellenti e per la mancanza di acquisti adeguati, e al termine della stagione 1988/89 il West Ham retrocesse nuovamente in Seconda Divisione. John Lyall venne esonerato.\nL'era di Billy Bonds.\nIl posto di Lyall fu preso da Lou Macari prima della stagione 1989-1990. Lou Macari si dimise per\u00f2 il 20 febbraio 1990, in modo da potersi difendere meglio dalle accuse di irregolarit\u00e0 finanziarie di cui si sarebbe macchiato nel suo club precedente, lo Swindon Town. Il posto di allenatore del West Ham fu preso dall'allenatore della squadra giovanile Billy Bonds, la cui prima stagione alla guida della squadra (1990-1991) pass\u00f2 attraverso 19 partite consecutive senza sconfitte e termin\u00f2 con un secondo posto in Seconda Divisione e la promozione in Prima.\nMa per tutta la stagione 1991-1992, il West Ham fatic\u00f2 a tenere il passo delle avversarie e a fine campionato occup\u00f2 l'ultima posizione, venendo cos\u00ec retrocesso e mancando quindi la partecipazione alla prima edizione della neo-costituita Premier League.\nDurante l'estate del 1992 Terence Brown divenne presidente del West Ham, e la squadra riguadagn\u00f2 un posto nella massima serie al primo tentativo, arrivando seconda nella nuova Prima Divisione del 1992-1993. Nella stagione successiva, il West Ham ottenne un la salvezza ma il 10 agosto 1994 Billy Bonds si dimise. Il suo posto fu preso da Harry Redknapp, nominato vice-allenatore solo un anno prima.\nHarry Redknapp: un periodo di consolidamento.\nUna delle prime mosse di Harry Redknapp come manager del West Ham fu di nominare suo cognato Frank Lampard Sr come assistente allenatore e quindi riprendere la punta Tony Cotee dall'Everton. Acquist\u00f2 anche il centrocampista Don Hutchison dal Liverpool e il difensore Julian Dicks, e riprese l'attaccante Iain Dowie dal Southampton. Il West Ham riusc\u00ec a salvarsi nuovamente nel 1994-95 e gioc\u00f2 un ruolo importante nella drammatica ultima giornata di quella stagione, bloccando sull'1-1 il Manchester United all'Upton Park e negando cos\u00ec ai diavoli rossi il terzo titolo consecutivo.\nL'anno successivo il West Ham si piazz\u00f2 al decimo posto, ma la stagione 1996-97 fu minata dagli acquisti sbagliati del centravanti rumeno Florin R\u0103ducioiu e del centrocampista portoghese Paulo Futre. R\u0103ducioiu fu rispedito all'Espanyol dopo soli sei mesi, con 2 gol segnati in 11 partite, mentre Futre ebbe il tempo di giocare solo una gara ufficiale come titolare prima di iniziare una lunga serie di problemi al ginocchio e annunciare il suo ritiro. Redknapp seppe comunque ottenere il massimo dai giocatori rimasti, e grazie anche all'acquisizione del ventunenne attaccante dell'Arsenal John Hartson e alla sua ottima \"partnership\" con Paul Kitson la squadra ottenne una confortevole salvezza.\nNel 1997-98, il West Ham chiuse la stagione all'ottavo posto grazie soprattutto alle ottime prestazioni all'Upton Park: 13 vittorie, 4 pareggi e 2 sole sconfitte con 40 gol segnati. Le cose migliorarono ancora nella stagione successiva, con gli \"Hammers\" che terminarono il campionato al quinto posto \u2013 il secondo miglior risultato di tutti i tempi \u2013 nonostante seri problemi di spogliatoio che coinvolsero Hartson e il trequartista israeliano Eyal Berkovic, ma grazie anche alla \"verve\" del neo-acquisto Paolo Di Canio. Il criterio di assegnazione dei posti in Coppa UEFA obblig\u00f2 il West Ham a partecipare all'Intertoto, nella cui doppia finale batt\u00e9 il Metz. Il cammino europeo degli \"Hammers\" si ferm\u00f2 per\u00f2 al secondo turno di Coppa UEFA, dove la squadra non riusc\u00ec a superare la Steaua Bucarest.\nNegli anni successivi le prestazioni della squadra andarono progressivamente calando, anche a seguito della cessione al Leeds del difensore centrale Rio Ferdinand per quello che all'epoca fu l'acquisto pi\u00f9 costoso del calcio inglese: 18 milioni di Sterline. Nella stagione 2000-01 il West Ham fin\u00ec al quindicesimo posto, la peggior prestazione nella storia della Premiership, ma prima dell'ultima di campionato Redknapp lasci\u00f2 il posto di allenatore probabilmente dopo una lite con il Presidente riguardante i fondi disponibili per l'acquisizione di nuovi giocatori.Pur non essendo eccezionale nell'impostazione tattica della squadra, Redknapp ebbe un ruolo importantissimo nel tenere a galla il West Ham in un periodo in cui il piccolo stadio non poteva offrire alla societ\u00e0 la possibilit\u00e0 di competere con i grandi \"club\". La grande capacit\u00e0 di Redknapp di operare sul mercato calcistico alla ricerca di talenti sottovalutati fu uno dei motivi principali del suo successo, ma fu anche la ragione che spinse Brown a chiudere i cordoni della borsa, dopo i pessimi acquisti delle due stagioni precedenti. Per l'ultima di campionato, la sconfitta 2-1 sul campo del , la squadra venne guidata dall'allenatore della Squadra Riserve, Glenn Roeder.\nLe stagioni di Glenn Roeder.\nVennero fatti diversi nomi importanti per il posto di allenatore del West Ham, nel corso dell'estate 2001. L'ex giocatore degli Hammers Alan Curbishley, che aveva saputo ricostruire il Charlton dentro e fuori del campo da quando ne era diventato il manager nel 1991, fu indicato da molti come il candidato numero uno ma si disse non interessato. Steve McClaren, che era stato assistente di Alex Ferguson nei tre titoli consecutivi vinti dal Manchester United (compreso il 1999 con la tripletta Campionato\u2013Coppa\u2013Champions League), prefer\u00ec diventare allenatore del . La dirigenza decise alla fine di affidare il posto allo stesso Glenn Roeder, attirandosi cos\u00ec le critiche dei tanti che ritenevano Roeder l'uomo sbagliato, compreso Paolo Di Canio.\nNella stagione 2001/02, il West Ham ebbe una partenza lenta e i tifosi cominciarono subito a chiedere a gran voce l'esonero di Roeder. La squadra, per\u00f2, rispose positivamente e a fine campionato si ritrov\u00f2 con un insperato settimo posto.\nAnche nel 2002-03 il West Ham part\u00ec male, e questa volta Roeder fu incapace di aggiustare le cose. In realt\u00e0, se nella seconda giornata gli Hammers fossero stati in grado di capitalizzare il vantaggio di due gol contro l'Arsenal invece di farsi raggiungere da Wiltord e da un gol di Thierry Henry, la stagione avrebbe probabilmente preso tutta un'altra piega. Invece, dopo il 4-0 rimediato sul campo del Newcastle e quel 2-2, il West Ham infil\u00f2 tre sconfitte consecutive e non riusc\u00ec a vincere una partita all'Upton Park fino alla fine di gennaio (2-1 sul Blackburn). Da l\u00ec le cose migliorarono leggermente, ma verso la fine campionato \u2013 con Sunderland e West Bromwich gi\u00e0 virtualmente in Prima Divisione \u2013 la lotta per non retrocedere era tra il West Ham e il Bolton Wanderers. Lo scontro diretto vide vincitori i Wanderers, e anche se nelle ultime quattro partite gli Hammers riuscirono a raccogliere 10 dei 12 punti disponibili, i 42 punti complessivi non bastarono a salvarsi. Da quando esiste la Premiership, nessuna squadra che fosse ultima in classifica a Natale (come il West Ham 2002/03) era mai riuscita a salvarsi; ma d'altra parte il West Ham fu la prima squadra a cui non bastarono 40 o pi\u00f9 punti per salvarsi.\nLa retrocessione costrinse la societ\u00e0 a cedere alcuni dei pezzi pregiati della squadra per evitare di finire in amministrazione controllata. Il trequartista Joe Cole e il terzino destro Glen Johnson finirono al Chelsea, gli attaccanti Jermaine Defoe e Fr\u00e9d\u00e9ric Kanout\u00e9 al . Paolo Di Canio fu lasciato libero.\nL'era di Alan Pardew.\nLa prima stagione.\nPur partendo da grande favorito, il West Ham cominci\u00f2 la stagione 2003-2004 in modo altalenante (una vittoria per 2-1 contro il Preston North End, un pareggio per 0-0 contro lo Sheffield United e una sconfitta per 0-1 contro il Rotherham). Il 24 agosto 2003, in seguito alla sconfitta contro il Rotherham, Glenn Roeder venne esonerato e sostituito ad interim da Trevor Brooking. Il 29 settembre seguente gli \"Hammers\" tornarono a giocare il derby contro gli storici rivali del Millwall per la prima volta dopo dieci anni; la partita, disputatasi al Boleyn Ground, termin\u00f2 con il punteggio di 1-1 (rete di David Connolly). Nel frattempo la societ\u00e0 cerc\u00f2 di mettere sotto contratto il manager Alan Pardew, che per\u00f2 in quel momento era in carica al Reading. Il presidente dei \"Royals\" rifiut\u00f2 le dimissioni di Pardew e port\u00f2 la questione in arbitrato davanti alla Football Association (FA), che impose all'allenatore di rimanere al Reading fino ad ottobre. Pardew fece il suo esordio sulla panchina del West Ham il 22 ottobre, con un pareggio casalingo per 1-1 contro il Nottingham Forest. Nel mese di gennaio il club oper\u00f2 molto sul mercato per cercare di adattare la rosa della squadra alle idee tattiche dell'allenatore. Alla fine gli \"Hammers\" chiusero il campionato al 4\u00ba posto con 74 punti, qualificandosi cos\u00ec per i play-off. In semifinale la squadra di Pardew affront\u00f2 l'Ipswich Town, 5\u00ba classificato in First Division, perdendo per 0-1 la partita di andata ma ribaltando il risultato al Boleyn Ground (2-0). La finale del 29 maggio 2004 oppose il West Ham al Crystal Palace, guidato in panchina dall'ex Iain Dowie: un errore del portiere Stephen Bywater al 61\u00ba minuto di gioco permise al capitano del Palace, Neil Shipperley, di segnare il gol dell'1-0 decisivo, che condann\u00f2 gli \"Hammers\" alla sconfitta e permise alle \"Eagles\" di ottenere la promozione in Premier League.\nLa promozione in Premier League.\nNonostante la finale dei play-off raggiunta pochi mesi prima e gli acquisti estivi degli attaccanti Teddy Sheringham e Serhij Rebrov, la stampa locale e buona parte dei tifosi del West Ham dimostrarono di non avere alcuna fiducia in Alan Pardew. Durante la stagione 2004-2005 le presenze di pubblico al Boleyn Ground calarono drasticamente e i risultati ne risentirono. Al termine di un'annata anonima, la squadra chiuse il campionato al 6\u00ba posto con 73 punti, raggiungendo i play-off grazie soprattutto alle buone prestazioni messe in mostra negli ultimi due mesi della \"regular season\". In semifinale gli \"Hammers\" incontrarono di nuovo l'Ipswich Town, come accaduto nella stagione precedente, pareggiando per 2-2 al Boleyn Ground ed espugnando Portman Road per 2-0. In finale la squadra di Pardew trov\u00f2 il Preston North End: il 30 maggio 2005, al Millennium Stadium di Cardiff (Galles), il West Ham vinse per 1-0 grazie ad un gol di Bobby Zamora al 57\u00ba minuto di gioco, facendo cos\u00ec ritorno in Premier League dopo soli due anni di assenza.\nLa finale di FA Cup e la qualificazione in Coppa UEFA.\nLe quote iniziali della stagione 2005-2006 indicavano il West Ham come principale candidato alla retrocessione in Championship, insieme alle altre due formazioni neopromosse ( e Wigan), e Alan Pardew veniva considerato l'allenatore pi\u00f9 a rischio esonero. Tuttavia la societ\u00e0 si mosse con intelligenza durante il calciomercato, rinforzando la squadra senza effettuare acquisti azzardati e senza la necessit\u00e0 di dover vendere i calciatori pi\u00f9 importanti della rosa. Gli \"Hammers\" si resero cos\u00ec protagonisti di un ottimo campionato, chiuso al 9\u00ba posto con 55 punti, e raggiunsero la finale di FA Cup, poi persa ai calci di rigore contro il , che gli garant\u00ec la qualificazione alla Coppa UEFA.\nL'esonero.\nNonostante gli acquisti degli argentini Carlos T\u00e9vez e Javier Mascherano, l'inizio della stagione 2006-2007 \u00e8 caratterizzato dall'eliminazione nel turno preliminare di Coppa UEFA a opera della squadra italiana del Palermo e dall'eliminazione al primo turno della Carling Cup per mano del Chesterfield, con la squadra che non riesce a risollevarsi dalle ultime tre posizioni della classifica della Premier League.\nIl 26 novembre 2006 il club \u00e8 stato acquistato da un consorzio islandese capeggiato dall'imprenditore Eggert Magnusson, che dopo appena due settimane decide di esonerare Pardew, il giorno dopo la sconfitta 4-0 contro il Bolton. Il posto di allenatore viene dato all'ex giocatore del West Ham ed ex manager del Charlton Alan Curbishley.\nLa gestione Curbishley.\nDopo un inizio estremamente faticoso, Curbishley riusc\u00ec a motivare i giocatori nel modo giusto e nel mese di marzo 2007 la squadra si mise sulla strada giusta. Trascinato da Carlos T\u00e9vez, il West Ham raccolse 7 vittorie nelle ultime 9 partite di campionato, tra cui una vittoria per 1-0 contro l'Arsenal, e raggiunse un'incredibile salvezza vincendo all'ultima giornata sempre per 1-0 sul campo del Campione d'Inghilterra; questo evento viene ricordato dai tifosi come \"The Great Escape\".\nQuello del 2007-2008 \u00e8 stato un campionato di transizione per gli \"Hammers\", che, decimi classificati prima della sosta natalizia, sono rimasti in quella posizione fino a tre giornate dalla fine del torneo, per poi chiudere il campionato tornando al decimo posto. Il cammino in Premier League, di medio livello, \u00e8 stato caratterizzato da alcune vittorie di prestigio contro Manchester United e Liverpool e da una goleada esterna contro il Derby County. A ci\u00f2 si \u00e8 aggiunta una serie di buone partite in League Cup, dove la squadra \u00e8 stata eliminata ai quarti di finale dall'Everton. In questa stagione Magnusson ha lasciato il comando del club a Bj\u00f6rg\u00f3lfur Gu\u00f0mundsson, secondo uomo pi\u00f9 ricco di Islanda.\nLa gestione Zola.\nA poche giornate dall'inizio della stagione 2008-2009 Curbishley si \u00e8 dimesso. Il direttore sportivo Gianluca Nani, entrato in carica nel giugno 2008, ingaggia al suo posto il connazionale Gianfranco Zola, alla sua prima esperienza da allenatore in un club. Il tecnico italiano ha condotto il club ad una brillante seconda parte di stagione culminata nel nono posto finale, nonostante a Natale la squadra sopravanzasse la zona retrocessione di un solo punto. Nel frattempo, la societ\u00e0 \u00e8 passata di nuovo di mano, prima alla CB Holding, poi a due imprenditori inglesi, David Gold e David Sullivan.\nNel 2009-2010 il club ha lottato costantemente per la salvezza, riuscendo poi ad assicurarsi la permanenza in Premier League con due giornate di anticipo, grazie alla vittoria interna per 3-2 contro il Wigan Athletic. I 35 punti guadagnati in 38 partite, 7 in meno dell'annata precedente, non sono bastati ad evitare l'esonero di Zola, silurato due giorni dopo la fine del torneo.\nLa gestione Grant.\nAl suo posto, il 3 giugno 2010, viene messo sotto contratto per quattro anni l'ex allenatore di Chelsea e Portsmouth Avram Grant.\nIl 15 maggio 2011 il West Ham, dopo la retrocessione in Championship, esonera l'allenatore e il suo posto viene preso da Kevin Keen che guider\u00e0 la squadra nell'ultima sfida casalinga contro il Sunderland.\nLa gestione Allardyce.\nPer la stagione 2011-2012 \u00e8 nominato allenatore Sam Allardyce. La squadra londinese viene eliminata subito in entrambe le coppe nazionali da squadre di categoria inferiore. In particolare nella FA Cup esce al terzo turno perdendo per una rete a zero contro lo Sheffield Wednesday, nella Coppa di Lega viene eliminata al primo turno dall'Aldershot Town militante in quarta serie (perdendo per due reti ad una). Il campionato va decisamente meglio, con gli Hammers che chiudono la stagione regolare con 86 punti conquistati, guadagnando l'accesso ai play-off, attraverso i quali, dopo aver eliminato Cardiff City e Blackpool, riconquistano la Premier League dopo solo un anno di assenza.\nNell'estate del 2012 il West Ham ingaggia James Collins e George McCartney a titolo definitivo e Matt Jarvis e Andy Carroll in prestito. L'avvio di campionato \u00e8 positivo e il 1\u00ba dicembre 2012 gli Hammers battono il Chelsea campione d'Inghilterra in carica per 3-1, issandosi momentaneamente all'ottavo posto in classifica. La stagione del ritorno in Premier League si chiude con un buon 10\u00ba posto, con un bilancio finale di 9 vittorie in casa e 3 in trasferta, dove il West Ham segna solo 11 gol (meno di tutti in Premier League 2012-2013). Il 22 marzo 2013 il club conclude un accordo per l'affitto dello Stadio Olimpico di Londra, a partire dalla stagione agonistica 2016-2017, in cambio di 15 milioni di sterline.\nNel 2013-2014 il West Ham si piazza 13\u00ba in Premier League e raggiunge la semifinale di Coppa di Lega, dove \u00e8 eliminato dal Manchester City poi vincitore del trofeo. Il 18 aprile 2014 muore Dylan Tombides, calciatore delle giovanili che l'anno prima aveva esordito in League Cup con la prima squadra, deceduto a causa di un tumore ai testicoli che lo aveva colpito nel 2011.\nNel 2014-2015 gli Hammers guadagnano il 12\u00ba posto in campionato. Il 24 maggio 2015, a pochi minuti dalla fine dell'ultima partita di campionato, il club annuncia che il contratto di Allardyce non sar\u00e0 rinnovato. Grazie al successo nella classifica stagionale UEFA del Fair Play il West Ham si qualifica per il primo turno preliminare di Europa League.\nLa gestione Bili\u0107, la parentesi Moyes.\nNel 2015-2016 il West Ham del nuovo allenatore Slaven Bili\u0107, ingaggiato il 9 giugno 2015, ottiene importanti risultati come la prima vittoria ad Anfield Road contro il Liverpool dopo 52 anni (3-0) alla quarta giornata di campionato, il maggior numero di punti nella sua storia in Premier League (62), il maggior numero di gol segnati (65), il minor numero di sconfitte (8) e il minor numero di sconfitte fuori casa in Premier League (5). Il 7\u00ba posto finale, abbinato alla vittoria della FA Cup da parte del Manchester United (gi\u00e0 qualificato in Europa League grazie al piazzamento in campionato), consente agli Hammers di qualificarsi per l'Europa League. In Europa League il West Ham, dopo aver eliminato Lusitans e Birkirkara rispettivamente nel primo e nel secondo turno preliminare, esce di scena nel terzo turno, eliminato dai rumeni dell'Astra Giurgiu.\nIn Europa League 2016-2017, dopo aver eliminato il nel terzo turno preliminare, gli Hammers sono eliminati per la seconda stagione consecutiva dall'Astra Giurgiu nel play-off. Nell'agosto 2016 Andr\u00e9 Ayew diviene l'acquisto pi\u00f9 costoso nella storia del club (20,5 milioni di sterline dallo Swansea). Nello stesso mese il club ingaggia Simone Zaza, prelevato dalla Juventus in prestito oneroso per 5 milioni di sterline con obbligo di riscatto a 20 ulteriori milioni di sterline in caso di raggiungimento di un numero prefissato di presenze in campo. La squadra termina la stagione all'undicesimo posto in Premier League.\nLa stagione 2017-2018 vede l'avvicendamento in panchina tra Slaven Bili\u0107, esonerato ai primi di novembre, e David Moyes, che firma un contratto di sei mesi. Il nuovo allenatore conduce la squadra al tredicesimo posto in campionato. Il nuovo acquisto Marko Arnautovi\u0107, pagato 25 milioni di sterline allo , realizza undici gol, tutti in campionato.\nDa Pellegrini al Moyes bis.\nPer la stagione 2018-2019 la guida tecnica viene affidata all'allenatore cileno Manuel Pellegrini, che firma un contratto triennale. Per offrire una rosa competitiva al nuovo allenatore la dirigenza si dimostra molto attiva sul mercato: fra i molti acquisti spiccano quelli di Felipe Anderson, prelevato dalla per 38 milioni di euro, divenendo cos\u00ec l'acquisto pi\u00f9 costoso nella storia del club, e quello del giovane difensore francese Issa Diop dal per 25 milioni di euro. Nella finestra invernale viene ingaggiato Samir Nasri, rimasto svincolato dopo l'esperienza all'. La squadra termina la prima stagione della gestione di Pellegrini al decimo posto in campionato, fra alti e bassi.\nDurante i primi giorni di giugno il club comunica che dal 1\u00ba luglio 2019 Nasri, Adri\u00e1n San Miguel del Castillo e Andy Carroll lasceranno la squadra a causa del termine dei loro contratti, e annunciano che nella stessa data si unir\u00e0 a loro il portiere spagnolo Roberto Jim\u00e9nez Gago.\nIl 14 giugno 2019 viene presentato il nuovo acquisto Pablo Fornals, prelevato per 24 milioni dal Villarreal CF.\nIl 17 luglio 2019 il club ufficializza l'arrivo di S\u00e9bastien Haller dai tedeschi dell'Eintracht Francoforte per 45 milioni di sterline, che si traduce nell'acquisto pi\u00f9 oneroso della storia del club.\nNella stagione 2019-2020 la squadra ottiene appena 19 punti nelle prime 19 giornate e rimedia quattro sconfitte casalinghe di fila, evento che non si verificava dal gennaio 2006, chiudendo il 2019 al diciassettesimo posto in classifica. Pellegrini \u00e8 esonerato il 28 dicembre, dopo la sconfitta in casa contro il . Al suo posto viene richiamato David Moyes, che conduce i suoi alla salvezza grazie al sedicesimo posto finale.\nNella stagione successiva il West Ham \u00e8 la pi\u00f9 grande sorpresa del campionato, veleggiando perfino in zona Champions per un po' di tempo, potendo contare su giocatori come Declan Rice, Jesse Lingard e Tom\u00e1\u0161 Sou\u010dek (che segner\u00e0 10 gol in campionato diventando il miglior marcatore della squadra insieme a Michail Antonio), concludendo con un sesto posto finale e la qualificazione alla fase a gironi dell'Europa League.\nColori e simboli.\nStemma.\nLo stemma originale rappresentava due martelli incrociati, quei martelli che si usano nei cantieri navali. Intorno al 1900, allo stemma fu aggiunto un castello che rappresentava la \u201cGreen Street House\u201d, nota anche come \u201cBoleyn Castle\u201d per via del fatto che Anna Bolena ci abit\u00f2 brevemente. Nello stemma, il \u201cBoleyn Castle\u201d \u00e8 rappresentato sullo sfondo dei due martelli con la classica immagine delle torri merlettate.\nUn'altra teoria afferma che il castello sia stato inserito nello stemma come ringraziamento per l'aiuto portato al \"club\" dai giocatori dell'Old Castle Swift. In ogni caso, la presenza del \u201cBoleyn Castle\u201d nello stemma ha portato la societ\u00e0 a battezzare il proprio stadio con il nome di Boleyn Ground.\nDalla stagione 2016/2017, anche per via dell'abbandono del vecchio Boleyn Ground come stadio di casa, si \u00e8 tornati a uno stemma contenente solo i due martelli incrociati e la scritta \"West Ham United - London\".\nSoprannomi.\nIl soprannome di \u201cHammers\u201d deriva dal nome del club oltre che dai martelli incrociati rappresentati nello stemma della squadra. I mezzi di informazione si riferiscono ai giocatori definendoli \"Hammers\" anche se ai tifosi sembra piacere di pi\u00f9 l'altro soprannome, \"Irons\". Quest'ultimo \"nickname\" deriva dal primo nome della squadra, \"Thames Ironworks FC\".\nIl West Ham \u00e8 noto anche come l\"'Accademia del Football\", grazie alla grande reputazione che il suo settore giovanile ha saputo costruirsi negli anni e allo stile di gioco fluido che la squadra ha sempre praticato. Il soprannome fu dato al club dalla stampa degli anni sessanta.\nStrutture.\nStadio.\nDal 1904 al 2016 la squadra ha disputato gli incontri interni al Boleyn Ground, noto anche come \"Upton Park\" per via della zona in cui sorgeva. Dalla stagione 2016-2017 disputa le partite interne nello Stadio Olimpico (poi ribattezzato \"London Stadium\"), inaugurato nel 2012 per i Giochi londinesi.\nDiffusione nella cultura di massa.\nCinema.\nIl documentario di Ian Stuttard \"Hooligan\", prodotto nel 1985 per la televisione britannica, offre uno sguardo attento all'interno della \"Inter City Firm\", la frangia di tifosi violenti del West Ham che terrorizz\u00f2 i campi di calcio inglesi negli anni settanta e ottanta.\nNel 1988 Alan Clark diresse il film televisivo \"The Firm\", interpretato da Gary Oldman e ispirato proprio al documentario di Stuttard. Nel film il gruppo di tifosi si chiama \"Inter City Crew\" e il West Ham non viene mai citato, anche perch\u00e9 la storia racconta del tentativo di costituire una banda di hooligan che segua la nazionale inglese agli Europei di Germania del 1988, ma nella camera da letto del protagonista sono chiaramente visibili poster e cimeli degli Hammers.\nIl film \"Hooligans\", diretto nel 2005 da Lexi Alexander e interpretato da Elijah Wood, racconta la storia di un gruppo di tifosi violenti del West Ham. La pellicola \u00e8 ambientata nel 2005, e il gruppo di tifosi prendono il nome fittizio di \"Green Street Elite\", chiaramente ispirata alla Inter City Firm, anche se non pi\u00f9 attiva all'epoca dei fatti narrati.\nBobby Moore, capitano del West Ham e della nazionale inglese che vinse il mondiale del 1966, fu nel 1981 tra i protagonisti di \"Fuga per la vittoria\" di John Huston, a fianco di altri grandi calciatori come Pel\u00e9 e Osvaldo Ardiles.\nLa squadra compare anche nel film:\" Finale Score (2018)\". La location del film \u00e8 il vecchio stadio Boleyn Ground e la partita vede proprio la squadra giocare contro la Dynamo FC mentre un gruppo di terroristi russi riempie di esplosivo lo stadio. A salvare la situazione sar\u00e0 Mike Knox, ex militare interpretato dall'attore ed ex wrestler Dave Bautista (Batista in WWE)\nLetteratura.\nNella saga di Harry Potter, Dean Thomas, uno studente di Hogwarts, tifa per il West Ham.\nNel 2004 Cass Pennant, scrittore ed ex leader della ICF, ha scritto il libro \"Congratulazioni, hai appena incontrato la ICF\", un libro che narr\u00e0 la storia della firm che negli anni '70-'80 divenne famosa per i suoi atti di violenza.\nMusica.\nIl bassista e fondatore del gruppo Heavy metal inglese Iron Maiden, Steve Harris, \u00e8 tifoso del West Ham United: sul suo strumento c'\u00e8 infatti lo stemma del club e i polsini che indossa e la tracolla del basso hanno rigorosamente i colori degli Hammers. Inoltre da adolescente gioc\u00f2 nelle giovanili del West Ham United nel ruolo di terzino, ma abbandon\u00f2 in seguito il calcio a causa della maggiore passione per la musica. Inoltre, nella copertina dell'album \"Somewhere in Time\" appare all'interno di un tabellone la scritta \"LATEST RESULTS...WEST HAM 7...ARSENAL 3\", proprio in riferimento al tifo calcistico di Steve Harris.\nGruppi punk come Cock Sparrer e Cockney Rejects sono hooligan del West Ham. I Cockney Rejects hanno anche rifatto in chiave punk l'inno del West Ham \"I'm Forever Blowing Bubbles\".\nPolitica.\nDa sue recenti affermazioni si \u00e8 appreso che l\u2019ex presidente degli Stati Uniti d'America, Barack Obama, \u00e8 tifoso degli \"Hammers\".\nAllenatori e presidenti.\nAllenatori.\nNel corso della sua storia, il West Ham ha avuto solamente diciotto allenatori, una cosa unica nel mondo del calcio di primo piano. Non solo: il primo allenatore della squadra, Syd King, \u00e8 rimasto in carica per trent'anni, e fino al 1989 il \"club\" ha avuto appena cinque \"manager\".\nCalciatori.\n\"Dream Team\".\nNel libro \"The Official West Ham United Dream Team\" del 2003 si riporta il risultato del sondaggio in cui fu chiesto a 500 tifosi di elencare l'undici ideale del club. Il voto fu ristretto ai giocatori dell'epoca moderna.\nTifoseria.\nGemellaggi e rivalit\u00e0.\nCome ogni altra squadra di calcio, anche il West Ham ha delle rivalit\u00e0 particolarmente accese. Sono sentitissime le gare con le altre squadre londinesi, in particolare quelle con Chelsea e Tottenham. Molto accesa \u00e8 anche la rivalit\u00e0 con il Manchester United (squadra del resto osteggiata da molti). La rivalit\u00e0 per eccellenza degli Hammers \u00e8 comunque quella con il .\nI tifosi di West Ham e si sono reciprocamente odiati per decenni, e quest'odio \u00e8 spesso culminato con delle vere e proprie guerriglie tra le bande hooligan pi\u00f9 accese. Quella che era cominciata come una fiera rivalit\u00e0 tra una squadra di costruttori di navi e una di operai portuali si \u00e8 trasformata in aperta ostilit\u00e0 durante lo Sciopero Generale del maggio 1926. In quell'occasione, tutti gli operai dei Royal Docks, sulla sponda nord del Tamigi\u00a0\u2013 ossia la zona del West Ham\u00a0\u2013 fecero sciopero, mentre i portuali dei Millwall Docks e del porto del Surrey continuarono a lavorare. Quel conflitto tra operai in sciopero e crumiri si trasfer\u00ec sui campi da calcio, infiammando la rivalit\u00e0 tra le due squadre.\nTra gli anni settanta e gli anni ottanta una delle componenti pi\u00f9 violente della sua tifoseria, denominata Inter City Firm, si rese protagonista di durissimi scontri con gang legate a squadre rivali.\nOrmai da 5 anni i tifosi del West Ham hanno un gemellaggio ufficiale con i tifosi italiani della Lazio, gemellaggio nato quando alcuni tifosi del West Ham hanno incontrato in una vacanza dei tifosi della Lazio, \u00e8 un gemellaggio molto sentito, soprattutto perch\u00e9 uno dei giocatori storici e amato dal tifosi del West Ham, Paolo Di Canio, \u00e8 stato calciatore e tuttora tifoso della Lazio.\nOrganico.\nRosa 2021-22.\n\"Aggiornata al 18 luglio 2021.\""}
{"id": "136842", "revid": "287204", "url": "https://it.wikipedia.org/wiki?curid=136842", "title": "Lingua germanica", "text": ""}
{"id": "136844", "revid": "83531", "url": "https://it.wikipedia.org/wiki?curid=136844", "title": "Colletto bianco", "text": "La locuzione colletti bianchi (dalla lingua inglese \"white-collar worker\"), identifica quei lavoratori che svolgono mansioni meno fisiche, ma generalmente pi\u00f9 remunerate rispetto ai colletti blu che svolgono il lavoro manuale. Infatti le camicie bianche si sporcano facilmente e quindi distinguono i lavoratori che \"non si sporcano le mani\".\nL'espressione \u00e8 attribuita a Upton Sinclair, uno scrittore statunitense, sebbene alcuni riferimenti all'espressione appaiono gi\u00e0 nel 1911. Deriva dalla classica camicia bianca che veniva indossata da questo tipo di lavoratori.\nSoggetti.\nEssi sono professionisti salariati come medici, magistrati, insegnanti, impiegati, dirigenti e funzionari pubblici. Talvolta anche i manager d'azienda sono considerati come appartenenti ai colletti bianchi.\nAbbigliamento.\nIn questo tipo di ambiente il rango \u00e8 meno significativamente indicato dall'abbigliamento, ma diventa evidente guardando la qualit\u00e0 dello spazio lavorativo, le responsabilit\u00e0 delegate, i privilegi concessi e il salario stesso.\nIn tempi recenti i lavoratori hanno avuto vari gradi di libert\u00e0 riguardo alla scelta dell'abbigliamento. I codici per l'abbigliamento possono andare dal rilassato (jeans e abbigliamento casual) al tradizionale (giacca e cravatta o \"tailleur\").\nImpiego.\nIn passato, minoranza nelle societ\u00e0 agricole e nelle prime societ\u00e0 industriali, sono divenuti una maggioranza nelle nazioni industrializzate. La recente \"rivoluzione tecnologica\" ha creato molti pi\u00f9 lavori da scrivania e diminuito il numero di persone che svolgono lavoro manuale nelle fabbriche. Generalmente, la paga \u00e8 pi\u00f9 alta tra i colletti bianchi, anche se molti di questi non appartengono necessariamente ai ceti alti o privilegiati, come il termine implicava un tempo. Ad esempio, molti impieghi nel sempre pi\u00f9 crescente settore dei servizi richiedono un abbigliamento formale nonostante la paga bassa.\nInoltre, un numero crescente di aziende non ha nessun colletto blu, in quanto non producono alcun bene materiale, hanno invece un'intera gerarchia di colletti bianchi, che vestono essenzialmente allo stesso modo.\nContesto e spazi lavorativi.\nCome esempio di contrasto negli spazi lavorativi, i dirigenti possono avere uffici pi\u00f9 ampi e meglio arredati, mentre gli impiegati di grado inferiore condividono piccoli cubicoli con mobili economici. Come esempio delle differenti responsabilit\u00e0, i lavoratori di grado pi\u00f9 alto avranno solitamente responsabilit\u00e0 pi\u00f9 ampie e fondamentali nell'azienda, mentre i subordinati saranno delegati a compiti pi\u00f9 specifici e limitati. I casi di differenza nei ruoli, benefici connessi e nel salario parlano da soli. In quanto impiegati salariati, possono essere membri di sindacati settoriali ed esercitare diritto di sciopero.\nIn Italia, tra le fonti normative che disciplinano il loro rapporto di lavoro grande importanza riveste la contrattazione collettiva.\nCriminologia e sociologia della devianza.\nL'espressione viene utilizzata, sempre pi\u00f9 di frequente, anche in ambito sociologico e criminologico, per indicare una particolare categoria di reati (i reati dei \"colletti bianchi\"), prendendo spunto dal termine White-collar crime (\"reati o crimini dei colletti bianchi\"), introdotta dal criminologo Edwin Sutherland nel 1939. \nCon tale espressione, si suole indicare quel particolare genere di reati, quasi sempre sottovalutati e impuniti, commessi da esponenti della borghesia delle professioni, da leader della politica e dell'economia. Il riferimento a tali tipologie di reato \u00e8 sempre pi\u00f9 attuale, poich\u00e9 l'ingresso nel pi\u00f9 ampio sistema delle reti criminali \u2013 per le organizzazioni criminali che sono riuscite a realizzarlo \u2013 non ne ha lasciato inalterato l'assetto organizzativo e ha contribuito a diversificare le loro attivit\u00e0, incidendo sulla loro immagine pubblica. \nNel tempo, le mafie e le organizzazioni criminali hanno riversato nell'economia e nella finanza grandi patrimoni illecitamente percepiti, rendendo sempre pi\u00f9 difficile la loro separazione da quelli leciti, spostando cos\u00ec l'utilizzo di mezzi illeciti nel mercato delle normali transazioni, esternalizzando e dando in appalto l'uso della violenza: non pi\u00f9 esplicita, diretta e visibile, ma sempre pi\u00f9 invisibile e indiretta, tendendo ad agire a monte, sul processo di normazione. \nOltre alla difficolt\u00e0 di separare i mercati leciti da quelli illeciti, il nuovo assetto reticolare delle mafie ha prodotto un'altra pericolosa conseguenza: il trasferimento sulle attivit\u00e0 delle organizzazioni criminali tradizionali di quella stessa impunit\u00e0 di cui hanno sempre, storicamente potuto beneficiare i cosiddetti colletti bianchi, sia per quel che riguarda gli assetti dell'amministrazione della giustizia, sia per quanto attiene al giudizio formulato dalla pubblica opinione.\nParlare di colletti bianchi nel contesto contemporaneo, significa affrontare il tema della commistione tra economia legale ed economia criminale, che trovano sempre pi\u00f9 spesso forme e luoghi di pacifica convivenza, magari agevolate dall'esistenza di \u201ccamere di compensazione\u201d istituzionali o paraistituzionali, interessate all'accumulazione o alla speculazione finanziaria.\nUno tra i pi\u00f9 recenti esempi in tal senso \u00e8 certamente quello vissuto in Italia negli anni novanta del XX secolo, con Tangentopoli."}
{"id": "136845", "revid": "78273", "url": "https://it.wikipedia.org/wiki?curid=136845", "title": "Tuta blu", "text": ""}
{"id": "136846", "revid": "599013", "url": "https://it.wikipedia.org/wiki?curid=136846", "title": "Chiesa di Santa Maria di Pistia", "text": "La chiesa di Santa Maria di Pistia (o \"di Plestia\"), sorge sul luogo dell'antica cattedrale e ne incorpora i resti, \u00e8 una chiesa in stile protoromanico e santuario di \"confine\", situata sull'Altopiano Plestino, al confine tra Umbria e Marche, nel comune di Serravalle di Chienti, ma contigua all'abitato di Colfiorito nel comune di Foligno. Sorge su nodo stradale di grande importanza fino a tutto l'Alto Medioevo, nell'area dell'antica citt\u00e0 di Plestia, a 99 miglia da Roma e scomparsa nel X secolo, in origine probabilmente luogo d'incontro del cardo e del decumano. Plestia era un'antica diocesi (\"Dioecesis Plestiensis\"), oggi sede titolare: il cui vescovo titolare \u00e8, dal 2014, Francisco Jos\u00e9 Villas-Boas Senra de Faria Coelho, vescovo ausiliare di Braga.\nLuogo di confine.\nDa un punto di vista amministrativo-civile, il corpo dell'edificio \u00e8 propriet\u00e0 del seminario di Nocera Umbra e nel territorio del comune di Serravalle di Chienti, mentre il sagrato, con la colonna d'angolo del porticato, \u00e8 nel comune di Foligno. Da un punto di vista canonico, la chiesa si trova esattamente all'incrocio dei confini delle diocesi di Foligno, Nocera Umbra e Camerino, attualmente \u00e8 gestita per convenzione dall'arcidiocesi di Camerino, con diritto d'uso da parte della diocesi di Foligno tramite la parrocchia di Colfiorito. Fino al 1984, tutta la chiesa compreso il portico, faceva parte della diocesi di Nocera Umbra; dal 1984, con una riforma delle diocesi, tutta la parte del territorio della diocesi di Nocera Umbra che si trovava in provincia di Macerata \u00e8 passato all'arcidiocesi di Camerino, quindi anche la chiesa di Santa Maria di Pistia. La colonna d'angolo del porticato, era (ed \u00e8 ancora) nel territorio della diocesi di Foligno; questo fatto, unitamente alla contiguit\u00e0 al centro abitato di Colfiorito, d\u00e0 il diritto d'uso alla diocesi folignate. Negli anni trenta il vescovo di Foligno Stefano Corbini, fece un solenne pontificale per riaffermare questo diritto. La diocesi di Plestia ebbe vita fino al 1006, quando venne divisa tra le diocesi di Nocera Umbra e di Foligno. Nel 1138 la chiesa era pertinenza della diocesi di Foligno, ma nel 1200 era gi\u00e0 stata ceduta alla diocesi di Nocera Umbra.\nStoria.\nSecondo la leggenda gli apostoli Pietro e Paolo, nei loro primi anni di predicazione, passarono nella citt\u00e0 di Plestia chiedendo rifugio in una notte fredda e piovosa. Nessuno diede loro aiuto se non una donna giovane e sola dalla quale i due apostoli, per rispetto, accettarono solo il pane e non l'alloggio. Salirono allora verso il monte Trella, per quella strada chiamata \"via della Spina\" che collegava Plestia alla Valle Umbra, e quando furono abbastanza lontani l'ira di Dio si abbatt\u00e9 sulla citt\u00e0 con un tremendo terremoto e un violento acquazzone che provocarono la distruzione e l'allagamento della citt\u00e0 e la morte degli abitanti. La mattina, gli apostoli che dal monte videro al posto delle costruzioni solo un grande lago, ridiscesero a predicare il castigo divino ai pochi superstiti fra i quali incontrarono la giovane donna. Sulle rovine venne quindi costruita una chiesa di culto cristiano.\nIn verit\u00e0 a circa 300 metri dalla chiesa, sulla \"via di val Vaccagna\" (verso Nocera) che si diparte dal piazzale antistante, si trova un tempio frequentato dalla fine del VI secolo a.C. e oggi completamente interrato, dedicato a Cupra, dea della religione umbra venerata come \"madre dei plestini\" secondo quattro lamine bronzee del IV secolo a.C. ritrovate in zona nel 1962.\nSotto la chiesa si trovano i resti di un edificio pubblico databile al I secolo a.C. nel quale si celebrava un culto imperiale testimoniato da un cippo conservato attualmente nella chiesa che riporta la seguente scritta riferita probabilmente all'Augusteo dell'antica Plestia:\nDIVO\nFLAVIO\nVALERIO\nCOSTAN\nTINO AUG\nORDO\nPLES\nil cui significato \u00e8 \"\"i decurioni di Plestia (ORDO PLES[tinorum]) dedicano al \"Divo\" Flavio Valerio Costantino Augusto (AUG[usto])\".\nAttorno alla chiesa, a livello del pavimento della sua cripta, si trovano i resti di un porticato affacciato sul vicino foro. Resti di abitazioni private si trovano dalla parte opposta della strada che da Colfiorito porta a Taverne di Serravalle di Chienti.\nNel XV secolo, lo storico folignate Ludovico Jacobilli riferisce che \"Avendo gli abitatori di Pistia abbracciato la santa fede l'anno 249 per mezzo di San Feliciano, vescovo di Foligno, convertirono il tempio dedicato a Giove Pistio al culto divino e in onore alla Madre di Dio, chiamandosi sino al presente S.Maria di Pistia\"\". Secondo lo storico e abate Giovanni Mengozzi, l'attribuzione a Giove Pistio sarebbe per\u00f2 senza fondamento.\nUn tempo cattedrale, un cui vescovo, Florentius, fu presente ai sinodi romani del 499 e del 502, fu in seguito distrutta, si dice, unitamente alla citt\u00e0 di Plestia (da cui il nome) dall'Imperatore Ottone III o da un violento terremoto o abbandonata per la crescita delle acque del lago Plestino che invase la citt\u00e0, a seguito dell'abbandono e manutenzione dell'emissario di epoca romana nell'alto MedioEvo, come avvenne per il lago del Fucino negli Abruzzi. Fu riedificata intorno all'anno 1000 e dedicata alla Madonna Assunta. Allo stesso periodo risalgono anche la cripta e l'abside ora perduta. La navata sub\u00ec vari rifacimenti ed il portico fu aggiunto probabilmente nel XVII secolo.\nFino ai primi del XIV secolo svolse la funzione di pieve, cio\u00e8 di chiesa con fonte battesimale per i bambini dei paesi soggetti al vescovo di Nocera Umbra. Per tutto il XV secolo rimase il centro spirituale e commerciale della montagna, raccogliendo gente durante le festivit\u00e0 mariane, le fiere da maggio a settembre ogni primo luned\u00ec del mese ancora oggi, e nel venerd\u00ec santo, giorno dell'indulgenza, in cui si svolgeva un grande mercato e la processione penitenziale che, rilevata da Colfiorito, ancora sopravvive.\nNella chiesa era venerata un'antica statua in legno della Madonna, alta circa un metro, chiamata \"la Madonna di Pistia\", che normalmente era conservata nella chiesa parrocchiale di S. Lorenzo di Dignano. Veniva portata in processione, accompagnata da moltissimi fedeli, in alcune festivit\u00e0 dell'anno. \u00c8 stata trafugata negli anni sessanta.\nMercato e pellegrinaggi al santuario hanno avuto fasi alterne di abbandono e ripresa. Con le \"leggi eversive\" il santuario fu adibito a magazzino militare e la sua attivit\u00e0 di nuovo interrotta per sondaggi archeologici; il mercato rifiorito con l'avvio della sagra della patata rossa nel 1978.\nLa chiesa, ora ridotta a \"rettoria\", svolge ancora dal punto di vista sacrale il ruolo di santuario terapeutico di frontiera raccogliendo fedeli dalle diocesi di Foligno, Nocera Umbra e Camerino.\nDurante il Terremoto del Centro Italia del 2016 e del 2017, la basilica \u00e8 stata leggermente danneggiata dalle scosse, ragion per cui \u00e8 stata messa in sicurezza, e attualmente \u00e8 in fase di ristrutturazione.\nArchitettura.\nArchiettura interna.\nAll'interno, in fondo all'unica navata, si colloca un presbiterio sopraelevato raggiungibile attraverso una scalinata che sale sopra una pi\u00f9 antica cripta romanica.\nA destra della porta d'ingresso, una moderna scala a chiocciola permette di scendere ai ruderi dell'antica Plestia.\nA detta dell'abate Giovanni Mengozzi \"\"la chiesa, ch'\u00e8 benevolmente ampia, non ha che un solo altare piantato ora in mezzo al Presbiterio [...] e su questo altare maggiore venerasi una moderna statua della Beata Vergine con il Bambino in braccio. Nell'abside poi veggonsi, dipinte sul muro, alcune sacre immagini [...] fra cui quella di S. Giovanni Battista.\". L'abside \u00e8 ormai andata perduta e dietro l'altare \u00e8 stata realizzata, durante i restauri del 1967-71, una moderna vetrata che illumina la navata. Si conserva ormai solo un piccolo affresco della Madonna con il Bambino Ges\u00f9.\nCripta.\nLa cripta viene chiamata \"Confessione\" dal Mengozzi che ne d\u00e0 la seguente descrizione: \"la volta di questo sotterraneo viene sostenuta da quattordici belle e tutte uguali colonne, parte di pietra bianca, parte di breccione e taluna con capitello di marmo; dodici disposte in tre ordini e due sole in cima, dove il muro piega in semicircolo e dove, dinanzi a un piccolo finestrino che d\u00e0 scarsa luce al sotterraneo, si vede un'ara antica tutta d'un pezzo\" - ora nel presbiterio come piedistallo del simulacro della Vergine - \"lunga palmi quattro, once quattro e mezzo e un palmo meno larga [...] Le pareti sono tutte incrostate di belle pietre lavorate a scalpello [...] Compariscono frammenti di marmi [...] e di iscrizioni.\"\".\nRestauri.\nNell'estate del 1962 fu iniziata nell'area plestina una campagna di scavi archeologici che interess\u00f2 anche la chiesa, all'interno della quale (angolo destro della navata) furono fatti dei saggi per riportare alla luce i resti di un colonnato gi\u00e0 appartenente ad un portico, o forse ad un tempio, del periodo repubblicano, prospiciente il Foro.\nPer interessamento del Prof. Giuseppe Giunchi, sindaco di Serravalle di Chienti, con l'intervento del Ministero della Pubblica Istruzione, nel 1967 la Soprintendenza ai Monumenti di Ancona inizi\u00f2 i lavori di restauro della chiesa; questi terminarono nel giugno 1971 e furono inaugurati, il 27 dello stesso mese, dall'allora presidente del Senato, Amintore Fanfani."}
{"id": "136852", "revid": "393899", "url": "https://it.wikipedia.org/wiki?curid=136852", "title": "Operaio", "text": "Un operaio \u00e8 un lavoratore dipendente che svolge mansioni prevalentemente manuali. \"Tuta blu\" \u00e8 un'espressione per definire - in alcuni Stati del mondo - tali lavoratori, in base al colore dell'indumento da lavoro indossato. Egli si differenzia dall'impiegato (o \"colletto bianco\"), il quale svolge la sua mansione principalmente con apporto intellettuale.\nStoria.\nSecondo la dottrina marxista, l'operaio appartiene alla classe sociale del proletariato ed il suo lavoro subisce uno sfruttamento a favore del capitalista, proprietario dei mezzi di produzione. Tale sfruttamento deriverebbe dalla differenza (plusvalore) tra il salario percepito ed il valore che egli aggiunge con il suo lavoro alla merce prodotta.\nLa figura dell'operaio nasce durante i processi di industrializzazione del XVIII secolo e XIX secolo avvenuti dapprima in Inghilterra e poi anche nell'Europa continentale. Diversamente dagli schiavi della Roma antica, l'operaio appare come il primo lavoratore privo di status definito, ossia mancante di garanzie ed assistenze per il vitto e per l'alloggio. In Italia il termine \u00e8 nato nella lingua toscana per definire gli addetti alla fabbriceria che in Toscana era chiamata \"opera\".\nTale condizione ha spinto gli operai a cercare di formare organizzazioni per la difesa dei propri interessi. Non va dimenticato che in origine la figura dell'operaio era costituita, per lo pi\u00f9, da una massa di diseredati, divenuti disoccupati proprio a causa della rivoluzione industriale, che dalle campagne e dai piccoli centri si trasferivano nelle grandi citt\u00e0 in preda alla disperazione.\nRitenere superficialmente che gli operai si trovino solo nelle fabbriche della manifattura \u00e8 un errore grossolano: commercio, edilizia/impiantistica, agricoltura, logistica, ecc. sono settori ove coloro che svolgono mansioni puramente manuali/esecutive sono inquadrati come operai.\nCaratteristiche.\nUno degli elementi distintivi della condizione operaia \u00e8 una minore richiesta di educazione accademica formale: l'apprendimento avviene spesso direttamente sul posto di lavoro. Il capo di questi lavoratori viene usualmente chiamato \"caporeparto\" il suo compito \u00e8 quello di assegnare e controllare il lavoro dei subordinati. Solitamente il caporeparto \u00e8 egli stesso un lavoratore manuale.\nNel lavoro operaio \u00e8 di norma usato un \"cartellino\" per registrare l'inizio e la fine dell'orario di lavoro del prestatore e quindi il numero preciso delle ore sulle quali sar\u00e0 calcolata la paga. In genere, le ore di lavoro sono prestabilite da contratto; e per l'annotazione delle presenze vengono utilizzati strumenti meccanici, come ad esempio un orologio marcatempo.\nDi solito la paga per tali impieghi \u00e8 inferiore a quella dei \"colletti bianchi\", anche se pi\u00f9 alta rispetto a molte occupazioni di ingresso nel mondo del lavoro. Talvolta le condizioni di lavoro possono essere particolarmente faticose o rischiose e, in rapporto alla mole di lavoro giornaliera prestata, il salario risulta spesso non adeguato. Inoltre, con la stipula di contratti a tempo determinato oggi sempre pi\u00f9 frequenti, il lavoratore si trova a dover cambiare continuamente occupazione ed incontra maggiori difficolt\u00e0 per formarsi una famiglia o, pi\u00f9 in generale, per condurre una vita autonoma.\nA volte gli operai, come qualsiasi altra tipologia di lavoratore, sono iscritti ad un sindacato di categoria. Queste associazioni utilizzano un processo di negoziazione chiamato contrattazione collettiva, per stabilire i diritti e le responsabilit\u00e0 dei lavoratori rappresentati e per negoziare il salario e i \"benefit\" che loro spettano. Esistono, inoltre, leggi ed organizzazioni che regolano e controllano la sicurezza sul posto di lavoro.\nGli operai si identificano e si caratterizzano in base alla qualifica, alla provenienza da altre classi (es. contadina), alla nazionalit\u00e0 e alla provenienza geografica (basti pensare alla percentuale altissima di operai meridionali che lavorano nelle grandi fabbriche del nord Italia), l'et\u00e0, il sesso, la scolarit\u00e0.\nNel mondo.\nItalia.\nGli operai costituiscono una delle quattro categorie in cui la legge italiana suddivide i lavoratori subordinati.\nLa contrattazione collettiva ha introdotto negli anni varie qualifiche in funzione della diversa competenza dei lavoratori. Si distinguono quindi operai \"comuni\", operai \"qualificati\" ed operai \"specializzati\". Alcuni contratti collettivi hanno inoltre previsto figure di operaio cui sono affidate mansioni di particolare responsabilit\u00e0, normalmente di controllo e conduzione di un gruppo di lavoratori (cosiddetti \"intermedi\": ad es. capocantiere, capofficina, caporeparto, caponegozio ecc.).\nQuasi tutti i CCNL (commercio, agricoltura, logistica, ecc.) classificano i livelli di mansione manuale o prevalentemente manuale (o comunque esclusivamente esecutive) come operai."}
{"id": "136853", "revid": "123907982", "url": "https://it.wikipedia.org/wiki?curid=136853", "title": "Ebioniti", "text": "Ebioniti \u00e8 il nome con cui alcuni scrittori cristiani indicano un gruppo di fedeli di orientamento giudaizzante, dapprima considerati scismatici dal filosofo Giustino, e quindi eretici da diversi padri della Chiesa, poich\u00e9 rifiutavano la predicazione e l'ispirazione divina dell'apostolato di Paolo di Tarso.\nOrigini del nome.\nLa parola \"ebioniti\" (in greco \"ebionaioi\"), \u00e8 una traslitterazione del termine ebraico \"evionim\" (in lettere ebraiche \u05d0\u05d1\u05d9\u05d5\u05e0\u05d9\u05dd), che significa \"poveri\". Questo termine si incontra, per la prima volta, in Ireneo, senza per\u00f2 che questi ne dia un significato preciso. Origene ed Eusebio di Cesarea sostenevano che il nome di questa setta derivava dalla limitatezza della loro intelligenza, o dalla povert\u00e0 della Legge a cui si riferivano, o dalla povert\u00e0 della loro comprensione di Cristo. Naturalmente, queste definizioni non rispecchiano l'origine storica del nome.\nAltri scrittori, come Tertulliano, Ippolito, ed Epifanio, facevano derivare il nome della setta da un certo Ebion, suo presunto fondatore. Epifanio ne menzionava anche il luogo di nascita, un villaggio chiamato Cochabe nel distretto di Bashan, e riferiva dei suoi viaggi in Asia ed a Roma. Tra gli studiosi pi\u00f9 recenti solo Adolf Hilgenfeld ha sostenuto l'esistenza storica di questo Ebion, per alcuni brani attribuitigli da Girolamo e dall'autore di una raccolta di testi patristici contro i monoteliti. Ma questi brani, probabilmente, non sono genuini ed Ebion, altrimenti sconosciuto alla storia, potrebbe essere una semplice invenzione per giustificare il nome ebioniti.\nUn'altra ipotesi prende in considerazione il fatto che il nome potrebbe essere stato auto-imposto da coloro che sostenevano la beatitudine di essere poveri in spirito o che pretendevano di vivere come i primi cristiani di Gerusalemme, che depositavano i loro beni ai piedi degli apostoli. Forse, tuttavia, il nome gli fu imposto in precedenza da altri e doveva essere riferito alla notoria povert\u00e0 dei cristiani in Palestina. Studiosi moderni hanno anche sostenuto che il termine in origine designasse gli ebrei cristiani di Palestina, che continuavano a osservare la legge mosaica.\nUna tappa di questo sviluppo fu riportata da Giustino nel \"Dialogo con Trifone\" al capitolo xlvii (intorno al 140), dove parlava di due sette di ebrei cristiani allontanatesi dalla Chiesa: coloro che osservavano la legge mosaica per se stessi, ma non richiedevano il rispetto della stessa agli altri, e coloro che la consideravano un obbligo universale. Questi ultimi erano considerati del tutto eretici; ma, con gli altri, Giustino era in comunione, anche se non tutti i cristiani mostravano la stessa indulgenza. Giustino, tuttavia, non us\u00f2 mai il termine \"ebioniti\" e, quando questo termine comparve per la prima volta (intorno al 175), esso designava una particolare corrente.\nDottrina.\nSecondo Ireneo le dottrine di questa setta erano simili a quelle di Cerinto e di Carpocrate. Essi negavano la divinit\u00e0 e la nascita verginale di Cristo e predicavano l'osservanza della legge giudaica; consideravano Paolo di Tarso un apostata e usavano solo un proprio Vangelo detto appunto degli Ebioniti, vangelo apocrifo ma del tutto analogo al Vangelo di Matteo. Le loro dottrine venivano similarmente descritte da Ippolito e Tertulliano, ma l'osservanza della legge non sembra una caratteristica cos\u00ec importante del loro sistema come per Ireneo.\nOrigene fu il primo a marcare una distinzione tra due classi di Ebioniti, una distinzione fornita anche da Eusebio. Alcuni Ebioniti accettavano, ma altri rifiutavano, la nascita verginale di Cristo, anche se tutti rifiutavano la sua preesistenza e la sua divinit\u00e0. Coloro che accettavano la nascita verginale sembra avessero una opinione di Cristo pi\u00f9 elevata: oltre ad osservare lo \"Shabbat\", osservavano anche la domenica come memoriale della sua risurrezione. La base comune per gli Ebioniti era probabilmente un'altra e la presunta nascita virginale appariva come un aspetto irrilevante. Epifanio chiamava la pi\u00f9 radicale delle due sette ebioniti e l'altra nazareni. Tuttavia, la fonte da cui Epifanio ha ottenuto queste informazioni \u00e8 ignota.\nEbioniti gnostici.\nOltre a questi ebioniti giudaizzanti, in un secondo momento, si svilupp\u00f2 un ramo gnostico. Questi ebioniti gnostici differivano ampiamente dalle principali Scuole gnostiche, poich\u00e9 rifiutavano nella maniera pi\u00f9 assoluta qualsiasi distinzione tra il Demiurgo Geova ed il Dio Supremo. D'altra parte, per\u00f2, il carattere generale del loro insegnamento era inconfondibilmente gnostico e, secondo gli scritti Pseudoclementini, pu\u00f2 essere riassunto come segue: la materia \u00e8 eterna ed \u00e8 emanazione della Divinit\u00e0; anzi, essa costituisce, per cos\u00ec dire, il corpo di Dio. La Creazione, pertanto, altro non \u00e8 se non la trasformazione della materia preesistente. Cos\u00ec Dio \"cre\u00f2\" l'universo per mezzo della Sua sapienza che veniva descritta come la \"mano demiurgica\" (\"cheir demiourgousa\") che produce il mondo. Ma questo \"Logos\", o \"Sophia\" non costituiva una diversa Persona come nella teologia cristiana. Sophia produsse il mondo tramite una successiva evoluzione di sizigie, in cui la femminile precedeva sempre la maschile, per poi esserne, infine, superata. Questo universo, inoltre, era diviso in due regni, quello del bene e quello del male. Il Figlio di Dio dominava sul regno del bene, ed a lui era destinato il mondo a venire, ma il principe del male era il principe di questo mondo (vedere Giovanni 14:30; Efesini 1:21; 6,12). Questo Figlio di Dio era il Cristo, un essere a met\u00e0 fra Dio e la creazione, non una creatura, ma n\u00e9 uguale n\u00e9 comparabile con il Padre (\"autogenneto ou sygkrinetai\"). Adamo fu il portatore della prima rivelazione, Mos\u00e8 della seconda, Cristo della terza, quella perfetta. L'unione di Cristo con Ges\u00f9 \u00e8 avvolta dall'oscurit\u00e0. L'uomo si sarebbe salvato grazie alla conoscenza (gnosi), credendo in Dio, il Maestro, e venendo battezzato per la remissione dei peccati. In questo modo avrebbe ricevuto la necessaria conoscenza e la forza per osservare tutti i precetti della legge. Cristo sarebbe tornato per trionfare sull'Anticristo e la luce avrebbe disperso le tenebre. Il sistema consisteva in panteismo, dualismo persiano, ebraismo e cristianesimo fusi insieme, con vari elementi di unione con la letteratura dei mandei.\nScritti degli ebioniti.\nTra le loro opere devono essere menzionate:\nStoria.\nDella storia di questa setta non \u00e8 noto quasi nulla. Essi esercitarono solo una minima influenza in Oriente e nessuna in Occidente, dove erano noti come simmachiani. Ai tempi di Sant'Epifanio sembra esistessero ancora piccole comunit\u00e0 in posti sperduti della Siria e della Palestina, ma si persero poi nell'oscurit\u00e0. Pi\u00f9 a est, in Babilonia e Persia, la loro influenza \u00e8, forse, rintracciabile tra i mandei.\nAlcuni studiosi pensano che gli Ebioniti siano sopravvissuti molto a lungo e li identificano con una setta in cui s'imbatt\u00e9 lo storico \u02bfAbd al-Jabb\u0101r verso l'anno 1000. Un altro possibile riferimento alla sopravvivenza di comunit\u00e0 di Ebioniti nell'Arabia nordoccidentale, pi\u00f9 specificamente nei centri di Tayma e Tilmas, verso l'XI secolo, appare nel \"Sefer Ha'masaot\", il \"Libro dei viaggi\" di Rabbi Beniamino di Tudela, un noto rabbino spagnolo, ricordato per i suoi viaggi di lunga percorrenza e per i resoconti che scrisse in proposito. Lo storico musulmano del XII secolo Muhammad al-Shahrastani menziona ebrei che vivevano presso Medina e in Hijaz e che accettavano Ges\u00f9 come una figura profetica e seguivano il Giudaismo tradizionale, respingendo il grosso delle credenze cristiane. Alcuni studiosi credono che essi abbiano contribuito allo sviluppo delle credenze islamiche su Ges\u00f9, che pertanto deriverebbero dal contatto di sopravvissuti Ebioniti con i primi musulmani.\nEusebio di Cesarea.\nNella sua Storia Ecclesiastica Eusebio scriveva:"}
{"id": "136855", "revid": "10005", "url": "https://it.wikipedia.org/wiki?curid=136855", "title": "Proletario", "text": ""}
{"id": "136856", "revid": "767487", "url": "https://it.wikipedia.org/wiki?curid=136856", "title": "Mnevis", "text": "Mnevis (nella trascrizione greco-latina) \u00e8 una divinit\u00e0 egizia appartenente alla religione dell'antico Egitto. Era il toro sacro della citt\u00e0 di Eliopoli.\nIl nome in lingua egizia era: mr:r-G36:O4-E1 (\"mr-wr\").\nCome Api di Menfi si tratta di un'antica divinit\u00e0 della vegetazione.\nLe prime citazioni che si possiedono di questo toro sono di epoca amarniana ma la sua origine sembra molto pi\u00f9 antica.\nMnevis era un toro nero con \"spighe\" sul corpo che ne costituivano i segni distintivi. Come Api possedeva una mandria sacra."}
{"id": "136857", "revid": "793215", "url": "https://it.wikipedia.org/wiki?curid=136857", "title": "Eliopoli", "text": "Eliopoli () fu un'importante citt\u00e0 dell'antico Egitto capitale del 13\u00ba distretto del Basso Egitto. Il sito si trova, attualmente, nella periferia del Cairo nei pressi del sobborgo detto el-Matariya, sulla sponda orientale del Nilo. Eliopoli era una delle pi\u00f9 rilevanti localit\u00e0 legate al culto solare da cui il nome greco, \"citt\u00e0 del sole\". La leggenda narra che qui vi fu seppellita anche Santa Barbara, martire, figlia di un pagano, e una delle quattro \"grandi vergini\" della Chiesa.\nPeriodo egizio.\nIl nome originale era \"Iunu\" o \"Iunet Mehet\" talvolta reso in greco come \u1f49\u03bd (On) ed in ebraico come \u02c0\u00d4n oppure \u02c0\u0100wen.\nIl sito di Eliopoli fu occupato fin dal Periodo predinastico e vide il maggior sviluppo durante i periodi storici detti antico regno e medio regno. La maggior parte degli edifici venne distrutta durante la costruzione della citt\u00e0 del Cairo allo scopo di riutilizzarne i materiali da costruzione, come le pietre.\nLa principale divinit\u00e0 adorata, inizialmente, a Eliopoli fu il dio Atum, a cui fu dedicato il pi\u00f9 antico tempio conosciuto: \"Per-Aa\" (pr \u02c13 - grande casa) detto anche \"Per-Atum\" (pr \u1ec9tmw - Casa di Atum). La citt\u00e0 fu anche la sede originale del culto dell'Enneade.\nSi ritiene, in base alle risultanze degli scavi archeologici (scarsamente sistematici e completi a causa dell'esistenza della citt\u00e0 contemporanea) che Eliopoli ospitasse un tempio solare analogo a quello di Abu Gurab.\nIn seguito, quando il ruolo di divinit\u00e0 predominante fu assunto da Horo, il culto si focalizz\u00f2 sulla divinit\u00e0 sincretica di Ra-Harakhti (letteralmente Ra [che \u00e8] Horo [sui due orizzonti]).\nDurante il periodo di Amarna il re Akhenaton introdusse nella citt\u00e0 il culto di Aton, il disco solare deificato, costruendo un tempio detto \"Wetjes Aten\" (w\u1e6fs \u1ec9tn - elevazione del disco solare). Blocchi provenienti da questa costruzione furono reimpiegati nella costruzione delle mura medievali del Cairo e possono ancora essere osservati in alcune delle porte cittadine.\nUlteriore culto rilevante per Eliopoli fu quello del toro Mnevis, una incarnazione di Ra; a nord della citt\u00e0 si trovava la necropoli riservata ai tori, analogamente a quanto avveniva a Saqqara, nel Serapeo, per i tori Api.\nGli scavi hanno riportato alla luce anche una necropoli riservata ai sacerdoti e datata alla V dinastia.\nPeriodo greco-romano.\nL'esistenza della citt\u00e0 \u00e8 attestata da numerosi autori sia del periodo greco sia di quello romano come: Claudio Tolomeo, Erodoto, Strabone, Diodoro Siculo, Plutarco, Diogene Laerzio, Giuseppe Flavio, Pomponio Mela, Cicerone, Plinio il Vecchio, Tacito.\nStrabone, nel I secolo a.C., riferisce che i templi erano ormai deserti e la citt\u00e0 quasi disabitata. Durante il periodo romano la citt\u00e0 fece parte prima della provincia d'Egitto poi, sotto Diocleziano venne inserita nella provincia Egitto Erculeo e infine, con la riforma di Teodosio I, nella provincia denominata \"Augustamnica\".\nLa popolazione comprendeva, con ogni probabilit\u00e0, anche elementi di ceppo arabico. Parte degli obelischi che si ergevano a Eliopoli vennero trasportati nelle altre citt\u00e0 del delta del Nilo e alcuni attraversarono il Mediterraneo per giungere fino a Roma.\nSanta Barbara.\n ipotizzano la citt\u00e0 di Eliopoli, e altre, come luogo natale della Santa. Le varie agiografie differiscono per molti particolari, compresi il tempo e il luogo in cui visse Barbara. Una delle ipotesi pi\u00f9 accreditate \u00e8 fra il III e il IV secolo d.C.; riguardo alla data del martirio, esso sarebbe avvenuto sotto un \"imperatore Massimino\" o \"Massimiano\", ma non \u00e8 chiaro se si tratti di Massimino il Trace, Massimino Daia o Massimiano.\nSi dice anche che un cristiano di nome Valentino, richiese a Marziano il corpo di Santa Barbara, che seppell\u00ec riverentemente nel luogo chiamato \u201cSole\u201d (probabilmente Eliopoli), in una piccola abitazione dove si rinnovarono frequentemente i miracoli, ottenuti da Dio, per intercessione della Martire.\n\u00c8 certo che esso rimase a Nicomedia sino al IV secolo, epoca in cui l\u2019imperatore Giustino lo fece trasportare a Costantinopoli dove Leone, verso la fine del IX secolo, fece erigere una chiesa nella quale venne custodito il corpo della Santa.\nEt\u00e0 moderna.\nIn seguito, la fondazione del Cairo, solo 6 miglia a sud-ovest di Eliopoli, caus\u00f2 la definitiva rovina della citt\u00e0 e la demolizione della maggior parte degli edifici allo scopo di ricavarne materiali da costruzione.\nIl 20 marzo 1800 la zona dell'antica Eliopoli fu teatro dell'omonima battaglia, combattuta tra le truppe ottomane di Nassif Pasci\u00e0 e quelle del Corpo di spedizione francese in Egitto, al comando del generale Jean-Baptiste Kl\u00e9ber, al quale arrise la vittoria.\nAttualmente la posizione dell'antica citt\u00e0 egizia \u00e8 identificata solamente da un obelisco.\nNel marzo 2017 venne ritrovata da alcuni archeologi una statua di 8 metri di Ramses II.\nla moderna Empolis (Misr al-Gadida).\nHeliopolis, zona a est del Cairo, fu costruita dal barone belga Edouard Empain tra il 1905 e il 1910. Il quartiere, allora aperto deserto, fu riempito di palazzi, ville e complessi hotel in un lussuoso stile orientale dando vita alla zona pi\u00f9 antica di Misr al-Gadida: al-Korba. Si trovano in questa zona del sobborgo moderno il Palazzo Edouard Empain e Palazzo di el-Orouba."}
{"id": "136858", "revid": "484362", "url": "https://it.wikipedia.org/wiki?curid=136858", "title": "Vulcanodontidae", "text": "I vulcanodontidi (\"Vulcanodontidae\") sono una famiglia di dinosauri sauropodi caratteristica dei primi tempi del Giurassico.\nProsauropodi evoluti?\nQuesti animali dalle dimensioni medio-grandi sono considerati i primi rappresentanti dei sauropodi, i dinosauri saurischi con collo e coda lunghi. A causa della sua primitivit\u00e0, il primo esemplare scoperto, \"Vulcanodon\" del Giurassico inferiore dello Zimbabwe, era stato in un primo tempo classificato tra i prosauropodi. I vulcanodontidi, comunque, possedevano arti colonnari, una caratteristica tipica dei sauropodi.\nConfusione tassonomica.\nQuasi sicuramente, i vulcanodontidi non rappresentano un clade naturale, ma un gruppo artificiale creato per raggruppare alcune forme di sauropodi troppo primitivi per essere classificati in altre famiglie. Ad esempio \"Kotasaurus\", dell'India, potrebbe rappresentare una forma ancor pi\u00f9 primitiva degli altri vulcanodontidi. Secondo Upchurch (1998), per\u00f2, questa famiglia \u00e8 valida per descrivere la prima radiazione di sauropodi, datata forse al Triassico superiore. Negli ultimi anni, per\u00f2, \u00e8 in atto una riclassificazione dei prosauropodi e dei sauropodi basali, e quindi al momento \u00e8 difficile stabilire quali animali appartengano a un determinato gruppo."}
{"id": "136859", "revid": "892776", "url": "https://it.wikipedia.org/wiki?curid=136859", "title": "Mendes (Egitto)", "text": "Mendes o Mende \u00e8 il nome greco dell'antica capitale del 16\u00ba distretto del Basso Egitto, il cui nome originale era Permanebsete o Djedet.\nSi trovava sul ramo detto \"Mendesiano\" del delta del Nilo \u2013 ora insabbiato \u2013 a circa 35\u00a0km ad est di Mansura. Le rovine si distribuiscono fra il sito del tempio principale a Tell El-Ruba e il centro abitato di Thmuis (Tell El-Timai) a sud. L'intero sito archeologico \u00e8 orientato Nord-Sud e misura circa 3\u00a0km di lunghezza per 900m di largo. La divinit\u00e0 principale onorata nella citt\u00e0 era Khnum il dio-ariete."}
{"id": "136860", "revid": "287204", "url": "https://it.wikipedia.org/wiki?curid=136860", "title": "Brachiosauridae", "text": "I brachiosauridi (Brachiosauridae) sono una famiglia di dinosauri erbivori che raggruppano alcuni dei pi\u00f9 grandi animali che abbiano mai camminato sulla terraferma. Il genere pi\u00f9 noto \u00e8 certamente \"Brachiosaurus\", anche se il famoso scheletro montato a Berlino appartiene in realt\u00e0 al genere (o sottogenere) \"Giraffatitan\".\nGiganti poco conosciuti.\nLa caratteristica principale dei brachiosauridi (il cui nome significa \"lucertole braccio\"), oltre alle eccezionali dimensioni, era quella di avere un lunghissimo collo e delle zampe anteriori pi\u00f9 lunghe di quelle posteriori. Oltre ai due generi citati in precedenza, per\u00f2, questi animali non sono ben conosciuti: le ricostruzioni di forme come \"Dinodocus\" e \"Pelorosaurus\" cos\u00ec simili a \"Brachiosaurus\" sono sostanzialmente frutto di fantasia. Alcuni paleontologi, addirittura, mettono in dubbio la validit\u00e0 della famiglia, sostenendo che i cosiddetti \"brachiosauridi\" siano in realt\u00e0 un raggruppamento artificiale di titanosauriformi primitivi. In realt\u00e0, le caratteristiche peculiari di questi animali li pongono per forza in una famiglia a s\u00e9 stante. I brachiosauridi, comunque, sono considerati dinosauri sauropodi strettamente imparentati con i titanosauri.\nColli lunghissimi per brucare il fogliame.\nIl collo esageratamente lungo e l'aspetto pendente dei brachiosauridi, dato dalle zampe anteriori allungate, permettevano a questi animali di raggiungere le fronde degli alberi pi\u00f9 alte. Al contrario dei contemporanei diplodocidi, i cui colli lunghi erano tenuti orizzontalmente, i brachiosauridi potevano sollevare il capo fino a un'altezza di circa 12 metri, o anche pi\u00f9. Cos\u00ec, nonostante coesistessero con i diplodocidi, i brachiosauridi non entravano in competizione con essi per la ricerca di enormi quantit\u00e0 di cibo. I lunghi denti a cucchiaio, infatti, sembrerebbero essere adatti proprio al tipo di fogliame presente sulle cime degli alberi. Alcuni paleontologi ritengono che i brachiosauridi potessero sollevarsi sugli arti posteriori per raggiungere sommit\u00e0 ancora pi\u00f9 elevate, ma la coda corta e le zampe anteriori avrebbero posto il centro di gravit\u00e0 di questi animali piuttosto in avanti, sbilanciandoli e rendendo la manovra molto difficoltosa.\nDistribuzione.\nI brachiosauridi apparvero verso il Giurassico medio, anche se l'epoca della loro comparsa non \u00e8 certa. Le prime forme ascritte a questa famiglia, infatti, sono basate su resti incompleti o di incerta collocazione sistematica. \u00c8 il caso di \"Lapparentosaurus\" del Madagascar o del sudamericano \"Volkheimeria\", in realt\u00e0 probabilmente appartenenti ad altri gruppi di sauropodi. Nel Giurassico superiore, comunque, i brachiosauridi sono ben conosciuti negli Stati Uniti d'America (\"Brachiosaurus\"), in Africa (\"Giraffatitan\") ed Europa (\"Lusotitan\", \"Duriatitan\"). Tipici di questi tre continenti, i brachiosauridi prosperarono nel Cretaceo inferiore, dando origine a forme di varie dimensioni (il piccolo \"Astrodon\" e il gigantesco \"Sauroposeidon\", entrambi nordamericani) ma si estinsero improvvisamente circa 100 milioni di anni fa. In Messico, tuttavia, \u00e8 stata ritrovata una vertebra caudale, risalente al Campaniano superiore (circa 74 milioni di anni fa), che si pensa possa essere appartenuta a un brachiosauride sopravvissuto. Ci\u00f2 farebbe supporre una continuit\u00e0 temporale nella presenza dei sauropodi sul territorio nordamericano."}
{"id": "136861", "revid": "1573940", "url": "https://it.wikipedia.org/wiki?curid=136861", "title": "Camarasauridae", "text": "I camarasauridi (Camarasauridae ) sono una famiglia di dinosauri erbivori caratteristici del Giurassico superiore e del Cretacico inferiore.\nSauropodi \"medi\".\nColli relativamente lunghi, corpo relativamente grosso e dimensioni medie (per un sauropode): queste erano le principali caratteristiche dei camarasauridi, che sono molto noti soprattutto nel Giurassico superiore (Kimmeridgiano - Titoniano, circa 145 milioni di anni fa) in Nordamerica grazie ai numerosi resti di \"Camarasaurus\". \nQuesti dinosauri sono tra i primi esempi di macronari: il cranio, infatti, presentava le ampie aperture nasali tipiche del gruppo. La testa dei camarasauri era corta e compatta, molto diversa da quella dei contemporanei diplodocidi. Il corpo era anch'esso compatto e la coda, non eccezionalmente lunga, era piuttosto robusta. Le zampe anteriori, molto allungate rispetto alle posteriori, erano fornite di artigli che potevano essere usati nella difesa. \nI denti dei camarasauri erano a forma di cucchiaio, e forse servivano a strappare vegetali di una certa durezza. Il collo era diretto fortemente verso l'alto, e le vertebre, nella parte superiore, avevano una caratteristica forma a U.\nParenti stretti.\nUn tempo si pensava che le forme vicine a \"Camarasaurus\" includessero una quantit\u00e0 di generi che andavano dal Giurassico medio fino al Cretaceo superiore, diffuse un po' per tutti i continenti. Tra questi, i cinesi \"Euhelopus\", \"Abrosaurus\" e \"Tienshanosaurus\", l'europeo \"Chondrosteosaurus\", il tardo \"Opisthocoelicaudia\" della Mongolia e numerose altre forme. Negli anni recenti, per\u00f2, molti studiosi hanno eseguito analisi pi\u00f9 approfondite ed \u00e8 emerso che molti di questi animali non sono camarasauri: le forme cinesi, ad esempio, sono classificate ora negli euelopodidi, mentre \"Opisthocoelicaudia\" \u00e8 considerato un titanosauro caratteristico. Attualmente, l'unico parente stretto di \"Camarasaurus\" riconosciuto ufficialmente \u00e8 \"Aragosaurus\" del Cretaceo spagnolo, mentre una forma del Giurassico portoghese (\"Lourinhasaurus\") potrebbe essere un altro camarasauride."}
{"id": "136862", "revid": "1442080", "url": "https://it.wikipedia.org/wiki?curid=136862", "title": "Cetiosauridae", "text": "I Cetiosauridae sono dei sauropodi basali vissuti durante tutto il periodo giurassico. Avevano un corpo massiccio, una coda relativamente corta ed ossa pesanti. I Cetiosauridi, temporalmente appena successivi alle famiglie dei Melanorosauridi e dei Vulcanodontidi lungo la linea filogenetica dei sauropodi, rappresentano una famiglia ancora primitiva, eppure abbastanza diversificata e diffusasi in Europa, Sudamerica, Africa, Asia e persino Australia. I generi pi\u00f9 famosi che ne fanno parte sono \"Cetiosaurus\" ritrovato in Inghilterra, \"Chebsaurus\" dell'Algeria, \"Amygdalodon\", \"Volkheimeria\" e \"Patagosaurus\" ritrovati in Argentina, lo \"Shunosaurus\" asiatico, lo strano \"Rhoetosaurus\" dell'Australia e, forse, il pi\u00f9 recente \"Haplocanthosaurus\" nordamericano e il piccolo e ben conosciuto \"Bellusausus\" della Cina.\nScoperta.\nLetteralmente il termine \u2018'cetiosauride'\u2019 significa \u2018'sauro-cetaceo'\u2019 e vuole ricordare l'interpretazione data ai primi resti fossili ritrovati di questa famiglia di dinosauri. Infatti, nel 1830, il celebre paleontologo francese Cuvier interpret\u00f2 la vertebra fossile che gli venne allora sottoposta (ritrovata poco tempo prima presso la citt\u00e0 di Oxford) come resto di un antico cetaceo. Dopo circa un decennio, uno scienziato inglese, Owen, classific\u00f2 correttamente come appartenuti ad un rettile i resti fossili di cetiosauride ma, a causa dell'incompletezza degli stessi, non riusc\u00ec a darne una ricostruzione corretta, immaginando questi animali simili a giganteschi coccodrilli. Quasi trenta anni pi\u00f9 tardi, Huxley classific\u00f2 correttamente i cetiosauridi come dinosauri e riusc\u00ec finalmente a dare una ricostruzione verosimile di questi animali.\nHabitat.\nResti di cetiosauridi fossili sono stati rinvenuti in tutti i continenti: in Europa (Gran Bretagna, Francia e Germania), Africa (Marocco e Madagascar), Americhe (Stati Uniti e Argentina), Oceania (Australia) e Asia (Cina, India e varie regioni dell'Indocina). Nonostante la larga diffusione del genere, ad oggi i resti fossili sono drammaticamente incompleti, non \u00e8 stato ancora ritrovato un solo cranio fossile.\nAnatomia.\nForme tardive dei Cetiosauridae variano molto nelle proporzioni di corpo, collo e coda; altrettanto diverse sono la scatola cranica e la dentatura. Per questo si sostiene che tra di loro \u00e8 possibile che ci siano i progenitori dei Sauropodentaxa del tardo giurassico e del cretaceo, dei Diplodocidae, dei Brachiosauridae e dei Titanosauridae. I Cetiosauridae, perci\u00f2, sono considerati parafiletici."}
{"id": "136863", "revid": "809148", "url": "https://it.wikipedia.org/wiki?curid=136863", "title": "Diplodocidae", "text": "I diplodocidi (Diplodocidae) sono una famiglia di dinosauri erbivori appartenenti ai sauropodi, vissuti principalmente nel Giurassico superiore (circa 155 - 145 milioni di anni fa) e i cui resti fossili sono stati ritrovati in Nordamerica, Africa ed Europa.\nDescrizione.\nPi\u00f9 o meno tutti i diplodocidi corrispondono all'idea che la maggior parte della gente ha di un dinosauro. Dimensioni enormi, corporatura pesante, testa piccola su un collo lunghissimo, coda ancora pi\u00f9 lunga: queste le principali caratteristiche che fanno dei diplodocidi il classico stereotipo del dinosauro nella cultura popolare. Tuttavia, vi sono delle differenze anche all'interno di questa famiglia di dinosauri: ad esempio \"Brontosaurus\" (per molto tempo ritenuto sinonimo di \"Apatosaurus\") era di costituzione pi\u00f9 robusta, mentre \"Diplodocus\" era pi\u00f9 lungo e leggero. \"Barosaurus\", invece, aveva il collo eccezionalmente allungato. I diplodocidi probabilmente includono alcuni tra gli animali pi\u00f9 lunghi mai esistiti sulla terraferma, ma non i pi\u00f9 pesanti: il primato spetta forse ai titanosauridi o ai brachiosauridi, altri gruppi di dinosauri sauropodi. La maggior parte della lunghezza dei diplodocidi, infatti, era occupata dalla coda allungatissima, che verso la fine si trasformava in una vera e propria frusta.\nUna vita in acqua?\nIl collo era lunghissimo e sostenuto da enormi vertebre cervicali, costruite in modo tale da risultare comunque piuttosto leggere. Il cranio era piccolo e di forma bassa e allungata, con deboli denti a forma di piolo usati per strappare fogliame tenero. Le narici erano stranamente poste alla sommit\u00e0 del muso: questa particolare disposizione aveva fatto s\u00ec che molti paleontologi ritenessero che i diplodocidi passassero gran parte della loro vita nell'acqua, lasciando sporgere solo la sommit\u00e0 del cranio per respirare. Ora si sa che questo concetto, applicato anche ai brachiosauridi, non pu\u00f2 essere vero: la pressione dell'acqua avrebbe fatto scoppiare il cuore di queste enormi creature terrestri.\nProfilo diritto.\n\u00c8 quasi certo che i diplodocidi vivessero in grandi branchi in spazi aperti, spostandosi attraverso le pianure alla costante ricerca di cibo per mezzo di poderose zampe colonnari. Fino a qualche decennio fa si pensava che questi dinosauri tenessero il collo eretto, per procurarsi il cibo sulle cime degli alberi, trascinando la lunga coda sul terreno: ci\u00f2 avrebbe conferito il classico profilo sinuoso \"da dinosauro\"; \u00e8 in corso un vero e proprio dibattito sulla postura del collo dei Diplodocidae ed, implicitamente, di tutti i principali sauropodi.\n. Il profilo dei diplodocidi, in sostanza, sarebbe stato molto pi\u00f9 \"diritto\": il collo era tenuto in posizione orizzontale rispetto al terreno (ad un'altezza di pochi metri), cos\u00ec come la coda era tenuta sollevata dal suolo. Quest'ultimo particolare \u00e8 comprovato dalle tracce fossili che, nonostante mostrino chiaramente l'andatura quadrupede di questi animali, mancano della \"scia\" che una coda cos\u00ec lunga avrebbe dovuto lasciare.\nNumerose ricerche hanno confutato la posizione orizzontale del collo dei sauropodi, questi animali, come la maggior parte dei vertebrati, avrebbero potuto tenere il collo ad S, secondo queste ricerche, che stanno anche riconsiderando il ruolo delle cartilagini e confrontandolo con coccodrilli e uccelli, il collo dei Diplodocidae e degli altri dinosauri sauropodi risulterebbe anche molto mobile e snodato.\nLa doppia sbarra.\nIl nome di questi dinosauri significa \"doppia sbarra\" e si riferisce a caratteristiche ossa che stavano al di sotto delle vertebre caudali, denominate \"chevron\". Questi \"chevron\" erano biforcati, a differenza di quelli degli altri sauropodi, e forse servivano a sostenere meglio il peso della coda che doveva controbilanciare il lungo collo.\nI padroni del Nordamerica.\nInsieme ad alcuni resti di diplodocidi sono state rinvenute delle spine dermiche, simili a quelle delle iguane, che probabilmente erano poste in una singola fila lungo il collo il dorso e la coda di questi animali. I diplodocidi erano molto comuni nel Giurassico superiore del Nordamerica, negli strati della Formazione Morrison. Alla fine del periodo, per\u00f2 erano praticamente scomparsi e solo alcuni loro parenti (i rebbachisauridi e i dicreosauridi) sopravvivevano in Africa e in Sudamerica.\n\u00c8 possibile che i Diplodocidae ebbero una diffusione cosmopolita nel giurassico medio-superiore, venendo poi in buona parte sostituiti da altre specie di sauropodi di grandi dimensioni (come brachiosauridi e titanosauridi), gli scheletri di questi sauropodi sono per\u00f2 sovente particolarmente poco robusti e si fossilizzano male."}
{"id": "136866", "revid": "287204", "url": "https://it.wikipedia.org/wiki?curid=136866", "title": "Celine Frisch", "text": ""}
{"id": "136882", "revid": "77358", "url": "https://it.wikipedia.org/wiki?curid=136882", "title": "Chiesa di S. Maria in Plestia", "text": ""}
{"id": "136897", "revid": "125950582", "url": "https://it.wikipedia.org/wiki?curid=136897", "title": "Bella ciao", "text": "Bella ciao \u00e8 un canto popolare italiano, secondo alcuni proprio di alcune formazioni della Resistenza in realt\u00e0 mai cantato o pochissimo cantato nella versione del partigiano, prima della fine della guerra. La stessa Associazione Nazionale Partigiani d'Italia (ANPI) riconosce che \"Bella ciao:\" \"Divenne inno della Resistenza soltanto vent'anni dopo la fine della guerra [...] \u00e8 diventato un inno soltanto quando gi\u00e0 da anni i partigiani avevano consegnato le armi\".\nGli stessi estensori della proposta di legge di Bella Ciao come inno istituzionale del 25 aprile evidenziano che la canzone, nella forma che oggi tutti conosciamo, non \u00e8 presente in nessun documento anteriore agli anni \u201850 tanto da non comparire in nessuna raccolta di canti partigiani di quegli anni, come il \u2018Canta partigiano\u2019 edito da Panfilo a Cuneo nel 1945, le varie edizioni del \u2018Canzoniere italiano\u2019 di Pasolini o le riviste (come \u2018Folklore\u2019 nel 1946): \u201cSe la canzone \u00e8 riconducibile, in forma embrionale, ad alcuni canti popolari [...] la forma definitiva che tutti conosciamo compare invece diversi anni dopo la fine della seconda guerra mondiale\u201d. La prima pubblicazione del testo oggi cantato \u00e8 avvenuta nel 1953 sulla rivista \"La Lapa\", per poi essere pubblicato su L'Unit\u00e0 nel 1957. La sua conoscenza tuttavia si \u00e8 diffusa soltanto dopo il Festival di Spoleto del 1964 e oggi viene cantata associandola idealmente al movimento partigiano.\nNonostante sia un brano italiano legato a vicende nazionali, viene usato in molte parti del mondo come canto di resistenza e di libert\u00e0.\nStoria.\nStoriografia.\nNon ci sono indizi della rilevanza di Bella ciao tra le brigate partigiane e neppure della stessa esistenza della versione del partigiano antecedente alla prima pubblicazione del testo nel 1953. Non ci sono tracce nei documenti dell\u2019immediato dopoguerra n\u00e9 \u00e8 presente nei canzonieri importanti: \"Non c\u2019\u00e8, ad esempio, nel \u201cCanzoniere Italiano\u201d di Pasolini e nemmeno nei \u201cCanti Politici\u201d di Editori Riuniti del '62. C\u2019\u00e8 piuttosto evidenza di una sua consacrazione popolare e pop tra il '63 e il '64, con la versione di Yves Montand e il festival di Spoleto, quando il Nuovo Canzoniere Italiano la present\u00f2 al Festival dei Due Mondi sia come canto delle mondine sia come inno partigiano. Una canzone duttile, dunque, e talmente \u201cinclusiva\u201d da poter tenere insieme le varie anime politiche della lotta di liberazione nazionale (cattoliche, comuniste, socialiste, liberali...) ed esser cantata a conclusione del congresso DC che elesse come segretario l\u2019ex partigiano Zaccagnini\".\nCome \u00e8 riportato nel testo di Roberto Battaglia \"Storia della Resistenza italiana\" (Collana Saggi n. 165, Torino, Einaudi, 1953) era \"Fischia il vento\", sull'aria della famosa canzone popolare sovietica \"Katju\u0161a\", che divenne l'inno ufficiale delle Brigate partigiane Garibaldi.\nAnche il noto giornalista ed ex partigiano nonch\u00e9 storico della lotta partigiana, Giorgio Bocca, afferm\u00f2 pubblicamente:\nAffermazioni queste poi certificate da Carlo Pestelli nel suo libro \"Bella ciao. La canzone della libert\u00e0\", nel quale ricostruisce in modo dettagliato le origini e la diffusione della canzone \"Bella ciao\".\nAnche gli storici della canzone italiana Antonio Virgilio Savona e Michele Straniero hanno affermato che \"Bella ciao\" non fu cantata o fu poco cantata durante la guerra partigiana ma venne diffusa nell'immediato dopoguerra.\nSolo poche voci, come quella degli storici Cesare Bermani e Ruggero Giacomini sostengono che una qualche versione di \"Bella ciao\", sia stata cantata da alcune brigate durante la Resistenza, anche se non necessariamente nella versione del partigiano di cui, come specificato sopra, non esistono prove documentali della esistenza fino agli anni cinquanta. Secondo Bermani era l'inno di combattimento della Brigata Maiella in Abruzzo, cantato dalla brigata nel 1944 e portato al Nord dai suoi componenti che dopo la liberazione del Centro Italia aderirono come volontari al Corpo Italiano di Liberazione. La ragione per cui non se ne aveva adeguata notizia, osserva Bermani, starebbe in un errore di prospettiva storica e culturale: l'idea che la Resistenza, e quindi il canto partigiano, fossero un fenomeno esclusivamente settentrionale. Tuttavia viene fatto notare che l'ipotesi non \u00e8 supportata da evidenze perch\u00e9 esistono molti documenti scritti dai partigiani della Brigata Maiella, comprese le canzoni che cantavano, e in nessuno di loro compare il minimo accenno a Bella ciao, mentre compaiono altre canzoni; allo stesso modo, nel libro autobiografico di Nicola Troilo, figlio di Ettore, fondatore della brigata, c\u2019\u00e8 spazio anche per le canzoni che venivano cantate, ma nessun cenno a Bella ciao. Per di pi\u00f9 dal diario del partigiano Donato Ricchiuti, componente della Brigata Maiella caduto in guerra il 1\u00ba aprile 1944, si apprende che fu proprio lui a comporre l\u2019inno della Brigata Maiella che si chiamava: \u201cInno della lince\u201d. Bermani in ogni caso concorda che la sua diffusione nel periodo della lotta partigiana fosse minima anche se, sempre nella sua opinione e senza portare evidenze documentali che la sostengano, la cantavano anche alcuni reparti combattenti di Reggio Emilia e del modenese, ma non era la canzone simbolo di nessun'altra formazione partigiana. Ragion per cui Cesare Bermanii afferma che \"Bella ciao\" sia \"l'invenzione di una tradizione\" e che:\nSecondo Giacomini, invece, la prima attestazione scritta di \"Bella ciao\" come canto della Resistenza italiana sarebbe nell'opuscolo \"La rappresaglia tedesca a Poggio San Vicino\" scritto da don Otello Marcaccini e pubblicato nel luglio 1945. In questo opuscolo don Otello Marcaccini, parroco di Poggio San Vicino (MC), commemora le vittime della rappresaglia tedesca avvenuta il 1\u00ba luglio 1944 e riporta:\nD'altra parte questa versione, con l'utilizzo del termine \"patriota\" al posto di \"partigiano\", confermerebbe ulteriormente che non esistono prove documentali che la versione del partigiano sia antecedente alla prima pubblicazione del testo a met\u00e0 degli anni cinquanta del Novecento.\nSempre secondo Giacomini, un'altra attestazione di Bella ciao come canto della Resistenza italiana si avrebbe in una lettera datata 24 aprile 1946 scritta dalla russa Lydia Stocks ad Amato Vittorio Tiraboschi. Tiraboschi, col nome di battaglia Primo, era stato il comandante della zona di Ancona della Brigata Garibaldi-Marche e, successivamente, della V Garibaldi-Ancona. Lydia Stocks dopo l'8 settembre fugg\u00ec da un campo di internamento femminile in provincia di Macerata e raggiunse i partigiani sul monte San Vicino, dove conobbe Douglas Davidson, comandante di distaccamento e il comandante Tiraboschi (\"Primo\"), a cui facevano riferimento tutti i gruppi partigiani della zona del San Vicino.\nLa fonte riporta solo il titolo della canzone, per cui non \u00e8 possibile sapere quale fosse la versione testuale di Bella ciao che veniva cantata.\nAnnalisa Cegna, direttrice dell'Istituto storico della Resistenza di Macerata, si \u00e8 dimostrata piuttosto cauta riguardo la tesi di Giacomini: \"Un solo documento non \u00e8 sufficiente per avere garanzie storiche.\"\nOrigine del testo.\nLa \"Bella ciao\" partigiana riprende nella parte testuale la struttura del canto dell'Ottocento \"Fior di tomba\" che Costantino Nigra riporta in numerose versioni tra i \"Canti popolari del Piemonte,\" pubblicati per la prima volta nel 1888, tra i quali uno inizia con il verso \"Sta mattina, mi sun levata\". Nigra riporta anche una variante veneziana che inizia con \"Sta matin, me son levata.\" Le varie versioni raccontano la storia di una donna che vuol seguire per amore un uomo, anche se ci\u00f2 comporter\u00e0 la morte e l'essere seppellita, tanto le genti che passeranno diranno \"che bel fiore\" o \"che buon odore\" a seconda della versione. A proposito della canzone Nigra, sempre nel suo libro del 1888, osservava:\nL'origine di questo tema si ritrova in una canzone francese attestata (in diverse varianti) gi\u00e0 nel XV secolo che, seppur mutata leggermente a ogni passaggio geografico, sarebbe stata assorbita dapprima nella tradizione piemontese con \"Fior di Tomba\", poi in quella trentina con il titolo \"Il fiore di Teresina\", poi in quella veneta con il titolo \"Stamattina mi sono alzata\", successivamente nella Bella Ciao delle mondine e del partigiano. \nSia musicalmente sia nella struttura dell'iterazione (il \"ciao\" ripetuto), deriva anche da un canto infantile diffuso in tutto il Nord: \"La me n\u00f2na l'\u00e8 vecchierella,\" rilevato da Roberto Leydi, di cui si riporta l'inizio:\nAlcuni ipotizzato il legame con un canto delle mondine padane, ma altri, come Cesare Bermani: sostengono che la \"Bella ciao\" delle mondine sarebbe stata composta dopo la guerra dal mondino Vasco Scansani di Gualtieri.\nIl seguente testo \u00e8 quello pi\u00f9 diffuso della versione partigiana, con alcune varianti:\nOrigine della musica.\nLa musica, di autore sconosciuto, \u00e8 stata fatta risalire, in anni passati, a diverse melodie popolari. \nUna versione della Bella ciao delle mondine fu registrata dalla cantante Giovanna Daffini nel 1962. Nel 1964, Daffini la presenta al Festival di Spoleto del 1964, in due versioni: quella originale delle mondine del '62 alle quali aggiunge una versione partigiana, ed una seconda versione, che lei sostiene sia stata adattata dai partigiani durante la resistenza.\nUna possibile origine della melodia \u00e8 stata individuata da Fausto Giovannardi a seguito del ritrovamento di una melodia yiddish (canzone \"Koilen\") registrata da un fisarmonicista Klezmer di origini ucraine, Mishka Ziganoff, nel 1919 a New York. Secondo lo studioso Rod Hamilton, della The British Library di Londra, \"Kolien\" sarebbe una versione di \"Dus Zekele Koilen\" (\"Due sacchetti di carbone\"), di cui esistono varie versioni risalenti agli anni 1920.\nLa Bella ciao delle mondine.\nCome sopra riportato, alcuni sostengono che la \"Bella ciao\" partigiana sia stata preceduta dalla \"Bella ciao\" delle mondine che lo storico Cesare Bermani reputa invece posteriore. Di seguito il testo di Bella Ciao delle mondine.\nIn questo contesto si nota come l'espressione \"bella ciao\" indichi la giovinezza che si perde e sfiorisce nel lavoro.\nDiffusione.\nLa fortuna di questo canto, che lo ha fatto identificare come canto simbolo della Resistenza italiana e dell'unitariet\u00e0 contro le truppe naziste come elemento fondante della Repubblica Italiana, consiste nel fatto che il testo lo connota esclusivamente come canto contro \"l'invasore\", senza riferimenti - per stare alla ormai classica tripartizione di Claudio Pavone - alla Resistenza come \"guerra di classe\" o come \"guerra civile\" (come invece \u00e8 nel canto pi\u00f9 cantato dai partigiani, quella \"Fischia il vento\" dove invece sono presenti i riferimenti al \"sol dell'avvenire\" e alla \"rossa bandiera\"). Non vi sono elementi concreti n\u00e9 fonti a sostegno di coloro che affermano che la popolarit\u00e0 internazionale di \"Bella ciao\" si diffuse negli anni 1950, in occasione dei numerosi \"Festival mondiali della giovent\u00f9 democratica\" che si tennero in varie citt\u00e0 fra cui Praga, Berlino e Vienna, al contrario la mancanza di fonti al riguardo fa ritenere che questa affermazione sia una costruzione posteriore. La canzone raggiunse una grandissima diffusione di massa negli anni sessanta, soprattutto durante le manifestazioni operaie e studentesche del Sessantotto.\nSing for the Climate. \"Do it now\".\nNel 2012 in Belgio il regista e attivista ambientalista belga Nic Balthazar aveva aderito alla manifestazione ambientalista \"Sing for the climate\" e in quell'occasione aveva girato un video, dove i manifestanti cantavano in coro il brano \"Do it Now\" sulle note di \"Bella ciao\". La clip successivamente fu proiettata durante la seduta plenaria della (UNFCCC) tenutasi a Doha in Qatar del 2012. In occasione delle manifestazioni Venerd\u00ec per il futuro, il brano \u00e8 stato adottato come inno. Nella versione cantata da bambini turchi, in occasione della manifestazione mondiale studentesca del 15 marzo 2019, \u00e8 diventata un inno per l'ambiente.\nAltre versioni.\nOggi \u00e8 molto diffusa tra i movimenti di Resistenza in tutto il mondo, dove \u00e8 stata portata da militanti italiani. Ad esempio \u00e8 cantata, in lingua spagnola, da molte comunit\u00e0 zapatiste in Chiapas. A Cuba \u00e8 cantata nei campeggi dei Pionieri, mettendo la parola \"guerrillero\" al posto della parola \"partigiano\". \u00c8 conosciuta e tradotta anche in cinese.\nDal 1968 in poi questa canzone \u00e8 stata spesso ripresa come propria da movimenti di sinistra e di estrema sinistra, soprattutto giovanili, anche se in origine era riconosciuta come appartenente a tutta la Resistenza, alla quale parteciparono formazioni e individui di diverse opinioni, dai comunisti ai socialisti, dai repubblicani e azionisti ai cattolici fino ai partigiani autonomi - contraddistinti da un fazzoletto di colore azzurro e contrari al comunismo. Una versione sessantottina aggiungeva una strofa finale che recitava: \"Era rossa la sua bandiera... come il sangue che vers\u00f2\" (nel tempo svariate sono comunque le cosiddette strofe finali inventate). Per questo motivo ancora oggi ispira autori italiani e stranieri, ed \u00e8 utilizzata in numerose occasioni, anche non direttamente collegate alla Resistenza.\nIncisioni.\nAlcune tra le numerose incisioni, italiane ed estere, del brano:"}
{"id": "136899", "revid": "79901658", "url": "https://it.wikipedia.org/wiki?curid=136899", "title": "Teorema di Rao-Blackwell", "text": "In statistica, il teorema di Rao-Blackwell descrive una tecnica che consente di trasformare uno stimatore notevolmente grossolano in uno stimatore ottimale sotto il criterio dello scarto quadratico medio, o sotto una variet\u00e0 di criteri analoghi. Il teorema prende il nome dagli statistici C.R. Rao (che lo dimostr\u00f2 nel 1945) e David Blackwell (che lo dimostr\u00f2 indipendentemente nel 1947).\nEnunciato e dimostrazione del teorema.\nUna prima formulazione del teorema di Rao-Blackwell \u00e8:\nUna formulazione pi\u00f9 generale \u00e8 la seguente:\n\u00c8 chiaro come la prima formulazione sia un caso particolare della seconda, per una funzione di perdita quadratica; in effetti, una funzione di perdita pu\u00f2 essere una qualsiasi funzione convessa.\nLa tesi della seconda formulazione (e dunque quella della prima, per il caso particolare in cui la funzione di perdita sia quadratica) segue immediatamente dalla disuguaglianza di Jensen; con riferimento alla prima formulazione, \u00e8 inoltre interessante osservare che essa pu\u00f2 essere dimostrata osservando che, per una generica variabile casuale formula_22 si ha:\ncos\u00ec che formula_24, e che formula_25 (le propriet\u00e0 del valore atteso sono conservate nel caso del valore atteso condizionato).\nLa legge delle aspettative iterate assicura inoltre che lo stimatore di Rao-Blackwell \u00e8 uno stimatore corretto se lo \u00e8 anche lo stimatore originale."}
{"id": "136902", "revid": "14365", "url": "https://it.wikipedia.org/wiki?curid=136902", "title": "Teorema di Rao - Blackwell", "text": ""}
{"id": "136905", "revid": "110157", "url": "https://it.wikipedia.org/wiki?curid=136905", "title": "OpenVPN", "text": "OpenVPN \u00e8 un programma VPN open source scritto da James Yonan e rilasciato con licenza GPL. \u00c8 usato per creare tunnel crittografati punto-punto sicuri fra due computer attraverso una rete non sicura, ad esempio Internet. Permette agli host di autenticarsi l'uno con l'altro per mezzo di chiavi private condivise, certificati digitali o credenziali utente/password. Usa le librerie di cifratura OpenSSL e il protocollo SSLv3/TLSv1. \u00c8 disponibile su una vasta gamma di piattaforme come GNU/Linux, xBSD, macOS, Solaris, Android e Windows. L'intero programma \u00e8 contenuto in un singolo file eseguibile che pu\u00f2 funzionare sia in modalit\u00e0 server che client, da un file di configurazione opzionale e da uno o pi\u00f9 file contenenti le chiavi, in funzione del metodo di autenticazione usato.\nCrittografia.\nOpenVPN usa le librerie OpenSSL per la cifratura sia del canale dati che del canale di controllo. Fa eseguire a OpenSSL tutto il lavoro di cifratura e autenticazione, permettendo a OpenVPN di scegliere fra tutti gli algoritmi di cifratura disponibili nel pacchetto OpenSSL. Il supporto per mbed TLS \u00e8 disponibile a partire dalla versione 2.3. Pu\u00f2 usare l'accelerazione hardware per avere migliori prestazioni nella cifratura.\nAutenticazione.\nOpenVPN permette ai computer diversi metodi di autenticarsi l'uno con l'altro:\nIl metodo con chiave segreta condivisa \u00e8 il pi\u00f9 semplice ed immediato da implementare, quello basato sui certificati \u00e8 il pi\u00f9 robusto e versatile ma richiede la definizione di una \"Public Key Infrastructure\" (PKI). L'autenticazione con utente/password \u00e8 una caratteristica nuova introdotta con la versione 2.0 e si pu\u00f2 usare con o senza il certificato del client (il server deve comunque avere il proprio certificato). Il pacchetto tar del codice sorgente include uno script perl per verificare le credenziali utente/password per mezzo dei moduli PAM e dei \"plugin\" in C \"auth-pam\".\nRete.\nOpenVPN concentra tutto il traffico dati e di controllo su una singola porta. Pu\u00f2 usare una porta UDP (preferita e predefinita) oppure TCP. A differenza di altri programmi o protocolli VPN, come LP2P o PPTP, non richiede altri protocolli per gestire autenticazione o dati, cosa che gli permette di funzionare attraverso la maggior parte dei server proxy (HTTP incluso), evitare limiti e blocchi imposti dall'ISP e semplificare molto l'integrazione con i NAT. Il server pu\u00f2 \"inviare\" alcune opzioni di configurazione di rete ai client. Fra queste, l'indirizzo IP, gli instradamenti, e alcune opzioni di connessione.\nOpenVPN offre due tipi di interfaccia di rete avvalendosi del driver \"Universal TUN/TAP\"; pu\u00f2 creare sia tunnel IP punto-punto al livello 3 dello stack OSI (configurazione \"routing\"), come anche interfacce Ethernet virtuali \"tap\" a livello 2 sulle quali veicolare l'intero traffico Ethernet, broadcast inclusi (configurazione \"bridging\"). OpenVPN pu\u00f2 anche usare, come opzione, la libreria di compressione LZO per comprimere il flusso di dati.\nIANA ha assegnato ufficialmente la porta 1194 a OpenVPN, e le versioni pi\u00f9 recenti del programma ora la usano come predefinita. La versione 2.0 permette ad un processo di gestire pi\u00f9 tunnel contemporanei, superando la restrizione di \"un tunnel per processo\" della serie 1.x.\nSebbene OpenVPN possa funzionare utilizzando il protocollo TCP, il suo uso richiede una connessione tra client e server con buona stabilit\u00e0, banda passante e latenza, al fine di garantire che le connessioni TCP tunnellizzate non vadano in timeout. In caso contrario le prestazioni degradano molto, questo \u00e8 noto come il \u201cTCP meltdown problem\u201d.\nEstensibilit\u00e0 e piattaforme di utilizzo.\nEstensibilit\u00e0.\nOpenVPN pu\u00f2 essere esteso con plugins di terze parti o scripts, che possono essere chiamati a punti di ingresso definiti. Lo scopo di questo \u00e8 spesso quello di estendere OpenVPN con logging pi\u00f9 avanzati, migliorare l\u2019autenticazione di username e password, rendere pi\u00f9 veloce l\u2019aggiornamento dei firewall e cos\u00ec via. I plugins sono moduli caricabili velocemente, solitamente scritti in linguaggio C, mentre gli scripts interface possono eseguire qualsiasi script. Nel codice sorgente di OpenVPN ci sono alcuni esempi di questi plugins, incluso un plugin di autenticazione (PAM). Molti plugin esistono anche per autenticare contro database LDAP o SQL tra i quali SQLite e MYSQL.\nSicurezza.\nOpenVPN offre diverse caratteristiche di sicurezza interne: pu\u00f2 rilasciare i privilegi di root (non disponibile su Microsoft Windows), pu\u00f2 usare \"mlockall\" per evitare che dati sensibili siano paginati nella memoria virtuale su disco, e pu\u00f2 essere costretto ad una \"chroot jail\" (non disponibile su Microsoft Windows) dopo l'inizializzazione.\nInoltre \u00e8 disponibile anche la funzione di autenticazione di singolo pacchetto HMAC per aggiungere un ulteriore livello di sicurezza alla fase in cui viene instaurata la connessione (definito \"HMAC Firewall\" dall'autore); in questo caso ogni pacchetto che non presentasse la firma HMAC prestabilita verrebbe semplicemente scartato senza essere elaborato, il che permette di difendere l'host da:\nInfine, configurando i client per accettare solo certificati di tipo server dalla macchina che richiede una connessione, pu\u00f2 evitare attacchi del genere Man in the middle.\nImplementazioni del firmware e del software.\nImplementazioni del firmware.\nOpenVPN \u00e8 stato integrato in firmware packages del router come Vyatta, pfSense, DD-WRT, OpenWrt e Tomato, permettendo cos\u00ec agli utenti di passare OpenVPN nella modalit\u00e0 client o server a partire dai loro routers di rete. Un router che fa funzionare OpenVPN nella modalit\u00e0 client ad esempio, permette ad ogni dispositivo su una rete di accedere a VPN senza necessitare l\u2019esigenza di installare OpenVPN. \u00c8 stato implementato in alcuni router del produttore come il D-Link DSR 250 ed alcuni MikroTik Routers. L\u2019implementazione di MikroTik non supporta il protocollo UDP o la compressione LZO, la quale limita la velocit\u00e0 di trasferimento raggiungibile. MikroTik ha detto nel 2010 che non avrebbe continuato a sviluppare OpenVPN, bens\u00ec SSTP.\nImplementazioni del software.\nOpenVPN \u00e8 stato integrato a SoftEther VPN, un protocollo multiplo VPN server open-source, per consentire agli utenti di connettersi al server VPN a partire da clients OpenVPN gi\u00e0 esistenti.\nDi seguito una lista di software che utilizza OpenVPN.\nEdizioni.\nOpenVPN \u00e8 disponibile in due versioni:"}
{"id": "136911", "revid": "86599", "url": "https://it.wikipedia.org/wiki?curid=136911", "title": "61 Dana\u00eb", "text": "61 Dana\u00eb \u00e8 un asteroide della fascia principale. Scoperto nel 1860, presenta un'orbita caratterizzata da un semiasse maggiore pari a e da un'eccentricit\u00e0 di 0,1647822, inclinata di 18,21131\u00b0 rispetto all'eclittica.\nL'asteroide \u00e8 dedicato a Danae, nella mitologia greca la madre di Perseo. \u00c8 il primo asteroide ad avere un carattere non ASCII nel nome ufficiale.\nLa sua scoperta, sebbene attribuita a Goldschmidt, fu possibile solo grazie alla collaborazione di Karl Luther, infatti, come scrisse Urbain Le Verrier, direttore dell'osservatorio di Parigi, nell'Astronomical Journal n\u00b0 141 del novembre 1860:"}
{"id": "136912", "revid": "287204", "url": "https://it.wikipedia.org/wiki?curid=136912", "title": "61 Danae", "text": ""}
{"id": "136915", "revid": "125739296", "url": "https://it.wikipedia.org/wiki?curid=136915", "title": "Minnesota Vikings", "text": "I Minnesota Vikings Football, LLC, pi\u00f9 semplicemente noti come Minnesota Vikings, sono una squadra professionistica di football americano della NFL con sede a Minneapolis. Furono fondati il 28 gennaio 1960 da 5 uomini d'affari di Minneapolis, Saint Paul e Duluth, e rappresentano il Minnesota nel football professionistico. Competono nella North Division della National Football Conference e sono la 14\u00aa squadra per numero di partecipazioni al campionato NFL con 55 presenze all'attivo (dato aggiornato alla stagione 2016).\nIl loro miglior risultato \u00e8 rappresentato dalla vittoria del campionato NFL (precedente alla fusione tra AFL e NFL del ), a seguito della quale furono sconfitti 23-7 per mano dei Kansas City Chiefs al Super Bowl IV. I Vikings sono stati inoltre la prima franchigia dell'NFL ad aver giocato e perso quattro Super Bowl (risultato eguagliato in seguito dai Buffalo Bills e dai New England Patriots e superato dai Denver Broncos, anche se queste ultime due sono state pi\u00f9 volte anche vincitrici), e sono pertanto all'11\u00ba posto (pari merito con Indianapolis Colts e Buffalo Bills) tra le franchigie della NFL, ed al 6\u00ba tra quelle della NFC, con pi\u00f9 apparizioni al \"Grande Ballo\".\nIn base a quanto emerso da un sondaggio di Harris Interactive pubblicato ad ottobre 2013, i Vikings risultano essere al 13\u00ba posto tra le franchigie della NFL pi\u00f9 popolari negli Stati Uniti, mentre in un altro sondaggio condotto da testate della Sun Media sono risultati la prima squadra della NFL pi\u00f9 sostenuta nel Canada. Al 2019, secondo la rivista \"Forbes\", il valore dei Vikings \u00e8 di circa 2,7 miliardi di dollari, il che li relega al diciannovesimo posto tra le franchigie della NFL.\nStoria.\n I Minnesota Vikings nacquero il 28 gennaio 1960 a Miami dove i proprietari delle franchigie della NFL erano riuniti per assegnare due nuove licenze. Membri fondatori della franchigia furono tre uomini di affari di Minneapolis (Bill Boyer, H.P. Skoglund e Max Winter), uno di St. Paul (Bernie Ridder jr.) ed uno di Duluth (Ole Haugsrud). Il 27 settembre 1960 il nome \"Minnesota Vikings\" diventa ufficiale: fu Bert Rose, primo general manager della franchigia, a suggerirlo in quanto secondo lui il nome doveva sia trasmettere terrore negli avversari e suonare vincente alla squadra e ai propri tifosi, sia essere radicato nel territorio, e Vikings lo era anche in tal senso poich\u00e9 il Minnesota \u00e8 uno tra gli stati americani col pi\u00f9 alto tasso di immigrati scandinavi. Primo presidente della franchigia fu Bill Boyer mentre per ricoprire la carica di primo capo allenatore fu scelto l'ex-quarterback degli Eagles, Norm Van Brocklin.\n Nonostante un debutto fragoroso in NFL, con una vittoria a sorpresa sui Chicago Bears per 13-37, la gestione Van Brocklin si rivel\u00f2 molto deludente e tormentata, in quanto in 6 stagioni i Vikings riuscirono solo una volta a conseguire un record positivo (nella stagione ) e pi\u00f9 in generale non riuscirono mai ad accedere alla post-season, ragion per cui Van Brocklin arriv\u00f2 a rassegnare le dimissioni ben due volte. La prima nel , a stagione in corso, per poi tornare sui suoi passi, e la seconda al termine del , ennesima stagione fallimentare chiusa all'ultimo posto di Division con un 3-8-3. Tale ciclo lasci\u00f2 comunque anche qualcosa di buono come i numerosi giovani che avrebbero costituito l'ossatura del pi\u00f9 importante ciclo della franchigia, dal quarterback Fran Tarkenton, tuttora considerato il pi\u00f9 grande quarterback della storia dei Vikings, al defensive tackle Gary Larsen passando per i defensive end Jim Marshall e Carl Eller, 3/4 della famosa e temuta defensive line dei Vikings degli anni '70 denominata Purple People Eaters. Inoltre nel 1965 Max Winter subentr\u00f2 a Bill Boyer nella presidenza della franchigia, ruolo che avrebbe ricoperto fino al 1987.\nPer sostituire il dimissionario Van Brocklin la dirigenza ingaggi\u00f2 Bud Grant, un capo allenatore che non aveva esperienza in NFL ma che nel contempo aveva condotto i Winnipeg Blue Bombers alla vittoria di ben 4 Grey Cup nella Canadian Football League. Grant dovette ben presto far fronte ad un problema di non poco conto, ovvero la partenza di Tarkenton, scambiato con i New York Giants per 2 prime e 2 seconde scelte nelle edizioni del Draft NFL tra il 1967 ed il 1969, usate per portare in Minnesota giocatori del calibro di Ron Yary ed Ed White. Egli seppe trovare un valido sostituto in Joe Kapp, il quale per\u00f2, purtroppo per loro, arriv\u00f2 solo a stagione in corso quando la situazione era gi\u00e0 compromessa e, pur a fronte di una buona manovra di attacco che seppe dare alla squadra, non pot\u00e9 evitare ai Vikings di chiudere la stagione con un misero record di 3-8-3. Le cose andarono decisamente meglio l'anno successivo quando i Vikings riuscirono finalmente a conquistare il primo titolo divisionale della loro storia, uscendo in seguito ai playoff per mano dei Baltimore Colts che seppero imporsi a Baltimora per 14-24.\n Il vide invece i ragazzi di Grant assoluti protagonisti della stagione regolare, nella quale risultarono la miglior squadra di tutta la NFL con un record di 12-2-0, e della post-season, in cui in due incontri casalinghi prima ebbero ragione dei Los Angeles Rams per 20-23 ed in seguito dei Cleveland Browns per 27-7, nella finale che assegnava il titolo di campioni NFL. Giunti quindi alla finale del Super Bowl IV, in cui erano dati ampiamente per favoriti, furono a sorpresa sconfitti per 7-23 dai Kansas City Chiefs, campioni in carica della AFL dei.\nNel e i Vikings continuarono a dominare la Lega durante la stagione regolare ma nel contempo uscirono sempre al primo turno di post-season, mentre nel 1972 non riuscirono a far meglio di un modesto 7-7, mancando cos\u00ec l'accesso ai playoff. Il 1971 vide tra l'altro il defensive tackle Alan Page divenire il primo Viking ed il primo difensore nella storia dell'NFL a ricevere il titolo di miglior giocatore della lega. Gli anni a cavallo tra il ed il furono i migliori del ciclo Grant e videro i Vikings vincere 5 titoli divisionali di fila, mancare solo una volta la finale di conference e soprattutto approdare per ben 3 volte al Super Bowl, dove tuttavia furono sconfitti prima dai Miami Dolphins (Super Bowl VIII), quindi dai Pittsburgh Steelers (Super Bowl IX) ed infine dagli Oakland Raiders (Super Bowl XI). Proprio la sconfitta al Super Bowl XI rappresent\u00f2 il canto del cigno per i ragazzi di Grant che, pur collezionando altri 2 titoli divisionali ed altre 3 apparizioni ai playoff in 6 stagioni, non riuscirono pi\u00f9 ad esprimersi sugli alti livelli della prima met\u00e0 degli anni '70 e videro con il ritiro del proprio capo-allenatore, avvenuto al termine della stagione 1983, la naturale fine del loro ciclo.\nIn seguito, tra il ed il , alla guida della squadra si avvicendarono Les Steckel, che chiuse la stagione col pessimo record di 3-13, e nuovamente Bud Grant, il quale da par suo, pur chiudendo pi\u00f9 dignitosamente la stagione col record di 7-9, prefer\u00ec nuovamente farsi da parte. Secondo successore di Grant fu Jerry Burns, sotto la cui guida i Purples vissero stagioni di alti e bassi con un solo titolo divisionale e 3 apparizioni ai playoff e come miglior risultato una finale di conference persa per 10-17 contro i Washington Redskins nel .\n Al termine della stagione Burns si ritir\u00f2 e la societ\u00e0 nomin\u00f2 Dennis Green 5\u00ba capo allenatore nella storia della franchigia. Sotto la sua guida i Vikings, centrarono subito il titolo divisionale con un ottimo 11-5-0, che fece da preludio ad altre 5 stagioni in cui la squadra manc\u00f2 l'accesso ai playoff nel solo , pur uscendo sempre abbastanza prematuramente in post-season. Nel , trascinati dal loro elettrizzante trio offensivo formato dal running back Robert Smith e dai wide receiver Cris Carter e Randy Moss e guidato dal quarterback Randall Cunningham, capace di stabilire il nuovo record NFL di punti messi a segno in una singola stagione, i Vikings disputarono la migliore stagione regolare della loro storia culminata con l'ottimo record di 15-1, a seguito della quale arrivarono ad un passo dalla 5\u00aa finale di Super Bowl della loro storia, perdendo contro gli Atlanta Falcons in maniera rocambolesca 30-27 la finale di conference all'overtime. Le stagioni seguenti videro ancora i ragazzi di Green esprimersi ad alti livelli e raggiungere nel un'altra finale di conference, dalla quale uscirono tuttavia con le ossa rotte dal Meadowlands Stadium rimediando un sonoro 0-41 dai New York Giants.\n Dopo un deludente Green venne sollevato dal proprio incarico e sostituito prima dell'ultimo incontro dell'anno da Mike Tice che, confermato anche nel quinquennio seguente, riusc\u00ec a condurre solamente una volta i Vikings ai playoff, dove tra l'altro ancora una volta il cammino fu di breve durata (sconfitta ai Divisional playoff per 27-14 contro i Philadelphia Eagles). Esonerato Tice al termine della stagione la societ\u00e0 affid\u00f2 nel quinquennio successivo la guida della squadra al capo allenatore Brad Childress, sotto la cui gestione i Vikings prima stentarono tra il ed il 2007 e quindi, dopo un che li vide tornare alla conquista del titolo divisionale, nel , guidati dal quarterback Brett Favre e trascinati dalle corse del running back Adrian Peterson, vissero un'altra stagione esaltante conclusasi come nel 1998 con la beffa dell'overtime nella finale di conference persa 31\u201328 in casa dei New Orleans Saints. Il fu al contrario un anno travagliato per Minnesota, che vide l'esonero di Childress a 3 giornate dalla fine nelle quali il suo sostituto ad-interim, il coordinatore della difesa Leslie Frazier, traghett\u00f2 la squadra ad un record di 6-10. Frazier venne in seguito confermato per la stagione seguente durante la quale i Vikings intrapresero un processo di ricostruzione della squadra che pass\u00f2 per il record di 3-13 del e per il 10-6 del anno in cui, trascinati dall'MVP della NFL Adrian Peterson, rimontarono in stagione regolare i Chicago Bears per poi fermarsi al primo turno di post-season dove furono sconfitti 10-24 dai Green Bay Packers. Carico di aspettative, il si rivel\u00f2 invece uno dei pi\u00f9 deludenti nella storia dei Purples che chiusero la stagione all'ultimo posto nella NFC North (25\u00ba di lega) con un record di 5-10-1 ed esonerarono Frazier dal suo incarico. Prese il suo posto Mike Zimmer, che nel suo primo anno da capo allenatore condusse la squadra ad un record di 7-9, prima di centrare gi\u00e0 al secondo anno il titolo divisionale con un record 11-5. Usciti poi nel turno di wild card nel prosieguo stagione (sconfitta al TCF Bank Stadium per 10-9 contro i Seattle Seahawks), nel i Vikings chiusero quindi al terzo posto nella division con un record di 8-8 che non permise loro di riaffacciarsi ai playoff.\nCronistoria.\n\"Questa \u00e8 solo una parziale lista comprendente le ultime 10 stagioni dei Vikings\"\nColori e simboli.\nLogo.\nIl Norseman.\nIl logo dei Vikings, disegnato nella sua prima versione risalente al 1961, dall'illustratore sportivo Karl Hubenthal su commissione di Bert Rose, \u00e8 costituito dal profilo di un uomo vichingo, il \"Norseman\" (it. \"Uomo del Nord\"), raffigurato con lunghi baffi, trecce bionde ed un elmo con corna. Esso per pi\u00f9 di 50 anni \u00e8 rimasto in uso nella sua versione originale, ma, a partire dal 14 febbraio 2013, \u00e8 stato rivisitato nei lineamenti delle varie componenti del disegno (dalla treccia, alle corna, passando per baffi e viso) senza tuttavia essere stravolto rispetto alla versione del 1961.\nIl wordmark.\nAccanto al Norseman vi \u00e8 anche un secondo logo, un wordmark, ovvero il nome della franchigia (Minnesota Vikings o anche solo Vikings) scritto con un font style specifico. Il wordmark \u00e8 utilizzato in abbinato col Norseman o anche da solo, come ad esempio sulla divisa da gioco sulla quale \u00e8 posizionato sotto il bordo anteriore del collo. Il wordmark attuale risale al 2004.\nDivise.\nSin dal 1961 i colori ufficiali dei Vikings furono il viola ed il giallo-oro. A stabilire tale combinazione di colori fu, come per il nome della franchigia, il general manager Bert Rose. La divisa del debutto era caratterizzata da un template totalmente viola fatta eccezione per i numeri bianchi con bordo giallo oro sul fronte-retro e sulle spalle, e per tre strisce su ambo le maniche, anch'esse bianche e bordate giallo-oro. Tale divisa, pur se con modifiche minori nell'arco degli anni, \u00e8 rimasta in uso per i primi 45 anni di storia della franchigia.\nRisale al 2006 infatti la modifica pi\u00f9 profonda, che vede la scomparsa delle storiche strisce sulle maniche rimosse per far posto ad un'unica larga striscia curva bianca e bordata di giallo che per ogni lato corre in senso verticale lungo il fianco del pantalone, per poi salire lungo il fianco della divisa, biforcarsi all'altezza dell'ascella, ed infine incontrarsi dietro la spalla dopo averla attraversata diagonalmente. Stesso discorso per la divisa da trasferta, che vede semplicemente una disposizione dei colori inversa (linea viola bordata di giallo su sfondo bianco) come differenza principale.\nIl 25 aprile 2013 i Vikings svelarono al pubblico le nuove divise che segnavano un ritorno allo stile del passato rivisitato in chiave moderna. Tra le caratteristiche salienti del nuovo kit infatti, spiccavano la scomparsa delle strisce lungo i fianchi in favore di una soluzione monocroma (viola per la divisa casalinga e bianca per quella da trasferta) e la reintroduzione delle strisce a bordo-manica, disegnate in modo da ricordare idealmente la prua di una nave vichinga. Per la prima volta cambia anche il disegno di numeri e lettere, ora orfani della bordatura gialla ed in un nuovo font studiato appositamente da Nike per la franchigia del Minnesota.\nCasco.\nA differenza di tante franchigie in NFL, il casco dei Vikings, per quanto riguarda l'aspetto grafico, \u00e8 sostanzialmente rimasto lo stesso dal 1961. Esso \u00e8 interamente viola con due corna ai lati, a richiamare l'ascendenza vichinga della franchigia. Nel corso degli anni la tonalit\u00e0 di viola \u00e8 leggermente cambiata passando da un viola pi\u00f9 scuro tra gli anni '60 e '90 ad un viola pi\u00f9 chiaro a partire dagli anni 2000, la maschera che protegge il viso \u00e8 invece passata dal grigio originario al bianco (1980-1984) per poi arrivare, a partire dal 1985, al viola odierno. Lo stile delle corna invece \u00e8 rimasto lo stesso per 45 anni quando, in concomitanza con il restyling delle divise, nel 2006 hanno subito anch'esse una lieve rivisitazione volta a dare loro quasi un abbozzo di tridimensionalit\u00e0. \u00c8 del 2013 invece l'aggiornamento pi\u00f9 sostanzioso per quanto riguarda la storia del casco dei Vikings, ovvero l'abbandono della verniciatura lucida in favore di una finitura opaca unita all'adozione del colore nero per la maschera di protezione, in favore del viola utilizzato nell'ultimo quarto di secolo.\nInno.\nL'inno, o pi\u00f9 correttamente la \"fight song\", ufficiale dei Minnesota Vikings \u00e8 \"Skol Vikings\". Scritto e composto dal compositore James \"Red\" McLeod, per un quarto di secolo anche direttore dell'intrattenimento allo stadio, esso gi\u00e0 nel 1961 veniva intonato dai tifosi in caso di marcatura della squadra, tradizione poi rimasta immutata nel corso degli anni. Pi\u00f9 recente \u00e8 invece l'inno \"Purple and Gold\" scritto e composto dalla rockstar Prince. Curiosamente entrambi gli autori sono originari del Minnesota e, nel caso di Prince, della stessa Minneapolis.\nStrutture.\nStadio.\nIl primo stadio utilizzato dai Vikings nel 1961, anno del loro debutto in NFL, fu il Metropolitan Stadium di Bloomington, Minnesota. Tale stadio era un impianto all'aperto, e dal momento che la stagione di NFL si disputa tra autunno ed inverno, col clima rigido del Nord costituiva uno dei vantaggi nelle partite in casa dei Vikings: i giocatori amavano giocare al freddo ed al \"Met\" ottennero 8 vittorie su 11 partite giocate nei playoff.\nTuttavia il Metropolitan era uno stadio nato per il baseball e con una capienza massima inferiore ai 50.000 posti a sedere minimi richiesti dall'NFL dopo la fusione AFL-NFL: i Vikings volevano uno stadio all'avanguardia e la citt\u00e0 di Minneapolis voleva riportare all'interno della City (Bloomington \u00e8 infatti situata nei sobborghi di Minneapolis) quello che \u00e8 uno dei 4 principali sport nazionali. Cos\u00ec, dopo 21 anni di permanenza al Metropolitan Stadium, nel 1982 i Vikings si trasferirono in quello che per le successive 31 stagioni fu l'impianto adibito ad ospitare i loro incontri casalinghi: l'Hubert H. Humphrey Metrodome. L'impianto, la cui costruzione part\u00ec nel dicembre del 1979, fu intitolato alla memoria di Hubert H. Humphrey, gi\u00e0 sindaco di Minneapolis nonch\u00e9 Senatore e Vicepresidente degli Stati Uniti, e fu inaugurato, per quanto concerne il football (fu infatti in precedenza \"battezzato\" dai Minnesota Twins), il 12 settembre 1982, quando i Vikings sconfissero per 17-10 i Tampa Bay Buccaneers. Il Metrodome aveva una capienza di 64.111 posti a sedere (dato relativo alla capienza prevista per le partite di football americano) e cost\u00f2 al termine dei lavori di costruzione, 55 milioni di dollari, cui vanno sommati altri 68,7 milioni di dollari dovuti a lavori posteriori l'apertura dell'impianto, di cui 18 spesi per la sola riparazione della copertura che il 12 dicembre 2010 fu squarciata dalla pesante nevicata dei giorni precedenti.\nRecentemente, dopo diversi rifiuti di ristrutturazione del Metrodome da parte della franchigia, la municipalit\u00e0 di Minneapolis ha ceduto alle richieste dei Purples per la costruzione ex-novo di un impianto moderno, lo U.S. Bank Stadium, che \u00e8 sorto proprio sulle ceneri del \"Dome\", la cui demolizione, iniziata nel dicembre del 2013, \u00e8 terminata il 17 aprile 2014. In attesa che il nuovo impianto venisse ultimato e reso disponibile per le gare della stagione , i Vikings nel biennio - disputarono gli incontri casalinghi presso il TCF Bank Stadium, casa dei Golden Gophers dell'Universit\u00e0 del Minnesota, che nel frattempo, con una spesa di 6,6 milioni di dollari stanziati dai Vikings, vide diverse modifiche di aggiornamento agli standard qualitativi richiesti dalla nota lega professionistica di football americano.\nSociet\u00e0.\nIl capitale sociale dei \"Minnesota Vikings Football, LLC\" \u00e8 posseduto da un gruppo di investitori che fa capo a Zygi Wilf, azionista di maggioranza. Quote di minoranza sono invece detenute dal fratello Mark (il quale ricopre inoltre anche la carica di presidente della franchigia), dal cugino Leonard, dal nipote Jeffrey e dagli imprenditori Reggie Fowler, David Mandelbaum ed Alan Landis. Il passaggio delle quote azionarie, dal 20 maggio 2002 messe in vendita dal precedente proprietario della franchigia, l'imprenditore texano Red McCombs, venne ratificato all'unanimit\u00e0 (32 voti favorevoli e 0 contrari) il 25 maggio 2005 dai proprietari delle franchigie NFL per una cifra pari a 600 milioni di dollari.\nSecondo la famosa rivista statunitense di economia e finanza Forbes, al 2013 i Vikings sono la 21\u00aa franchigia della NFL con un valore di 1,007 miliardi di dollari. Tale cifra \u00e8 ripartita in 774 milioni di dollari attribuibili ai ricavi condivisi tra tutte le franchigie, 120 milioni attribuibili alla citt\u00e0 ed alla dimensione del mercato ad essa collegato, 64 milioni attribuibili allo stadio e 49 milioni attribuibili al valore del marchio della franchigia. Il medesimo rapporto parla inoltre di un monte ingaggi pari a 128 milioni di dollari a fronte di un risultato ante oneri finanziari pari a 28 milioni e ricavi per 234 milioni. Inoltre, sempre secondo Forbes, i Vikings al 2014 sono al 34\u00ba posto tra le societ\u00e0 sportive pi\u00f9 ricche al mondo, 21\u00aa franchigia della NFL tra quelle presenti nella lista. Tale risultato \u00e8 di una posizione migliore rispetto a quello del 2013, di sette posizioni migliore rispetto a quello del 2012 e del 2011 e di sei migliore rispetto a quello del 2010.\nSecondo l'attuale organigramma societario, la struttura interna Minnesota Vikings \u00e8 articolata in 20 aree interne: Staff esecutivo, Consulenti, Amministrazione, Football Administration, Attrezzatura, Area medica, Operazioni/Strutture, Alimentazione, Affari legali, Video, Sicurezza, Vendite e marketing, Vendite aziendali, Vikings Children's Fund, Biglietti e Suites, Contabilit\u00e0 e finanza, Relazioni con la comunit\u00e0, Pubbliche relazioni, Risorse umane, Informazione tecnologica.\nI Minnesota Vikings nella cultura di massa.\nEssendo una delle pi\u00f9 popolari realt\u00e0 sportive della nazione, nel corso degli anni i Vikings hanno saputo ritagliarsi un proprio posto nell'ambito della cultura di massa degli Stati Uniti. Il Monday Night Football (MNF) del 5 ottobre 2009, che li vedeva opposti agli arci-rivali Packers, complice anche la presenza tra le file di Minnesota del quarterback Brett Favre, stabil\u00ec il nuovo record in termini di spettatori con pi\u00f9 di 21,8 milioni di utenti collegati davanti al televisore e fece registrare quello che in quel momento fu il rating (15,3) pi\u00f9 alto di sempre per un MNF trasmesso sulla rete televisiva ESPN, nonch\u00e9 il pi\u00f9 alto di sempre sulla tv via cavo della Nazione. Tale risultato, tra l'altro, miglior\u00f2 il precedente record in termini di rating (pari a 14,4) stabilito il 6 dicembre 1987, nell'incontro domenicale che vedeva di nuovo in campo i Vikings ma in tale occasione opposti ai Bears. Sette anni pi\u00f9 tardi, la partita in cui i Vikings ospitavano i Cowboys tra le mura amiche dello U.S. Bank Stadium, avrebbe poi fatto segnare il nuovo record di ascolti per un incontro del Thursday Night Football, con punte di oltre 23 milioni di spettatori connessi.\nIn ambito cinematografico i Vikings vengono citati nella pellicola di genere fantascientifico \"L'uomo del giorno dopo\", nella quale il personaggio interpretato da Kevin Costner afferma che il presidente degli Stati Uniti governa dall'Hubert H. Humphrey Metrodome di Minneapolis dove erano soliti giocare i Vikings, e nel film drammatico \"North Country - Storia di Josey\" ambientato in Minnesota, nel quale il proprietario della miniera domanda alla propria avvocatessa se fosse opportuno per i Vikings avere una donna nel ruolo di quarterback, mentre \u00e8 del 2010 il documentario no-profit \"Skol: The Documentary\", nel quale la locale regista Elizabeth Giorgi intervista i supporter dei Purples sui pro e i contro del tifare per i Vikings nella 50\u00aa stagione della franchigia.\nIn ambito televisivo, gi\u00e0 a partire dagli anni settanta si registrano le prime citazioni come quella nella sequenza di apertura della sitcom \"Mary Tyler Moore\", vera e propria pietra miliare del genere, nella quale la protagonista interpretata da Mary Tyler Moore \u00e8 ripresa a lavare la propria auto con indosso la maglia numero 10 di Fran Tarkenton. Ad epoca pi\u00f9 recente risalgono invece i riferimenti riscontrabili nell'intro della puntata del 25 gennaio 2010 del programma satirico \"The Colbert Report\", quando voci sull'ennesimo ritiro di Brett Favre diedero spunto al conduttore Stephen Colbert per affermare: \"Avete sentito? Sono il nuovo quarterback dei Minnesota Vikings\"; o nell'ultimo episodio della 20\u00aa stagione della longeva sitcom animata \"I Simpson\", nel quale Milhouse, vedendo gli abitanti di Ogdenville con le maglie dei Vikings risponde a Bart che Springfield \u00e8 terra dei Tennessee Titans. Famoso \u00e8 anche l'episodio numero 11 (intitolato \"Little Minnesota\") della 4\u00aa stagione della popolare serie tv statunitense How I Met Your Mother, nel quale uno dei protagonisti, Marshall Eriksen, vestito con la maglia n\u00ba 70 autografa di Jim Marshall, seduto in un pub mentre si parla dei Vikings accenna la vicenda dell'NFC Championship game della stagione 1998. I Vikings stessi inoltre, a loro volta producono documentari per la serie \"Beyond the Gridiron\" che vengono trasmessi su due canali televisivi locali, il sabato su KARE 11 e la domenica su Fox Sports North. Uno di questi documentari, intitolato \"Overcoming All Odds to Succeed (Story of Mistral Raymond)\" e basato sulle tragiche vicissitudini che ha dovuto affrontare il safety Mistral Raymond per poter coronare il suo sogno di diventare un giocatore professionista di football americano, nel 2013 ha vinto l'Upper Midwest Regional Emmy Award nella categoria \"Documentary \u2013 Topical\".\nRiferimenti ai Vikings sono anche presenti in \"Paura senza limite\", uno dei romanzi della saga di Jack Ryan nati dalla mente del celebre scrittore statunitense Tom Clancy, nel quale questi, nello sviluppo della trama dell'opera, immaginava il Super Bowl disputato a Denver tra Vikings e Chargers e teatro di un attacco nucleare terroristico. Non \u00e8 questo tuttavia l'unico nesso esistente tra i Vikings e lo scrittore originario del Maryland, che nel era arrivato persino ad annunciare l'acquisizione della franchigia salvo poi rinunciarvi per motivi economici, salendo agli onori della cronaca per l'ammontare dell'offerta (pi\u00f9 di 200 milioni di dollari) che in quel momento sarebbe stata la pi\u00f9 alta pagata per l'acquisizione di una franchigia della NFL.\nNel 2005 grande clamore suscit\u00f2 a livello nazionale lo scandalo legato al festino a luci rosse avvenuto su due imbarcazioni affittate da 17 giocatori dei Vikings sul lago Minnetonka. L'episodio, che rappresent\u00f2 forse il momento pi\u00f9 basso della storia pubblica della franchigia, venne ribattezzato dai media nazionali \"\"Love Boat\" scandal\" in evidente allusione all'omonima serie tv ed ebbe una cassa di risonanza tale che nel 2013 un operatore turistico di nome Butch Parks acquist\u00f2 una delle due imbarcazioni usate quel giorno, rinominandola \"Scandalous\" e collocandovi una maglia da gioco dei Vikings, con l'intenzione di affittarla per crociere sul lago.\nGiocatori celebri.\nMembri della Pro Football Hall of Fame e del Vikings Ring of Honor.\nI Vikings figurano tra le 30 franchigie della NFL con membri indotti nella Pro Football Hall of Fame (PFHoF), il museo del football americano nel quale sono esposti busti e memorabilia delle pi\u00f9 grandi personalit\u00e0 di questo sport distintesi come contributori e/o allenatori e/o giocatori. I Vikings sono tra i pochi ad avere almeno un rappresentante per ogni categoria: un contributore, un allenatore e ben 12 giocatori, pi\u00f9 altri 7 indotti soprattutto per il contributo dato durante la militanza in altre squadre, che ne fanno la 12\u00aa squadra della NFL per maggior numero di membri indotti. Oltre la PFHoF vi \u00e8 anche il Minnesota Vikings Ring of Honor, l'equivalente della prima gestita per\u00f2 internamente dal club, che si prefigge di onorare le leggende della franchigia che hanno contribuito ai successi della squadra dentro e fuori dal campo. Ogni membro indotto riceve, oltre alla giacca ed all'anello, anche l'onore di vedere affisso all'interno dello stadio uno striscione col proprio nome ad imperitura memoria.\nNote:\nSquadra ideale del Mall of America Field (2013).\nIl 12 dicembre 2013 i Vikings pubblicarono la formazione ideale del Mall of America Field at the H. H. H. Metrodome, formata dai migliori giocatori che hanno vestito la maglia della franchigia nell'arco di tempo compreso tra il 1982, prima stagione del disputata nello stadio di Minneapolis, e il 2013, ultima stagione prima della sua demolizione. I voti furono espressi online, per circa 5 mesi, direttamente dai tifosi, mentre la squadra (composta da 12 giocatori della formazione offensiva, 11 di quella difensiva, 4 degli special team e da un capo allenatore) fu premiata durante l'intervallo della gara di settimana 14 tra Vikings ed Eagles.\nNumeri ritirati.\nIn oltre 50 anni di storia i Vikings hanno ufficialmente ritirato 6 numeri. Di questi 6 Vikings, 4 fanno parte della Pro Football Hall of Fame.\nTifoseria.\nI Minnesota Vikings, secondo il pi\u00f9 recente sondaggio di settore condotto dalla societ\u00e0 di ricerca Harris Interactive e pubblicato nell'ottobre del 2013, risultano essere al 13\u00ba posto tra le franchigie pi\u00f9 popolari negli Stati Uniti. In particolare secondo la societ\u00e0 con sede a Rochester, essi sono passati dall'essere la 14\u00aa squadra preferita tra le franchigie della NFL nel 1998, per raggiungere l'8\u00ba posto nel 2010 ed il 9\u00ba (pari merito con i New York Jets nel 2011, per poi arrivare all'odierno piazzamento. I dati di tale sondaggio sono tra l'altro compatibili con quelli di un secondo sondaggio, condotto da ESPN Sports Polls e pubblicato ad inizio 2012, secondo cui i Vikings risultavano essere al 14\u00ba posto tra le franchigie pi\u00f9 popolari negli Stati Uniti, avendo raccolto il 2,2% del campione esaminato.\nSecondo uno studio effettuato da Facebook Data Science e pubblicato all'inizio del 2013, basato sulle iscrizioni dei cittadini americani alle varie pagine ufficiali delle franchigie della NFL sul popolare social network, tali tifosi, sebbene dislocati in maggioranza nello stato del Minnesota nel quale sono per distacco la squadra pi\u00f9 supportata, sono altres\u00ec presenti in una nutrita parte di stati limitrofi: nella quasi totalit\u00e0 del Dakota del Nord, in gran parte del Dakota del Sud e dell'Iowa, in piccole aree del Nebraska. Essi sono inoltre, al di fuori degli Stati Uniti, la squadra della NFL pi\u00f9 tifata nel Canada come emerso dai dati incrociati di 5 sondaggi online effettuati sul tema da altrettante testate giornalistiche canadesi (Calgary Sun, Edmonton Sun, Ottawa Sun, Toronto Sun e Winnipeg Sun) della Sun Media nel 2012: raccogliendo in particolare il 36,43% dei consensi nel sondaggio effettuato dal Winnipeg Sun, i Vikings sono risultati complessivamente primi nel computo totale con il 10,5% delle preferenze.\nNotoriamente conosciuti per essere una delle tifoserie pi\u00f9 calde della NFL, i supporter dei Vikings giocarono un importante ruolo agli inizi degli anni 2000, quando diedero vita a SavetheVikes.org, un'organizzazione no-profit ed apolitica, volta a promuovere la realizzazione di un nuovo stadio di ultima generazione necessario per far s\u00ec che la propriet\u00e0 decidesse di non trasferire la franchigia in un altro stato della nazione.\nLe rivalit\u00e0 pi\u00f9 sentite sono, come per tutte le altre squadre della NFL, maggiormente quelle con le proprie avversarie divisionali. La tifoseria rivale d'elezione \u00e8 storicamente quella dei Green Bay Packers: acuitasi nella seconda met\u00e0 degli anni 2000 col celeberrimo gesto di mostrare le terga ai tifosi dei Packers da parte di Randy Moss (in risposta proprio ai tifosi di Green Bay, famosi per riservare il medesimo trattamento ai giocatori dei Vikings all'arrivo del loro bus al Lambeau Field) ed ulteriormente inaspritasi con l'ingaggio da parte dei Vikings dell'amato quarterback dei Packers Brett Favre, tale rivalit\u00e0 affonda le proprie radici agli inizi degli anni sessanta, quando i neonati Vikings di Van Brocklin e gli affermati Packers di Lombardi cominciarono a fronteggiarsi nei primissimi incontri divisionali. Da allora essa \u00e8 progressivamente cresciuta sino a divenire secondo molti la pi\u00f9 calda a livello divisionale e in generale una tra le pi\u00f9 accese di tutta la NFL, tanto che per ambedue gli schieramenti numerosi sono gli arresti e le espulsioni di tifosi dallo stadio registrati negli ultimi anni in occasione degli incontri tra le due squadre. Molto sentita, anche se in misura minore rispetto a quella con i Packers, \u00e8 anche la rivalit\u00e0 con i Chicago Bears, prima a nascere relativamente ai Vikings, che proprio contro i Bears ebbero il loro debutto vincente in NFL. Essa ebbe il culmine della sua intensit\u00e0 soprattutto a cavallo tra gli anni settanta ed ottanta, vedendo accesi protagonisti tifosi e bandiere delle due fazioni come ad esempio nel 1978 quando Fran Tarkenton etichett\u00f2 come \"pazzi\" e \"malati\" i tifosi dei Bears che dagli spalti auguravano un infortunio al running back dei Vikings Chuck Foreman o come quando nel 1982 il capo allenatore dei Bears Mike Ditka insult\u00f2 i minnesotani definendo il loro Metrodome \"a roller dome\" (it. \"una pista per pattini a rotelle\"). Con i Detroit Lions invece la rivalit\u00e0 rimane pi\u00f9 su un piano prettamente agonistico.\nOrganico 2020.\nIl roster.\n\"Roster, numerazione e ruoli, tratti dal sito ufficiale, sono aggiornati al 2 ottobre 2020\"."}
{"id": "136916", "revid": "1456895", "url": "https://it.wikipedia.org/wiki?curid=136916", "title": "David Gemmell", "text": "Carriera.\n\u00c8 considerato uno dei pi\u00f9 autorevoli scrittori di fantasy britannici, conosciuto soprattutto per la \"Saga dei Drenai\", composta da undici volumi, pubblicati dal 1984 (\"La leggenda dei Drenai\") al 2004 (\"Le spade del giorno e della notte\").\nHa pubblicato anche diverse altre saghe di minor ampiezza, come quella delle Sipstrassi (1987-1994), in cinque volumi, e dei Rigante (1998-2002), in quattro volumi, e vari romanzi autonomi.\nSi \u00e8 cimentato anche con romanzi storici di ambientazione classica, con il dittico \"Il leone di Macedonia\" (1990) e \"Il principe nero\" (1991) e soprattutto la trilogia sulla Guerra di Troia (2005-2007), della quale il secondo volume \u00e8 stato pubblicato dopo la morte dell'autore e il terzo \u00e8 stato completato dalla moglie Stella.\n\u00c8 morto il 28 luglio 2006, a due settimane da un'operazione chirurgica per l'impianto di un bypass.\nIl fantasy gemmelliano differisce da quello classico poich\u00e9 gli elementi fantastici, come magie e razze alternative, s\u00ec sono presenti, ma non sono approfonditi tanto da non essere largamente influenti nella narrativa. L'autore predilige lasciare spazio alla storia verosimile del mondo dei Drenai con le sue evoluzioni politiche e diplomatiche che costituiscono la base su cui poi si sviluppano le singole storie dei personaggi."}
{"id": "136917", "revid": "2175", "url": "https://it.wikipedia.org/wiki?curid=136917", "title": "Nitrato ammonico", "text": ""}
{"id": "136918", "revid": "767487", "url": "https://it.wikipedia.org/wiki?curid=136918", "title": "Socialismo e barbarie", "text": "Socialismo e barbarie \u00e8 il secondo album del gruppo musicale italiano CCCP - Fedeli alla linea, pubblicato nel 1987.\nDescrizione.\nIl titolo dell'album \u00e8 una parafrasi dello slogan \"Socialismo o barbarie\", utilizzato da Rosa Luxemburg nel libello \" Juniusbrosch\u00fcre\" del 1915, indicante come unica risoluzione possibile per la societ\u00e0, appunto il socialismo o la barbarie. La copertina stessa ritrae la linea di montaggio della Fiat 124, autovettura largamente prodotta su licenza dal 1970 al 2012 in numerosi paesi sovietici, inizialmente nella citt\u00e0 di Togliatti, mentre il logo del gruppo rimanda al logo Fiat utilizzato sulle vetture fino ai primi anni settanta.\nAncora forte \u00e8 l'influenza della cultura filosovietica in \"Manifesto\" e in \"A ja ljublju SSSR\" (rifacimento con testo differente dell'inno dell'Unione Sovietica), e di quella islamica in \"Sura\", in \"Radio Kabul\" (sull'occupazione sovietica dell'Afghanistan e gli scontri con i Mujaheddin) e in \"Inch'Allah - \u00e7a va\".\nCon la strofa \"Io sono l'anarchia\" \u00e8 piuttosto evidente il riferimento a Johnny Rotten, cantante dei Sex Pistols, che nel loro pezzo pi\u00f9 famoso, \"Anarchy in the U.K.\", cantava \"I am an antichrist, I am an anarchist\" (\"Io sono un anticristo, io sono un anarchico\").\n\"Libera me Domine\" inaugura la serie di canzoni del gruppo con riferimento diretto alla religione cristiana.\nIl verso \"I soviet pi\u00f9 l'elettricit\u00e0 non fanno il comunismo\", in \"Manifesto\", \u00e8 una citazione (dal senso capovolto) della frase di Lenin: \"Il socialismo \u00e8 il potere sovietico pi\u00f9 l'elettrificazione di tutto il paese\".\nLa versione dell'album in LP e musicassetta contiene 11 tracce, mentre la versione pubblicata in CD dalla Virgin nello stesso 1987, contiene due tracce aggiuntive: il lato A e il lato B del singolo \"Oh! Battagliero\"."}
{"id": "136919", "revid": "436907", "url": "https://it.wikipedia.org/wiki?curid=136919", "title": "Compagni, cittadini, fratelli, partigiani/Ortodossia II", "text": "Compagni, cittadini, fratelli, partigiani/Ortodossia II \u00e8 una raccolta dei CCCP - Fedeli alla linea pubblicata nel 1988 dall'etichetta discografica Virgin Dischi.\nDescrizione.\nL'album \u00e8 una ristampa da parte della Virgin Dischi in CD e musicassetta dei due EP del gruppo pubblicati in vinile nel 1985, \"Ortodossia II\" e \"Compagni, cittadini, fratelli, partigiani\". Nel 2008 \u00e8 stata pubblicata una versione rimasterizzata dal titolo \"Ortodossia II/Compagni, cittadini, fratelli, partigiani\", con le tracce dei due EP invertite.\n\"Compagni, cittadini, fratelli, partigiani\" ripete il primo verso del \"Per i morti di Reggio Emilia\" (\"Compagno cittadino, fratello partigiano/stringiamoci per mano in questi giorni tristi\"), canto popolare dedicato ai manifestanti uccisi dalla polizia a Reggio Emilia durante le proteste contro il governo Tambroni.\nIl brano \"Spara Jurij\" si riferisce ad un incidente avvenuto il 1\u00ba settembre 1983, quando dei caccia sovietici abbatterono un aereo di linea coreano (con 300 civili a bordo) nello spazio aereo russo, credendolo un aereo spia statunitense. Jurij Vladimirovi\u010d Andropov, l'allora segretario generale del PCUS, \u00e8 appunto lo \"Jurij\" della canzone."}
{"id": "136921", "revid": "124045368", "url": "https://it.wikipedia.org/wiki?curid=136921", "title": "Ecco i miei gioielli", "text": "Ecco i miei gioielli \u00e8 una raccolta del gruppo musicale italiano CCCP - Fedeli alla linea, pubblicata nel 1992.\nDescrizione.\nL'album contiene brani provenienti da singoli e album pubblicati in precedenza. Le foto sono di Luigi Ghirri.\nL'album \u00e8 stato pubblicato nel 1992 in formato LP, CD e musicassetta dall'etichetta discografica Virgin Dischi. Nel 2008 \u00e8 stato ristampato nel solo formato CD dalla EMI\nL'album prende il nome dalla frase di Cornelia : Haec ornamenta mea , ovvero \"ecco i miei gioielli\" che quest'ultima pronuncia in risposta alle matrone romane a cui piaceva ostentare i gioielli. Cornelia con questa frase si riferiva ai suoi figli mentre i CCCP - Fedeli alla linea con questa frase si riferscono alla loro musica che da loro \u00e8 intesa come il bene maggiore che possiedono \u00e8 la loro musica."}
{"id": "136934", "revid": "767487", "url": "https://it.wikipedia.org/wiki?curid=136934", "title": "Maciste contro tutti", "text": "Maciste contro tutti \u00e8 un album dal vivo collettivo dei gruppi musicali italiani C.S.I., Disciplinatha e \u00dcstmam\u00f2, pubblicato nel 1993.\nDescrizione.\nL'album \u00e8 una testimonianza del concerto tenuto dal Consorzio Suonatori Indipendenti (C.S.I.), dai Disciplinatha e dagli \u00dcstmam\u00f2 il 18 settembre 1992 all'interno del \"Festival delle Colline\", presso il Centro per l'arte contemporanea Luigi Pecci di Prato. Inizialmente, avrebbe dovuto essere un concerto unico; in seguito, si \u00e8 invece svolto un mini-tour nel febbraio 1993.\n\u00c8 l'album con cui viene sancita la nascita del Consorzio Suonatori Indipendenti (C.S.I.), con la formazione che incise l'album \"Epica Etica Etnica Pathos\" a nome CCCP - Fedeli alla linea, fatta eccezione per Ringo De Palma, deceduto, Danilo Fatur e Annarella Giudici. Da notare che le canzoni eseguite dal vivo dai C.S.I. risalgono al repertorio dei disciolti CCCP.\nL'ultima traccia, \"Aghia Sophia\", termina in realt\u00e0 con uno spezzone, non cantato, di \"Punk Islam\".\nIl 10 settembre 2017, in occasione del venticinquesimo anniversario del celebre concerto, ne viene riproposta una nuova versione celebrativa, con la presenza di tutti i membri storici dei CCCP, eccetto Giovanni Lindo Ferretti, Annarella Giudici, lo scomparso Ringo De Palma, Alla formazione ufficiale si aggiungono come ospiti Peppe Voltarelli, Angela Baraldi, Ginevra Di Marco (gi\u00e0 membro del Consorzio Suonatori Indipendenti, nato dalle ceneri dei CCCP), Francesco Di Bella e Max Collini (vocalist e frontman degli Offlaga Disco Pax)."}
{"id": "136938", "revid": "125373610", "url": "https://it.wikipedia.org/wiki?curid=136938", "title": "Linea Gotica (album)", "text": "Linea Gotica \u00e8 il secondo album in studio del Consorzio Suonatori Indipendenti, pubblicato nel 1996.\nIl disco.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 8\"\"."}
{"id": "136958", "revid": "270833", "url": "https://it.wikipedia.org/wiki?curid=136958", "title": "CSIR", "text": ""}
{"id": "136959", "revid": "80598", "url": "https://it.wikipedia.org/wiki?curid=136959", "title": "Alice non lo sa", "text": "Alice non lo sa \u00e8 il secondo album in studio del cantautore italiano Francesco De Gregori, il primo come solista, pubblicato nel 1973 dalla casa discografica It.\nIl disco.\nL'album contiene dodici brani scritti da Francesco De Gregori, eccetto \"La casa di Hilde\" scritta insieme al cantautore Edoardo De Angelis.\nPubblicato sulla scia della partecipazione di De Gregori a Un disco per l'estate 1973 con \"Alice\", l'album vendette, al momento dell'uscita, circa seimila copie, non entrando in classifica, mentre il 45 giri Alice/I musicanti ne vendette la met\u00e0, secondo quanto dichiarato dallo stesso De Gregori.\nLa foto in copertina in bianco e nero del giovane Francesco De Gregori \u00e8 di Giorgio Lo Cascio, mentre la realizzazione grafica e il disegno della \"busta\" interna dell'album sono di Alvise Sacchi, e rappresenta la \"Signora Aquilone\" della canzone omonima contenuta in \"Theorius Campus\" e citata anche in \"Le strade di lei\".\nTra i musicisti che suonano nel disco ci sono i cinque componenti del gruppo di rock progressivo dei Blue Morning: Alfredo Minotti, Sandro Ponzoni, Roberto Ciotti, Alvise Sacchi e Maurizio Giammarco (tra l'altro il gruppo, nello stesso periodo, registra il suo album omonimo, prodotto da Antonello Venditti).\nLa voce del soprano presente nella canzone \"Le strade di lei\" \u00e8 di Edda Dell'Orso.\nSul retro di copertina il nome del chitarrista Luciano Ciccaglioni \u00e8 riportato con un errore, \"Ciccaglione\": errore che non \u00e8 mai stato corretto, n\u00e9 nelle successive ristampe in vinile n\u00e9 su quelle su Compact Disc.\nLe canzoni.\nAlice.\nFu presentata a Un disco per l'estate 1973 e arriv\u00f2 ultima su 54 concorrenti.\n1940.\nRacconta l'entrata in guerra dell'Italia dal punto di vista della madre di De Gregori (\u00abMia madre aspetta l'autobus / nell'estate iniziata da poco...\u00bb).\n mai chiamato per nome nelle canzoni di De Gregori.\nSuonatori di flauto.\nLa canzone \u00e8 stata scritta da De Gregori come regalo per l'amico Giorgio Lo Cascio che era diventato padre di un bambino (\u00ab...nasceranno bambini vestiti di cielo, suonatori di flauto...\u00bb).\nI musicanti.\nScritta da De Gregori, il testo della canzone descrive i preparativi di un gruppo di musicisti che si apprestano ad esibirsi. Prodotta da Edoardo De Angelis ed arrangiata dal duo De Angelis-De Gregori, il brano venne anche pubblicato, nell'estate del 1973, dalla casa discografica It, come lato B del singolo Alice.\nLa casa di Hilde.\n\u00c8 stata scritta, per quel che riguarda il testo, con Edoardo De Angelis: la storia narrata, infatti, era accaduta ad Edoardo bambino, quando viveva nelle Dolomiti Venete al confine con l'Austria. Ma il testo riecheggia versi e situazioni di \"Story of Isaac\" di Leonard Cohen.\nIl ragazzo.\nUn ritratto di un adolescente.\nIrene.\nLa canzone parla di una ragazza che sta per suicidarsi buttandosi da una finestra al tramonto. Il telefono staccato compare in una canzone sul suicidio di un'altra ragazza: \"Nancy\" di Leonard Cohen (\"an open telephone\"). Irene \u00e8 la stessa ragazza menzionata nella prima strofa della canzone Alice\nMarianna al bivio.\nLa canzone \u00e8 piena di riferimenti e citazioni.\nSaigon.\nRacconta del Vietnam durante la guerra, ma senza espliciti riferimenti alle violenze del conflitto.\nTracce.\nTesti e musiche di Francesco De Gregori, eccetto dove diversamente indicato.\nRistampe.\nAlice non lo sa\nNote:\nAlice non lo sa\nNote:\nAlice non lo sa\nNote:"}
{"id": "136960", "revid": "80598", "url": "https://it.wikipedia.org/wiki?curid=136960", "title": "Francesco De Gregori (1974)", "text": "Francesco De Gregori \u00e8 il terzo album in studio del cantautore italiano omonimo, pubblicato nel 1974 dalla RCA Italiana.\nIl disco.\nL'album, contenente undici canzoni scritte interamente da Francesco De Gregori, \u00e8 conosciuto in genere come \"Album della pecora\", o, semplicemente, \"La pecora\", a causa dell'immagine di copertina, disegnata da Gordon Faggetter (ex-batterista dei Cyan Three).\n il cantautore ha dichiarato nel 1976 di considerare questo il suo disco peggiore: \u00ab\"Dopo aver firmato il contratto con la RCA, siamo nel '74, feci il disco con la Pecora, che secondo me \u00e8 il disco pi\u00f9 brutto che ho fatto\"\u00bb.\nLa copertina del disco era inizialmente apribile, con all'interno una foto in bianco e nero, sviluppata in verticale, di De Gregori ritratto di profilo. Nelle successive edizioni del disco, la copertina non sar\u00e0 pi\u00f9 apribile, e la foto dell'artista non figurer\u00e0 pi\u00f9 nemmeno sulle ristampe in CD del titolo.\nLa \u201ccartella-stampa\u201d allegata al disco e destinata ai giornalisti, conteneva una scheda biografica, compilata dalla RCA in uno stile che non piacque assolutamente a De Gregori, che dichiar\u00f2 \u201cLoro fecero questa cosa che cominciava con \u201cFrancesco De Gregori, nato circa 23anni fa sotto il segno dell'Ariete possiede le caratteristiche essenziali\u2026\u201d. Allora mi incazzai e come mia presentazione scrissi una mia traduzione di \u201cPaperback Writer\u201d. Ovvero \u201cVorrei essere uno scrittore di libri tascabili da leggere in treno. La musica \u00e8 un alibi per diffondere quello che scrivo\u2026\u201d.\nNella prima stampa dell'album \u00e8 presente un refuso, poi corretto nelle edizioni successive, dove, nel titolo del brano \"Cercando un altro Egitto\" compariva scritto \"\". \nNelle prime copie stampate \u00e8 inoltre presente la versione originale di \"Niente da capire\" in cui De Gregori canta \"Per\u00f2 Giovanna \u00e8 stata la migliore, faceva dei giochetti da impazzire\", ritenuta offensiva e subito modificata in \"ma \u00e8 un ricordo che vale dieci lire\", ripetendo la prima strofa.\nDa notare la partecipazione del gruppo vocale fondato da Edoardo De Angelis, la Schola Cantorum, che nella canzone \"Niente da capire\" esegue dei vocalizzi di sottofondo, pur non risultando tra i crediti di copertina.\nNel corso delle registrazioni del disco, De Gregori incide altre tre canzoni che non verranno per\u00f2 inserite: \"Le storie di ieri\" (inserita l'anno dopo in Rimmel, quando gi\u00e0 era stata pubblicata nella versione di Fabrizio De Andr\u00e9), \"Mercato dei fiori\" e \"Preso un treno\": queste ultime due verranno incise di l\u00ec a poco da Patty Pravo.\nPer la promozione del disco De Gregori apparve durante la trasmissione televisiva del primo canale \"Adesso musica!\" (che andava in onda tutti i venerd\u00ec sera), presentata da Nino Fuscagni e Vanna Brosio: in quest'occasione cant\u00f2 dal vivo, accompagnandosi con la chitarra acustica, \"Bene\" e \"Niente da capire\", cio\u00e8 i due brani pubblicati sul 45 giri Niente da capire/Bene. \nQuest'ultima canzone fu scritta come risposta a coloro che tacciavano Francesco De Gregori di eccessivo ermetismo; i versi iniziali, \"Le stelle sono tante, milioni di milioni\", sono una citazione dello slogan pubblicitario creato da Pier Emilio Bassi per i Salami Negroni.\n\"Informazioni di Vincent\" fa riferimento al brano \"Vincent\" del cantautore statunitense Don McLean, che De Gregori aveva tradotto con il titolo \"Come un anno fa\" (pubblicata sul 45 giri \"Come un anno fa/Maggy Mai\" (Little Records LR2025)) e fatta incidere dalla casa editrice a Little Tony contro la volont\u00e0 di De Gregori che per protesta fece scrivere nei credits il nome De Gregorio.\nRistampe.\nFrancesco De Gregori\nNote:\nFrancesco De Gregori\nNote:\nCanzoni dell'album incise da altri artisti.\nEntrambe pubblicate nel 2007 sull'album tributo \"Con quali occhi... (Un Omaggio A Francesco De Gregori)\", allegato alla rivista musicale \"Il Mucchio Extra\" n. 24 - Inverno 2007."}
{"id": "136961", "revid": "80598", "url": "https://it.wikipedia.org/wiki?curid=136961", "title": "Rimmel (album)", "text": "Rimmel \u00e8 il quarto album in studio del cantautore italiano Francesco De Gregori, pubblicato nel 1975 dalla RCA Italiana.\nDescrizione.\nIl disco \u00e8 registrato e missato da Ubaldo Consoli presso gli studi RCA di Roma. Il titolo, tratto dalla canzone omonima, fa riferimento al cosmetico impiegato nel maquillage degli occhi: \nNell'album tutte le chitarre acustiche sono suonate da Renzo Zenobi; cos\u00ec racconta De Gregori la collaborazione con il cantautore: \nGli altri strumenti presenti nel disco sono suonati dai Cyan.\nNella prima edizione del disco \u00e8 presente all'interno un poster con due foto d'epoca del cantautore, mai pi\u00f9 inserito nelle ristampe successive; l'autore di entrambe le fotografie \u00e8 Giorgio Lo Cascio, amico di De Gregori ed anch'egli cantautore.\nIl disco rimase in classifica per 60 settimane, arrivando fino al secondo posto, e vendette pi\u00f9 di 400.000 copie; alla fine del 1975 risult\u00f2 essere l'album pi\u00f9 venduto dell'anno.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 20.\nAccoglienza.\nNon appena pubblicato, il disco venne attaccato da una parte della critica: Giaime Pintor, su \"Muzak\", scrisse un articolo intitolato \"De Gregori non \u00e8 nobel, \u00e8 rimmel\", in cui il cantautore veniva attaccato in particolare per i suoi testi: \nA Pintor replic\u00f2, sempre sulle pagine di \"Muzak\", Simone Dess\u00ec, in un articolo intitolato \"Variazioni (in do di petto) sul canto De Gregoriano\", tentando in esso una difesa di De Gregori.\nBrani.\n\"Il signor Hood\".\nLa canzone \u00e8 dedicata a Marco Pannella (infatti sul retrocopertina del disco c'\u00e8 un sottotitolo fra parentesi: \"a M., con autonomia\"), come ha spiegato lo stesso cantautore:\nTuttavia il cantautore ha spiegato anche che il Signor Hood si riferisce a tutte le vere \u00abvoci discordanti\u00bb, ai \u00abpersonaggi rompicoglioni\u00bb.\n\"Pablo\".\nSi tratta dell'unica canzone dell'album in cui De Gregori compone la musica insieme a Lucio Dalla.\nIl testo, come ha spiegato lo stesso De Gregori, racconta la vicenda della morte di un lavoratore spagnolo emigrato in Svizzera.\n\"Buonanotte fiorellino\".\n\"Buonanotte fiorellino\" \u00e8 uno dei brani pi\u00f9 celebri del disco.\nLo stesso De Gregori ha dichiarato di essersi ispirato ad un brano di Bob Dylan (\"Winterlude\", dal disco \"New Morning\") per scrivere \"Buonanotte fiorellino\".\nVi \u00e8 una diffusa leggenda metropolitana che vuole la canzone dedicata ad una compagna di De Gregori morta in un incidente, ma il cantautore ha smentito.\nLa canzone venne aspramente criticata all'epoca nell'articolo di Giaime Pintor intitolato \"De Gregori non \u00e8 nobel, \u00e8 rimmel\" e pubblicato su \"Muzak\", in cui il giornalista si esprimeva sul brano in questi termini: \nCover.\nNel 1980 Miguel Bos\u00e9 ne incide in Spagna una propria versione nell'album \"Miguel\"; in Italia il brano arriver\u00e0 due anni dopo (1982) all'interno dell'album \"Bravi ragazzi\".\nNel 1986 Gianni Morandi eseguir\u00e0 una cover della canzone nel disco dal vivo \"Morandi in teatro\", eseguendone per\u00f2 solo due strofe: De Gregori, ritenendo non rispettato il suo lavoro artistico, cita il cantante in tribunale, vincendo la relativa causa. Anni dopo, quando i rapporti tra i due saranno ricomposti, De Gregori si esprimer\u00e0 sulla vicenda giudicando assurdo il proprio comportamento.\nUn'altra cover di \"Buonanotte fiorellino\" \u00e8 stata realizzata nel 1985 dai Ricchi e Poveri, nell'album \"Dimmi quando\" realizzato dal trio in quell'anno. Nel 1987 I Tukano propongono una loro versione in duetto, all'interno dell'album \"Cantando l'amore\" ed infine nel 2003 la canzone \u00e8 stata incisa dagli Inti Illimani, nell'album \"Viva Italia\".\nIl gruppo cileno degli Inti Illimani, con Max Berr\u00fa (Ex-Inti Illimani), ha realizzato una cover per il disco \"Peque\u00f1o Mundo\" del 2006.\n\"Le storie di ieri\".\n\"Le storie di ieri\", scartata dall'album della Pecora, trova posto con lievi modifiche nel testo anche nell'album \"Volume VIII\" scritto insieme a Fabrizio De Andr\u00e9.\n\"Quattro cani\".\nSecondo una diffusa leggenda metropolitana, i \"Quattro cani\" dell'omonima canzone \"potrebbero essere\" Venditti, il cane bastardo \u00abche conosce la fame e la tranquillit\u00e0\u00bb, il produttore Italo \"Lilli\" Greco che \u00abva dietro i fratelli e si fida\u00bb, Patty Pravo la \u00abcagna, quasi sempre si nega qualche volta si d\u00e0\u00bb, e ovviamente De Gregori stesso, il \u00abcane di guerra che ossi non ha\u00bb.\nLo stesso De Gregori ha smentito duramente questa voce: \n\"Piano bar\".\nIl brano conclusivo del disco descrive la vita di un pianista di piano bar, identificato da alcuni con Antonello Venditti: De Gregori ha per\u00f2 sempre smentito questa interpretazione.\nTracce.\nTesti e musiche di Francesco De Gregori, eccetto dove indicato."}
{"id": "136962", "revid": "1742473", "url": "https://it.wikipedia.org/wiki?curid=136962", "title": "Bufalo Bill (album)", "text": "Bufalo Bill \u00e8 il quinto album in studio del cantautore italiano Francesco De Gregori, pubblicato nel 1976 dalla RCA Italiana.\nIl disco.\nSebbene \"Bufalo Bill\" non fosse propriamente un \"concept-album\", De Gregori ha dichiarato che il filo conduttore del disco \u00e8 l'America, ed i riferimenti sono presenti in particolare nella \"title track\", in \"Ninetto e la colonia\" e in \"Disastro aereo sul canale di Sicilia\".\nL'album fu registrato e mixato da Ubaldo Consoli negli studi RCA di Roma. Arrangiamenti e produzione sono dello stesso De Gregori.\nL'album entr\u00f2 nelle classifiche di vendita quando l'LP precedente \"Rimmel\" non ne era ancora uscito, e vi rimase per 33 settimane, arrivando fino al primo posto in una sola settimana (dal 20 al 27 giugno 1976).\nLe canzoni.\n\"Giovane esploratore Tobia\".\nComposta, per la musica, da De Gregori insieme a Lucio Dalla, \u00e8 l'unica canzone dell'album non interamente dell'artista romano, e la seconda scritta a quattro mani dai due dopo \"Pablo\", incisa da De Gregori l'anno precedente.\nIl testo, come ha spiegato lo stesso De Gregori, nel raccontare la vicenda di un giovane boy scout, si riferisce all'inconcludenza di chi crede che facendo la buona azione quotidiana (nella canzone, \"tira l'allarme e salva la ferrovia\") l'impegno sia finito l\u00ec.\n\"L'uccisione di Babbo Natale\".\nCanzone eseguita dal solo De Gregori alla chitarra acustica, racconta in forma di favola la storia di due giovani degli anni '70 (\"Dolly del mare profondo\" e il \"figlio del figlio dei fiori\") che uccidono Babbo Natale; si tratta di una metafora della distruzione dei miti e dei valori del passato da parte dei ragazzi del decennio successivo al Sessantotto.\n\"Disastro aereo sul canale di Sicilia\".\nSu una musica introdotta dal coro delle Baba Yaga, il testo racconta la caduta di un aereo guidato da un soldato americano nel canale di Sicilia, con riferimenti alla vicenda di Mauro De Mauro (\"la tomba di un giornalista ancora difficile da ritrovare\").\n\"Ninetto e la colonia\".\nIl testo nasce dalla lettura di \"Rulli di tamburo per Rancas\" (1970) dello scrittore peruviano Manuel Scorza, ed \u00e8 ispirato al \"Masacre de las bananeras\" del 5 dicembre 1928 nella citt\u00e0 di Ci\u00e9naga, vicino Santa Marta, in Colombia: i lavoratori in sciopero della United Fruit Company furono sterminati a colpi di mitragliatrice. L'episodio venne raccontato anche dal Premio Nobel colombiano Gabriel Garc\u00eda M\u00e1rquez in Cent'anni di solitudine (1967). \nNel testo figura anche la citazione di un brano inedito (sconosciuto dunque al grande pubblico) del cantautore, dal titolo \"5 milioni di risate\": \n\"Atlantide\".\nCanzone che descrive alcune immagini evocative, su una musica lenta il cui arrangiamento risente dell'influsso di \"Three angels\" di Bob Dylan (da questi incisa nell'album New Morning del 1970). De Gregori ha raccontato di averla scritta alle cinque di mattina, aspettando di partire in aereo con Michele Mondella per tenere un concerto a Catania.\n\"Ipercarmela\".\nSecondo il racconto dell'autore, la canzone (la descrizione della vita di una coppia di emigranti del sud, lui operaio e lei casalinga) era gi\u00e0 stata scritta per l'album Rimmel, ma non venne poi inclusa in quel disco.\nNell'inciso del brano, De Gregori usa una melodia di \"Passion Flower\" (che a sua volta cita \"Per Elisa\" di Beethoven).\nNel 2012 il cantautore ha ripreso il brano nel disco dal vivo \"Vola vola vola\", realizzato con Ambrogio Sparagna, duettando con la cantante napoletana Maria Nazionale.\n\"Festival\".\nLa canzone racconta la vicenda della morte di Luigi Tenco, con riferimenti alla figura del cantautore e al discutibile mondo dello \"show business\" circostante il Festival di Sanremo. Nel testo compare anche il richiamo a una delle sue canzoni pi\u00f9 note (\"E lontano, lontano si pu\u00f2 dire di tutto..\").\nIl verso \"Lo portarono via in duecento, peccato fosse solo quando se ne and\u00f2\" pu\u00f2 avere due diverse interpretazioni: \n\"Santa Lucia\".\nIl brano conclusivo del disco venne contestato da alcuni critici musicali, a cui De Gregori rispose cos\u00ec, raccontando la nascita di questa canzone: \nNel 2010 Lucio Dalla ha detto di invidiare De Gregori per aver scritto questo brano reputando \"Santa Lucia\" la sua canzone preferita di De Gregori. In seguito alla morte del cantante bolognese, De Gregori render\u00e0 omaggio a Dalla nei propri concerti chiudendo l'esecuzione del brano con le note introduttive di \"Com'\u00e8 profondo il mare\".\nNel 2012 il cantautore ha ripreso il brano nel disco dal vivo \"Vola vola vola\", realizzato con Ambrogio Sparagna, duettando con la cantante napoletana Maria Nazionale.\nCopertina.\nLa copertina del disco \u00e8 tratta da un'illustrazione di Gil Elvgren dal titolo \"Aiming to Please (I Shot Him in the Excitement)\", presente in un calendario statunitense del 1948. De Gregori avrebbe voluto in origine la stampa a puntasecca \"American Riding Act\" (1922) di Otto Dix dalla quale aveva preso ispirazione per la \"title track\", ma dovette rinunciarvi per questioni di diritto d'autore.\nTracce.\nTesti e musiche di Francesco De Gregori, eccetto dove indicato."}
{"id": "136963", "revid": "118764017", "url": "https://it.wikipedia.org/wiki?curid=136963", "title": "Wetzlar", "text": "Wetzlar \u00e8 una citt\u00e0 di abitanti dell'Assia, in Germania.\nAppartiene al distretto governativo (\"Regierungsbezirk\") di Gie\u00dfen, ed \u00e8 capoluogo del circondario di Lahn-Dill. \n&lt;br&gt;Wetzlar si fregia del titolo di \"Citt\u00e0 con status speciale\" (\"Sonderstatusstadt\"). \u00c8 la cittadina tedesca in cui Goethe ambient\u00f2 il romanzo epistolare: \"I dolori del giovane Werther\".\nGeografia fisica.\nWetzlar si trova nella parte centrale dell'Assia sul fiume Lahn, non lontano dal punto in cui questo cambia direzione in prossimit\u00e0 della confluenza con il fiume Dill.\nLa citt\u00e0 si trova tra diverse regioni del Mittelgebirge, a sud del fiume Lahn si trova il Taunus, a nord del Lahn e ad ovest del Dill comincia il Westerwald; a nord del Lahn e ad est del Dill comincia il Rothaargebirge. La massima elevazione entro i confini cittadini \u00e8 lo Stoppelberg a 401\u00a0m s.l.m.\nLe citt\u00e0 pi\u00f9 vicine sono Gie\u00dfen (sul Lahn a circa 12 chilometri), Coblenza 80 chilometri lungo il corso del Lahn, Limburg 40 chilometri a ovest, Siegen 50 chilometri al nord-ovest, Dillenburg 30 chilometri a nord, Marburgo 30 chilometri a nordest e Francoforte sul Meno 60 chilometri al sud.\nGeografia antropica.\nWetzlar e Gie\u00dfen sono i due nuclei di questo piccolo (circa 200.000 abitanti) agglomerato urbano dell'Assia centrale (\"Mittelhessen\" in tedesco). Lungo le valli del Lahn (a est e a ovest) e del Dill (nord) vi sono altri centri abitati che in parte si fondono con Wetzlar mentre le aree montuose intorno a Wetzlar (a nord-ovest, nordest e verso il sud) sono molto boscose e poco abitate.\nFrazioni.\nIl territorio comunale di Wetzlar \u00e8 suddiviso in otto distretti e dodici quartieri.\nDistretti della citt\u00e0:\nQuartieri della citt\u00e0:\nEconomia.\nIndustrie.\nLa citt\u00e0 \u00e8 nota per essere la sede della Leica, nota azienda specializzata nella costruzione di meccanismi ottici di precisione (come microscopi o macchine fotografiche).\nInfrastrutture e trasporti.\nIl territorio comunale \u00e8 attraversato in direzione nord-sud dall'autostrada A 45 che collega Wetzlar con la regione della Ruhr e la regione metropolitana Reno-Meno.\nAmministrazione.\nGemellaggi.\nWetzlar \u00e8 gemellata con le seguenti citt\u00e0:"}
{"id": "136964", "revid": "80598", "url": "https://it.wikipedia.org/wiki?curid=136964", "title": "De Gregori (album)", "text": "De Gregori \u00e8 il sesto album in studio di Francesco De Gregori, pubblicato nel 1978.\nBrani.\nL'album contiene il brano \"Generale\".\n\"Raggio di sole\" \u00e8 una canzone dedicata ai due figli gemelli Marco e Federico appena nati.\nCopertina.\nLa copertina dell'album \u00e8 una fotografia dello stesso De Gregori ripreso mentre gioca al pallone in un prato.\nTracce.\nTesti e musiche di Francesco De Gregori"}
{"id": "136968", "revid": "287204", "url": "https://it.wikipedia.org/wiki?curid=136968", "title": "Renato Olivieri", "text": "Biografia.\nNato a Sanguinetto in provincia di Verona, trascorre l'infanzia a Torino e a 14 anni si trasferisce a Milano, dove ha vissuto fino alla morte.\nNel 1978 pubblica il suo primo romanzo giallo, \"Il caso Kodra\"; in esso compare il personaggio del commissario Ambrosio, uno degli investigatori pi\u00f9 noti nel panorama letterario italiano, interpretato al cinema da Ugo Tognazzi ne \"I giorni del commissario Ambrosio\", per la regia di Sergio Corbucci.\nCaratteristiche dei suoi libri sono le malinconiche atmosfere milanesi e la figura del personaggio principale, un poliziotto introverso, anch'egli estremamente malinconico, amante del bello e conoscitore d'arte (non diversamente dal suo autore).\nRenato Olivieri riposa al Cimitero Maggiore di Milano."}
{"id": "136969", "revid": "80598", "url": "https://it.wikipedia.org/wiki?curid=136969", "title": "Banana Republic", "text": "Banana Republic \u00e8 un album dal vivo di Lucio Dalla e Francesco De Gregori uscito nel 1979.\nIl tour.\nDopo il successo della canzone in duetto \"Ma come fanno i marinai\", Lucio Dalla e Francesco De Gregori decidono di dar vita insieme a un tour negli stadi italiani. Una serie di gravi incidenti avvenuti ai concerti o nelle immediate vicinanze negli anni precedenti aveva fatto s\u00ec che le star straniere e quelle italiane disertassero stadi e palasport. Il tour \"\u201cBanana Republic\u201d\", quindi, fu il primo, dopo tanto tempo, ad ottenere in Italia la possibilit\u00e0 di tenere concerti di musica pop-rock negli stadi e si svolse in maniera ordinata, registrando un'affluenza di pubblico senza precedenti.\nAlcune date del tour svolto nel 1979 furono:\nIl disco \u201clive\u201d dell'evento viene pubblicato mentre il tour \u00e8 ancora in corso e arriva al primo posto in classifica. La RCA decide che l'album deve uscire in agosto: gli operai degli stabilimenti di stampa di via Tiburtina avrebbero saltato le ferie. L'album vende 500.000 copie in sei mesi.\nNei ricordi di Ron, chitarrista del gruppo e curatore degli arrangiamenti, \u00e8 stata la prima tourn\u00e9e in Italia ad ottenere un successo equiparabile ai grandi eventi musicali statunitensi di quegli anni. Malgrado il successo di pubblico, i biglietti erano venduti al prezzo di 1.000 lire perch\u00e9 negli anni di piombo si temeva ancora un rischio terrorismo in occasione di grandi raduni, in particolare nei quali era portata sul palco un tipo di musica che non era del tutto disimpegnata dal punto di vista sociale.\nE ancora:\nIl disco.\nL'album raccoglie il meglio dei 28 brani portati in tourn\u00e9e dai due cantautori negli stadi italiani dal 16 giugno al 30 luglio 1979. I due fino ad allora insieme avevano scritto due canzoni, \"Pablo\" nel 1975 (contenuta in \"Rimmel\") e \"Giovane esploratore Tobia\" nel 1976 (in \"Bufalo Bill\"), avevano inciso in studio solo un singolo (\"Ma come fanno i marinai/Cosa sar\u00e0\") e si erano esibiti insieme dal vivo una sola volta, a Roma l'8 luglio 1978.\nLa canzone che d\u00e0 il titolo all'album \u00e8 la traduzione, effettuata dal solo De Gregori, della canzone \"Banana Republics\" scritta e incisa da Steve Goodman e portata poi al successo da Jimmy Buffett. Del brano non esistono versioni in studio eseguite dai due, ma ne esiste una del solo De Gregori, pubblicata nel 45 giri \"Viva l'Italia/Banana Republic\"; lo stesso dicasi per \"Gelato al limon\", scritta da Paolo Conte e da lui inclusa nell'omonimo album di quello stesso anno.\n\"Piazza Grande\", del repertorio di Dalla, \u00e8 cantata soltanto da quest'ultimo, cos\u00ec come De Gregori canta da solo le sue \"Bufalo Bill\" e \"Santa Lucia\". In tutte le altre tracce del disco, i due artisti duettano a strofe alterne o in coro a prescindere dall'autore del brano.\nLa gi\u00e0 citata \"Ma come fanno i marinai\", che chiudeva i concerti del duo, \u00e8 preceduta da un breve accenno di \"Addio a Napoli\".\nLe registrazioni sono state effettuate con lo studio mobile \"Manor\" durante i concerti di Brescia, Verona e Bologna; il tecnico del suono \u00e8 Peter Greenslade (gi\u00e0 al fianco di Fabrizio De Andr\u00e9 e della Premiata Forneria Marconi, nella tourn\u00e9e svoltasi pochi mesi prima), e gli assistenti David Chapman, Paut Ward e Louise Freedman.\nL'album \u00e8 stato poi missato dal produttore Alessandro Colombini e da Maurizio Montanesi negli studi RCA di Roma.\nGli arrangiamenti delle canzoni sono curati da Ron, presente sul palco - alla chitarra e ai cori - in tutti i brani.\nI musicisti di supporto a Lucio Dalla (Curreri, Liberatori, Pezzoli, Nanni e Portera) formeranno in seguito gli Stadio. Il tastierista Fabio Liberatori dichiarer\u00e0 in seguito che proprio nel corso della tourn\u00e9e di \"Banana Republic\" i cinque cominciarono a pensare di poter divenire un gruppo con una propria autonomia. I musicisti di supporto a Francesco De Gregori erano i componenti del gruppo Cyan.\nIl film-concerto.\nDal lungo tour estivo di \"Banana Republic\" \u00e8 stato tratto anche un \"film concerto dal vivo\" per la regia di Ottavio Fabbri che viene proiettato nei cinema italiani. Il film, oltre ad interviste e spezzoni documentari del tour in questione, contiene molte pi\u00f9 canzoni rispetto all'LP, e anche i titoli in comune con esso sono esecuzioni differenti da quelle registrate per l'album. Il film \u00e8 stato pubblicato in DVD per la Passworld.\nTracce.\nLato A\nLato B"}
{"id": "136971", "revid": "80598", "url": "https://it.wikipedia.org/wiki?curid=136971", "title": "Viva l'Italia (album)", "text": "Viva l'Italia \u00e8 il settimo album in studio del cantautore italiano Francesco De Gregori, pubblicato nell'ottobre del 1979 dalla RCA Italiana.\nIl disco.\nL'album segue di pochi mesi l'album dal vivo \"Banana Republic\". Per la produzione, la RCA contatt\u00f2 Andrew Loog Oldham, noto principalmente per essere stato il primo produttore dei Rolling Stones. Loog Oldham, a sua volta, coinvolse David Sinclair Whitaker per seguire gli arrangiamenti ed alcuni turnisti inglesi e americani (ai quali si aggiunse Lucio Dalla). Il coinvolgimento del produttore britannico deriv\u00f2 dal desiderio della casa discografica di un lancio internazionale di De Gregori. Vennero, infatti preparate alcune versioni cantate in lingua inglese di brani passati di De Gregori (\"Piccola mela\", \"Rimmel\" e \"Generale\", tra le altre, oltre a una versione di \"Bufalo Bill\" cantata in coppia con Dalla) e nuove (\"Viva l'Italia\"); il progetto, per\u00f2, fu abortito e queste registrazioni circolarono in seguito sotto forma di \"bootleg\". Le traduzioni in inglese erano state effettuate con la collaborazione di Susan Duncan Smith (promoter della RCA e, nello stesso ambito, autrice dei testi inglesi per gli Oliver Onions), che per questo motivo venne ringraziata nelle note dell'LP, e di Marva Jan Marrow.\nIl disco fu registrato nello Studio \"D\" della RCA di Roma (nel complesso situato al km. 12 della Via Tiburtina) dal 5 settembre al 4 ottobre; il tecnico del suono era Phil Chapman.\nIn contemporanea, con l'uscita dell'album, venne anche pubblicato il 45 giri \"Viva l'Italia/Banana Republic\". Il brano sul lato B \u00e8 la registrazione in studio della canzone che De Gregori aveva gi\u00e0 presentato in coppia con Dalla nel tour estivo (mentre qui la interpreta da solo); il lato A contiene invece la stessa registrazione presente sull'album. Il brano \"Viva l'Italia\" venne inoltre pubblicato come 45 giri in Brasile: la traduzione in portoghese venne effettuata da Paulo Coelho, non ancora famoso come scrittore.\nTra gli altri brani sono da ricordare \"Capo d'Africa\" (luogo geografico che in realt\u00e0 non esiste, mentre a Roma esiste una via con questo nome), con una lunga introduzione strumentale, \"Buenos Aires\", \"Stella stellina\" e \"Ges\u00f9 bambino\", che De Gregori aveva gi\u00e0 presentato durante la tourn\u00e9e con Dalla (presentandola, per\u00f2, con il titolo \"Ges\u00f9 bambino e la guerra\").\nIl brano conclusivo, \"Terra e acqua\", \u00e8 ispirato, per quanto riguarda il testo, al canto popolare del Polesine \"Tera e aqua\", riproposto qualche anno prima anche dal Canzoniere Popolare Veneto.\nLa canzone \"Eugenio\", dedicata ad un amico del cantautore partito per il Sudamerica, era in realt\u00e0 gi\u00e0 stata registrata per il disco precedente, \"De Gregori\", ma non era poi stata pubblicata; questa versione \u00e8 reperibile solo su bootleg.\nLa copertina del disco \u00e8 opera di Francesco Logoluso.\nIl tour promozionale dell'album si svolse nei primi mesi del 1980: una delle date si svolse a Torino, la sera del 4 marzo 1980, in cui dopo circa un'ora di esibizione venne portato sopra il palco un baule (davanti allo sguardo stupito di De Gregori, che nulla sapeva della cosa) da cui all'improvviso usc\u00ec Lucio Dalla, per ripetere con il collega, a pochi mesi di distanza, momenti del fortunato tour \"Banana Republic\" (e festeggiare nella maniera migliore il proprio trentasettesimo compleanno, che cadeva quel giorno).\nTracce.\nTesti e musiche di Francesco De Gregori."}
{"id": "136974", "revid": "80598", "url": "https://it.wikipedia.org/wiki?curid=136974", "title": "La donna cannone (EP Francesco De Gregori)", "text": "La donna cannone \u00e8 un EP del cantautore italiano Francesco De Gregori, pubblicato nel 1983 dalla RCA Italiana.\nDescrizione.\nL'album raccoglie le musiche scritte dal cantautore per il film \"Flirt\" di Roberto Russo, uscito lo stesso anno, dal quale prendono il titolo anche due brani strumentali contenuti nel disco.\nLa melodia principale di \"Flirt\" era gi\u00e0 stata scritta da De Gregori nell'inedito \"Sotto il fuoco\", poi mai pubblicato ufficialmente ma reperibile sul web. Molti in passato dissero che \"La donna cannone\" fu scritta per Mia Martini, anche se in un'intervista lo stesso De Gregori neg\u00f2 di aver scritto questa canzone per lei."}
{"id": "136976", "revid": "80598", "url": "https://it.wikipedia.org/wiki?curid=136976", "title": "Scacchi e tarocchi", "text": "Scacchi e tarocchi \u00e8 il nono album in studio del cantautore italiano Francesco De Gregori, pubblicato nel 1985 dalla RCA Italiana.\nLe canzoni.\n\"La storia\".\nLa canzone, celeberrima, gi\u00e0 fatta incidere in precedenza a Gianni Morandi, introduce il tema della partecipazione collettiva al corso degli eventi, argomento molto caro al cantautore romano. Inoltre essa, laicamente, propone anche il tema della giustizia: il tribunale della storia \u00e8 quello veramente equo e super partes, che distribuisce onestamente le colpe e le ragioni alle rispettive azioni umane. Ed \u00e8 proprio per questo che tutti indistintamente sono chiamati a partecipare e a dare il loro contributo attivo ma soprattutto coloro che non appartengono ad un ceto elevato o non hanno un'adeguata preparazione culturale e che sarebbero tentati per paura di tirarsi indietro, perch\u00e9 la storia non \u00e8 realizzata soltanto da gruppi elitari ma dalla totalit\u00e0 delle persone. Nella conclusione si deve osservare una reminiscenza di un famoso canto popolare antifascista (Bella ciao).\n\"Scacchi e tarocchi\".\nLa canzone parla della tragedia sociale del terrorismo degli anni settanta in Italia.\n\"I cowboys\".\nBrano dedicato alla generazione rampante che negli anni ottanta in particolare si ispirava al modello performante degli yuppies statunitensi.\n\"Ciao ciao\".\n\"Ciao ciao\" parla delle vicende legate alla morte di Luigi Tenco, suicida nel 1967 in seguito alle delusioni al Festival di Sanremo (nonostante ancora oggi alcuni non riconoscano la tesi del suicidio, confermata per\u00f2 dalla riesumazione del 15 febbraio 2006). Nel testo De Gregori cita la canzone \"Ciao amore ciao\", presentata quell'anno al Festival da Tenco; si riferisce a Sanremo con i versi: \u00abGuarda che belli i fiori in quella citt\u00e0\u00bb e alla morte di Tenco con \u00abAndarsene \u00e8 un peccato...\u00bb.\n\"A P\u00e0\".\nDedica a Pier Paolo Pasolini intrisa di brevi immagini di grande carica poetica. La terza strofa (\u00abE voglio vivere come i gigli nei campi/ e come gli uccelli nel cielo campare...\u00bb) cita una poesia di Pasolini contenuta in \"Teorema\", che a sua volta cita il Vangelo secondo Matteo, trasposto in un film dallo stesso Pasolini.\n\"Sotto le stelle del Messico a trapan\u00e0r\".\nNell'introdurre \"Sotto le stelle del Messico a trapan\u00e0r\", nell'album dal vivo \"Catcher in the Sky\", De Gregori ironicamente dice che avrebbe voluto intitolare la canzone \"Infiniti tronchi\", riferendosi ai verbi posti al termine di ogni verso, ma non lo fece per paura che qualche critico pensasse che la canzone avesse per oggetto foreste sterminate.\n\"Tutti salvi\".\n\"Tutti salvi\" si inscrive nel filone dedicato al Titanic cantato nell'album omonimo del 1982. De Gregori immagina che dopo il naufragio siano rimasti a galla oggetti, voci e note musicali che si perpetuano per sempre."}
{"id": "136977", "revid": "125819810", "url": "https://it.wikipedia.org/wiki?curid=136977", "title": "Cirillo di Alessandria", "text": "Come teologo, fu coinvolto nelle dispute cristologiche che infiammarono la sua epoca. Si oppose a Nestorio durante il concilio di Efeso del 431 (del quale fu la figura centrale). In tale ambito, per contrastare Nestorio (che negava la maternit\u00e0 divina di Maria), svilupp\u00f2 una teoria dell'Incarnazione che gli valse il titolo di \"doctor Incarnationis\" e che \u00e8 considerata ancora valida dai teologi cristiani contemporanei. \nPerseguit\u00f2 i novaziani, gli ebrei ed i pagani, sino a quasi annientarne la presenza nella citt\u00e0. Alcuni storici lo indicano come il mandante dell'omicidio della scienziata e filosofa neoplatonica Ipazia.\nDivenuto vescovo e patriarca di Alessandria nel 412, secondo lo storico Socrate Scolastico acquist\u00f2 \u00abmolto pi\u00f9 potere di quanto ne avesse avuto il suo predecessore\u00bb e il suo episcopato \u00aband\u00f2 oltre i limiti delle sue funzioni sacerdotali\u00bb. Cirillo giunse a svolgere anche un ruolo dalla forte connotazione politica e sociale nell'Egitto greco-romano di quel tempo. Le sue azioni sembrano essersi ispirate al criterio della difesa dell'ortodossia cristiana a ogni costo: espulse gli ebrei dalla citt\u00e0; chiuse le chiese dei novaziani, confiscandone il vasellame sacro e spogliando il loro vescovo Teopempto di tutti i suoi possedimenti; entr\u00f2 in grave conflitto con il prefetto imperiale Oreste.\nBiografia.\nNel 403 accompagn\u00f2 lo zio Teofilo, vescovo di Alessandria, al concilio di Encina, presso Calcedonia. Alla morte dello zio, 15 ottobre 412, fu eletto vescovo di Alessandria, malgrado l'opposizione di molti che lo giudicavano violento e autoritario come lo zio; infatti si mostr\u00f2 tale contro i novaziani, gli ebrei (fece distruggere la colonia ebraica di Alessandria) e persino col governatore imperiale di Alessandria Oreste.\nSi oppose alle tesi cristologiche di Nestorio inviando una lettera pastorale a tutti i fedeli nel 429, una lettera enciclica ai monaci egiziani ed ebbe una corrispondenza con lo stesso Nestorio invitandolo invano a ritrattare le proprie tesi. Nestorio e Cirillo si appellarono a papa Celestino I, che convoc\u00f2 un concilio a Roma, in cui Nestorio fu condannato e minacciato di deposizione se non avesse ritrattato entro dieci giorni le proprie teorie. Cirillo fu incaricato di trasmettere a Nestorio la lettera di diffida del papa, alla quale aggiunse la formula di fede approvata nel 430 in un sinodo ad Alessandria e una lista di dodici anatemi. Di fronte al mancato accordo, l'imperatore Teodosio II (408-450) convoc\u00f2 nel 431 un concilio a Efeso che dopo varie e opposte decisioni, condann\u00f2 Nestorio.\n\u00c8 considerato il pi\u00f9 importante padre della Chiesa alessandrina dopo Atanasio di Alessandria, venerato dalla Chiesa ortodossa, dalla Chiesa copta e dalla Chiesa cattolica.\nPresunte relazioni con la morte di Ipazia.\nDalle cronache di Socrate Scolastico (scrittore cristiano), risulta che nel 414 ci furono violenze contro i cristiani ad opera di ebrei, alle quali Cirillo reag\u00ec cacciando gli ebrei da Alessandria e trasformando in chiese le sinagoghe. Entr\u00f2 inoltre in conflitto con il \"praefectus augustalis\" (prefetto della citt\u00e0), Oreste. Questi era stato assalito da alcuni monaci che lo accusavano di essere un sanguinario, ed era stato ferito dal tiro di una pietra. Il colpevole venne torturato fino alla morte, ma Cirillo gli tribut\u00f2 solenni onori funebri, attribuendogli il titolo di martire.\nNel marzo del 415 un gruppo di cristiani, guidati dal lettore Pietro, sorprese Ipazia (filosofa neo-platonica, matematica e astronoma pagana) mentre ritornava a casa, la tir\u00f2 gi\u00f9 dalla lettiga, la trascin\u00f2 nella chiesa costruita sul \"Cesareion\" e la uccise brutalmente, scorticandola fino alle ossa (secondo altre fonti utilizzando \"ostrakois\" - letteralmente \"gusci di ostriche\", ma il termine era usato anche per indicare tegole o cocci), e trascinando i resti in un luogo detto \"Cinarion\", dove furono bruciati.\nAnnota Socrate Scolastico: \nCirillo era grandemente apprezzato da Pulcheria, sorella dell'imperatore Teodosio II, ancora minorenne all'epoca dei fatti. L'inchiesta per l'uccisione di Ipazia si risolse con un nulla di fatto, ma i temuti \"parabolani\", chierici \"barellieri\", che costituivano di fatto una sorta di milizia privata del vescovo, vennero posti sotto l'autorit\u00e0 del prefetto, in seguito ad una richiesta della comunit\u00e0 di Alessandria. La vicenda si concluse con l'ordinanza imperiale del 3 febbraio 418 con cui i parabolani vennero di nuovo affidati al vescovo di Alessandria, che all'epoca era ancora Cirillo.\nLa versione dei fatti di Socrate Scolastico \u00e8 considerata una versione \"cristiana moderata\", che si allineava al punto di vista dell'Impero bizantino. Invece, la versione \"cristiana radicale\" dei fatti \u00e8 tramandata cento anni dopo dal vescovo Giovanni di Nikiu, che si allineava alle posizioni copte, favorevoli a Cirillo. Secondo Giovanni di Nikiu, Ipazia era da considerare una strega e la sua eliminazione era un titolo di merito per il vescovo Cirillo di Alessandria.\nSempre cent'anni dopo i fatti, il filosofo pagano Damascio, nella sua \"Vita di Isidoro\", individua nell'invidia di Cirillo per l'autorevolezza di Ipazia la ragione del linciaggio, che sarebbe stato da lui stesso organizzato e ordinato.\nUna versione pagana pi\u00f9 \"moderata\" dell'omicidio di Ipazia \u00e8 data da Esichio di Mileto\nLa versione dei fatti che prende il sopravvento \u00e8 quella del cristiano Giovanni Malalas: la sua \"Cronografia\" era vicina al clero di corte, ma soprattutto alla chiesa di Antiochia, abitualmente ostile a quella di Alessandria.\nOpere.\nLe sue opere sono raccolte in dieci volumi della Patrologia Greca del Migne (PG 68-77). \"Sull'adorazione e il culto\", 17 libri; \"Glaphyra\", 13 libri; \"Commento al Vangelo di Giovanni\", 12 libri di cui due perduti; \"Commenti a Isaia e ai dodici profeti minori\". Contro gli ariani scrive il \"Thesaurus de sancta et consubstantiali Trinitate\" e il \"De sancta et consubstantiali Trinitate\". Contro i nestoriani scrive \"Adversus Nestorii blasphemias contradictionum libri quinque\", \"Apologeticus pro duodecim capitibus adversus orientales episcopos, Ep\u00edstola ad Evoptium adversus impugnationem duodecim capitum a Theodoreto editam\" e la \"Explicatio duodecim capitum Ephesi pronuntiata\"; si conservano poi tre lettere a Nestorio, delle quali la seconda e la terza furono approvate nel concilio di Efeso del 431, nel concilio di Calcedonia del 451 e dal Concilio di Costantinopoli II del 553; sua \u00e8 la lettera indirizzata a Giovanni di Antiochia, detta \"Simbolo efesino\", approvata nel concilio di Calcedonia.\nDegli ultimi anni sono i dieci libri conservatisi della \"Pro sancta christianorum religione adversus libros athei Juliani\", contro l'imperatore romano Giuliano (360-363).\nDottrina cristologica e il concilio di Efeso.\nDiversamente dai teologi di Antiochia, di scuola aristotelica, che mettevano in risalto l'umanit\u00e0 di Cristo e l'unione delle sue due nature, rimaste integre in una sola persona, Cirillo, alessandrino e perci\u00f2 di scuola platonica, d\u00e0 l'assoluta precedenza alla divinit\u00e0 di Cristo. Il \"Logos\" divino \u00e8 l'unico vero centro di azione in Cristo. Diversamente dalla scuola antiochena, che accentuava l'autonomia della natura umana, fino a farla diventare un secondo soggetto accanto al \"Logos\", Cirillo non si riferisce mai a un soggetto umano o a un distinto principio operativo.\nIn Cristo vi \u00e8 la perfetta unit\u00e0 del Verbo nella carne: l'uomo \"\u00e8\" il Verbo, ma il Verbo in quanto unito a un corpo. Per cui, pur rimanendo le due nature distinte e non confuse, in forza dell'unione si pu\u00f2 predicare della divinit\u00e0 quanto \u00e8 dell'umanit\u00e0 e viceversa. \u00c8 un errore parlare di unione secondo sussistenza (\"enosis kat' hypostasin\") o unione secondo natura (\"enosis kata physin\"), dal momento che Cirillo, erroneamente, non pone distinzione tra i due termini; il teologo alessandrino afferma che l'unione delle due nature \u00e8 un'unione fisica (\"enosis physikee\"), non morale.\nPer spiegare l'unione delle due nature nell'unica persona di Cristo, Cirillo rifiuta i termini di coabitazione, congiunzione o relazione nonch\u00e9 di avvicinamento e di contatto (\"synapheia\"), come dicono gli antiocheni, e giudica insufficiente anche il termine unione (\"henosis\") perch\u00e9 potrebbe sottintendere che Cristo sia un uomo che porta Dio, un \u00abteoforo\u00bb (\"theophoron anthropon\").\nLa sintesi della cristologia cirilliana \u00e8 data dalla formula \u00abun'unica natura del Dio Logos incarnata\u00bb (\"mia physis tou Theou logou sesarkomenee\"), che Cirillo riteneva di Atanasio, ma che in realt\u00e0 era ripresa dalla lettera di Apollinare a Crioviano.\nConfutando Nestorio, si oppone all'espressione di \u00abMaria madre di Cristo\u00bb (\"Christotokos\") e sostiene quella di \u00abMaria madre di Dio\u00bb (\"Theotokos\") perch\u00e9 equivale ad affermare che in Cristo vi \u00e8 una sola persona, quella del Figlio di Dio: \u00abSiccome la Vergine gener\u00f2 secondo la carne Dio unito personalmente alla carne, diciamo che ella \u00e8 madre di Dio, non nel senso che la natura del Verbo prese dalla carne l'inizio della sua esistenza ma nel senso che, avendo il Verbo assunto personalmente la natura umana, accett\u00f2 di essere generato dal suo seno secondo la carne\u00bb.\nLe due nature, divina e umana, sono in Cristo distinte (e non confuse in una sola persona divina): per cui, possono predicarsi della persona divina di Cristo tutte le propriet\u00e0 della natura umana e dire anche che Dio nasce, patisce e muore. Se dunque si pu\u00f2 dire che Dio nasce, allora Maria \u00e8 madre di Dio.\nPer dirimere la disputa teologica fu convocato il concilio di Efeso (431) dove vennero invitati i vescovi di Oriente e di Occidente. Alla data fissata per il concilio non erano ancora giunti ad Efeso alcuni vescovi orientali, sia i legati del papa. Nonostante questo Cirillo premette affinch\u00e9 il concilio venisse aperto ugualmente, contro la volont\u00e0 del rappresentante imperiale.\nCos\u00ec lo storico del Cristianesimo Salvatore Pricoco sugli avvenimenti del Concilio di Efeso:\nIn modo analogo, dopo aver ricordato l'\"aggressiva durezza\" di Cirillo nei confronti di ebrei e novaziani, il teologo domenicano Antonio Olmi chiosa la discutibile condotta del vescovo nella circostanza del Concilio:\nTuttavia il Concilio di Efeso \u00e8 stato riconosciuto tra quelli ecumenici dalle Chiese conciliari, infatti il Concilio di Costantinopoli II del 553 d.C. condann\u00f2 la lettera che da una parte accusava il Concilio efesino di aver condannato Nestorio senza il dovuto esame e dall'altra definiva \"contrari alla retta fede\" i dodici capitoli di Cirillo difendendo cos\u00ec le posizioni di Teodoro e Nestorio.\nCirillo d'Alessandria ricevette quindi un decisivo riconoscimento riguardo alle sue dottrine da parte del Concilio di Costantinopoli II del 553 d.C., il quale decret\u00f2:\nQuesto fatto conferma che gi\u00e0 nel VI secolo egli era considerato santo dalle Chiese conciliari.\nMariologia.\nNel 1917, il medievista M. R. James recens\u00ec un apocrifo copto reso pubblico dalla catalogazione del British Museum due anni prima. Esso riportava il ventesimo discorso di Cirillo in onore della Vergine Maria. Il testo descrive il colloquio con l'eretico Annarichos di Maioma secondo il quale gi\u00e0 in Paradiso san Michele sarebbe stato scelto da Dio Padre come custode (in greco: \u03b4\u03cd\u03bd\u03b1\u03bc\u03b9\u03c2, \"d\u00fdnamis\") del Figlio Unigenito. Secondo il testo, quando il Verbo decise di incarnarsi in mezzo agli uomini, la \"d\u00fdnamis\" celeste di nome Michele sarebbe discesa sulla terra incarnandosi in un corpo femminile chiamato Maria la quale dopo sette mesi avrebbe dato alla luce il Signore. Cirillo ribatt\u00e9: \u00abDove sta scritto nei Vangeli che la santa Vergine Maria sarebbe una \"d\u00fdnamis\"?\u00bb.\nL'autenticit\u00e0 del manoscritto attesta l'esistenza di una dottrina della nascita verginale di Ges\u00f9 Cristo, di una dottrina dell'angelo custode inteso come \"d\u00fdnamis\" e in particolare di san Michele venerato come angelo custode di Ges\u00f9, ma anche la confusione esistente all'epoca circa la natura di Maria, una creatura umana della quale i Vangeli canonici non descrivevano la famiglia di provenienza. Anche da l\u00ec poteva nascere il dubbio di una sua sostanza angelica, che sarebbe stato escluso con forza dal Padre della Chiesa.\nDottrina dello Spirito Santo.\nFino agli anni '80, il pensiero di san Cirillo era noto principalmente per la dottrina dell'Incarnazione e della duplice natura divino-umana di Ges\u00f9 Cristo-Dio. Gli studi di Marie-Odile Boulnoi e del padre gesuita Brian E. Daley hanno posto in rilievo il ruolo della pneumatologia dinamica negli scritti del padre alessandrino, con particolare riferimenti ai dialoghi. In sostituzione del termine \"divinizzazione\" (\"theopoieo\"), diffuso nel V secolo, nel linguaggio teologico vengono riproposti concetti come grazia (\"charis\"), partecipazione (\"metexcho\") e comunione (\"koinonia\"), per indicare che la consustanzialit\u00e0 dello Spirito Santo alle altre due Divine Persone permette al Paraclito di condurre i fedeli ad una piena relazione con Cristo, colmata dei Suoi doni divini.\nLa sua tabella pasquale di 114 anni.\nCirillo dedic\u00f2 al devoto imperatore cristiano Teodosio II (AD 408-450) la sua tabella pasquale. \u00c8 anche importante notare che la tabella pasquale di Cirillo era munita di una struttura di base metonica nella forma di un ciclo lunare metonico di 19 anni adottato da lui verso l\u2019anno 425, che era molto diverso dal primissimo ciclo lunare metonico di 19 anni inventato verso l\u2019anno 260 da Anatolio di Laodicea, ma esattamente uguale al ciclo lunare che era stato introdotto verso l\u2019anno 412 da Anniano di Alessandria; l'equivalente giuliano di questo ciclo lunare alessandrino adottato da Cirillo e oggi chiamato il \u2018ciclo lunare (alessandrino) classico di 19 anni\u2019 apparir\u00e0 di nuovo solo molto pi\u00f9 tardi: un secolo pi\u00f9 tardi a Roma come la struttura di base della tabella pasquale di Dionigi il Piccolo (verso l\u2019anno 525) e altri due secoli pi\u00f9 tardi in Inghilterra come la tabella di Pasqua di Beda il Venerabile (verso l\u2019anno 725)."}
{"id": "136978", "revid": "80598", "url": "https://it.wikipedia.org/wiki?curid=136978", "title": "Terra di nessuno (Francesco De Gregori)", "text": "Terra di nessuno \u00e8 il decimo album in studio del cantautore italiano Francesco De Gregori, pubblicato nel 1987.\nDescrizione.\nL'immagine di copertina \u00e8 un particolare del quadro \"Zwei Modelle\" del pittore espressionista tedesco Karl Hubbuch (1891-1979).\n\"Mim\u00ec sar\u00e0\" \u00e8 stata cantata anche da Mia Martini, altrimenti nota con il diminutivo di Mim\u00ec. La canzone per\u00f2 non \u00e8 a lei dedicata, almeno da un punto di vista diretto.\nTracce.\nTesti e musiche di Francesco De Gregori."}
{"id": "136979", "revid": "80598", "url": "https://it.wikipedia.org/wiki?curid=136979", "title": "Mira Mare 19.4.89", "text": "Mira Mare 19.4.89 \u00e8 l'undicesimo album in studio del cantautore italiano Francesco De Gregori, pubblicato il 19 aprile 1989 dalla CBS.\nTracce.\nTesti e musiche di Francesco De Gregori."}
{"id": "136980", "revid": "80598", "url": "https://it.wikipedia.org/wiki?curid=136980", "title": "Canzoni d'amore (Francesco De Gregori)", "text": "Canzoni d'amore \u00e8 un album del 1992 di Francesco De Gregori.\nDescrizione.\nL'album, come annuncia il titolo, \u00e8 un concept album e tratta il tema dell'amore: amore romantico e amore per la propria terra, l'Italia, in quell'anno scossa dallo scandalo di Tangentopoli e dalle stragi, a cui viene fatto riferimento in molti versi delle canzoni."}
{"id": "136986", "revid": "80598", "url": "https://it.wikipedia.org/wiki?curid=136986", "title": "Curve nella memoria", "text": "Curve nella memoria \u00e8 una raccolta (con alcuni brani dal vivo) del cantautore italiano Francesco De Gregori, pubblicata nel 1998. Sono registrate dal vivo, in versioni gi\u00e0 comparse negli album live usciti tra il 1990 e il 1997, le tracce 2, 6, 7, 11, 12, 15, 16, 17."}
{"id": "136989", "revid": "80598", "url": "https://it.wikipedia.org/wiki?curid=136989", "title": "Fuoco amico (album)", "text": "Fuoco amico \u00e8 un album dal vivo di Francesco De Gregori pubblicato nel 2002."}
{"id": "136990", "revid": "580", "url": "https://it.wikipedia.org/wiki?curid=136990", "title": "Arco de La D\u00e9fense", "text": "L'Arco de La D\u00e9fense, noto anche come Grande Arco, \u00e8 un edificio contemporaneo situato nel quartiere finanziario La D\u00e9fense, che sorge nella zona occidentale dell'agglomerato urbano di Parigi, presso la circoscrizione di Puteaux, del dipartimento degli Hauts-de-Seine, regione dell'\u00cele de France. Il nome ufficiale in francese \u00e8 Grande Arche de la Fraternit\u00e9 (letteralmente: \"Grande Arcata della Fratellanza\"), ma \u00e8 conosciuto anche come Arche de la D\u00e9fense o semplicemente come Grande Arche (\"Arco de La D\u00e9fense\" o \"Grande Arcata\"). \nRealizzato a seguito di un concorso internazionale indetto nel 1982, \u00e8 considerato uno degli edifici pi\u00f9 moderni e iconici di Parigi, dopo la celeberrima Torre Eiffel e l'Arco di Trionfo.\nStoria.\nLa genesi del progetto risiede nel contesto di creazione dell'intero quartiere finanziario della D\u00e9fense, che gi\u00e0 venne avviato nell'autunno del 1958 e i cui primi edifici rimpiazzarono vecchie fabbriche e alcune fattorie sparse. \nNei primi anni settanta del Novecento vennero costruiti nuovi grattacieli, i primi in Francia a superare il limite dei cento metri di altezza, mentre nel 1982 l'EPAD, con l'alto patrocinio del presidente della repubblica Fran\u00e7ois Mitterrand, istitu\u00ec il concorso \"T\u00eate D\u00e9fense\" con l'obiettivo di realizzare un nuovo edificio iconico che completasse il centro direzionale della D\u00e9fense e che fosse il punto di arrivo di quell\"'axe historique\" (asse storico) che collega, non soltanto idealmente, il modernissimo quartiere finanziario della D\u00e9fense al centro di Parigi, attraversando i luoghi storici della capitale francese, ovvero il Louvre, Place de la Concorde e l'Arco di Trionfo. Contestualmente al progetto \"T\u00eate D\u00e9fense\", vennero rinnovati anche i primi edifici circostanti ma realizzati anche di nuovi e costruite nuove strutture ricettive, nonch\u00e9 progettato il prolungamento della linea 1 della metropolitana per garantire un collegamento alla citt\u00e0 ancora pi\u00f9 capillare.\nIl progetto vincitore fu quello dell'architetto danese Johann Otto von Spreckelsen, che consistette nell'avveniristica struttura della \"Grande Arche\", ovvero un moderno trilite bianco ricavato da un cubo svuotato al suo interno, che ridefiniva il concetto stesso di arco, interpretandolo come una sorta di cornice o di varco che si apre sul panorama della citt\u00e0, posizionato in asse con l'Arco di Trionfo del 1836 che si scorge in lontananza. Tuttavia, secondo von Spreckelsen, questa reinterpretazione dell'arco non esprimeva soltanto un fattore meramente estetico o architettonico, ma coincideva anche con il significato fortemente concettuale dell'opera, divenendo una nuova forma di tributo all'umanit\u00e0 e alla pace, non pi\u00f9 soltanto un simbolo di supremazia e di vittoria a seguito di una guerra. \nI lavori di costruzione dell'edificio, ribattezzato ufficialmente \"Grande Arche de la Fraternit\u00e9\", iniziarono nel 1983 e vennero affidati al gruppo edile Bouygues. Nel 1986 von Spreckelsen trasfer\u00ec la titolarit\u00e0 della direzione dei lavori all'architetto francese Paul Andreu, che segu\u00ec il completamento dell'opera avvenuta quasi due anni dopo la morte del suo autore.\nL'edificio venne completato alla fine del 1988 e inaugurato il 14 luglio del 1989 in occasione del bicentenario della Rivoluzione Francese e del vertice del G7 che ivi venne ospitato. La solenne cerimonia d'inaugurazione fu presieduta dal presidente della repubblica Fran\u00e7ois Mitterrand, come riporta una targa commemorativa affissa alla base dell'ampia scalinata. \nNel gennaio 2011, anche a seguito di alcuni pericolosi distacchi di lastre di marmo della facciata, le autorit\u00e0 francesi hanno disposto la momentanea chiusura al pubblico della struttura, al fine di avviare un totale restauro dell'edificio, privando il quartiere Hauts-de-Seine del suo monumento pi\u00f9 visitato, con una media di circa turisti all'anno. La chiusura al pubblico ha provocato anche la conseguente dismissione del Museo dell'Informatica, l'unico in Francia, che aveva accesso dalla terrazza superiore.\nNel dicembre 2014 sono state appaltate le opere di restauro e riqualificazione dell'edificio per un costo complessivo di quasi duecento milioni di euro. Gli interventi, completati nel 2017, si sono principalmente concentrati sul restauro e la messa in sicurezza delle facciate in marmo bianco, sul miglioramento delle prestazioni energetiche dell'edificio ma hanno anche previsto una contestuale ristrutturazione degli spazi interni e il recupero della grande terrazza.\nDescrizione.\nEsterno.\nLa \"Grande Arche\" sorprende per il suo apparente minimalismo e per le sue forme estremamente essenziali. L'edificio \u00e8, di fatto, un imponente ipercubo quasi perfetto e svuotato al suo interno, che conta un'altezza di 110 metri, per una larghezza di e una profondit\u00e0 di .\nLa sua collocazione originaria sull'asse che lo collega idealmente all'Arco di Trionfo posto a circa quattro chilometri di distanza \u00e8 stata leggermente ruotata di circa 6,33\u00b0 in fase di realizzazione per esigenze tecniche, poich\u00e9 la posa delle fondazioni ha dovuto tener conto delle infrastrutture gi\u00e0 esistenti come l'autostrada e le linee ferroviarie sottostanti, nonch\u00e9 considerare il pianificato prolungamento della linea 1 della metropolitana di Parigi, completato nel 1992 con la realizzazione dell'ultima stazione proprio sotto l'edificio. Per ovviare alle vibrazioni, alla particolarit\u00e0 del terreno e per garantire alti livelli di stabilit\u00e0 e criteri antisismici, la struttura portante in acciaio \u00e8 stata dotata di dodici pilastri di fondazione con speciali martinetti idraulici. \nTutti i prospetti esterni della struttura erano originariamente caratterizzati da un rivestimento costituito da circa 350.000 lastre quadrangolari in marmo bianco di Carrara e in marmo Bardiglio da 4 centimetri di spessore che conferivano una grande luminosit\u00e0 alla struttura. Tuttavia, intorno al 2011, molte di queste lastre di rivestimento versavano in condizioni tali da subire dei distacchi a causa dell'eccessiva porosit\u00e0 del materiale stesso, che consentiva all'acqua e all'umidit\u00e0 tipici del clima parigino di infiltrarsi nel prezioso marmo, degradandone con il tempo la sua struttura interna e compromettendo la stessa integrit\u00e0 delle lastre. Per ovviare a questo imminente pericolo e scongiurare serie conseguenze, le lastre di marmo sono state interamente rimosse e sostituite nel grande restauro del 2014 con un pi\u00f9 consono granito Bethel White di provenienza americana. \nI lati nord e sud si innalzano per 35 piani e i prospetti dei due lati esterni sono quasi completamente rivestiti da pannelli in vetro a filo facciata, organizzati in una griglia di 25 riquadri da 49 finestre quadrangolari ciascuno, per un totale di ben 2.450 finestre per entrambi i prospetti. Differenti sono i prospetti esterni che affacciano sul vasto portico interno, che sono invece caratterizzati da un complesso reticolo sfaccettato che ospita finestre quadrangolari incassate al suo interno.\nLa particolarit\u00e0 dei prospetti est e ovest consiste nell'inclinazione verso l'interno dei prospetti stessi e nelle due grandi scalinate che completano l'accesso all'edificio su entrambi i lati. Esse conducono al vasto portico interno che conta una larghezza di circa 70 metri per un'altezza di 96, costituendo una cubatura tale che potrebbe ospitare la cattedrale di N\u00f4tre Dame. \nUn sistema di tre ascensori panoramici esterni, che \u00e8 situato nell'ampio portico della struttura, conduce alla vasta terrazza panoramica sulla sommit\u00e0, che conta circa 1.000 m\u00b2 di ampiezza e che offre una vista su Parigi e sugli adiacenti grattacieli della D\u00e9fense.\nInterni.\nLe strutture dei lati nord e sud accolgono alcuni uffici governativi, ovvero una fondazione internazionale che si occupa dei diritti dell'uomo, il Ministero dei Trasporti e il Ministero dell'Ambiente, oltre a una serie di sale di rappresentanza, ambienti espositivi e il ristorante \"La City\"."}
{"id": "136992", "revid": "80598", "url": "https://it.wikipedia.org/wiki?curid=136992", "title": "Il fischio del vapore", "text": "Il fischio del vapore \u00e8 un album inciso da Francesco De Gregori e Giovanna Marini, pubblicato nel 2002.\nIl disco racchiude alcune canzoni popolari e altre scritte da cantautori come Gualtiero Bertelli o gli stessi De Gregori e Marini e che ricalcano lo stile della musica folk sia nei testi che nell'accompagnamento musicale."}
{"id": "136993", "revid": "767487", "url": "https://it.wikipedia.org/wiki?curid=136993", "title": "Subterranean Jungle", "text": "Subterranean Jungle \u00e8 il settimo album studio del gruppo punk Ramones, pubblicato nel 1983 da Sire Records.\n\u00c8 stato ripubblicato nel 2002 dalla Rhino Records.\nLa traccia \"Time Bomb\" segna il debutto di Dee Dee come cantante (in precedenza aveva cantato parti di \"Today Your Love, Tomorrow the World\" e \"53rd &amp; 3rd\" dal primo disco). Alla voce del bassista \u00e8 affidato anche il bridge della terza traccia \"Outsider\".\nDurante la produzione di questo album, Marky Ramone venne cacciato fuori dal gruppo a causa dei suoi abusi alcolici\nVerr\u00e0 sostituito da Richie Ramone.\nI Green Day hanno registrato una cover della traccia \"Outsider\" nell'album tributo ai Ramones \"We're a Happy Family\" ed \u00e8 stata anche pubblicata sul loro album \"Shenanigans\". \"Psycho Therapy\" \u00e8 stata registrata dagli Skid Row come parte del loro album \"B-Side Ourselves\"."}
{"id": "136994", "revid": "1305772", "url": "https://it.wikipedia.org/wiki?curid=136994", "title": "San Cirillo", "text": "San Cirillo si riferisce a numerosi santi venerati dalla Chiesa cattolica e/o da quella ortodossa:"}
{"id": "136997", "revid": "121102689", "url": "https://it.wikipedia.org/wiki?curid=136997", "title": "Musica celtica", "text": "Il termine musica celtica \u00e8 una definizione normalmente associata ad un insieme di tradizioni musicali che presentano tra loro alcune analogie ben distinte e fortemente connotate. Sarebbe, infatti, pi\u00f9 corretto\nparlare di musiche dei paesi di tradizione celtica, ma la prima definizione \u00e8 invalsa per maggiore praticit\u00e0.\nLa musica celtica comprende un ampio spettro di generi musicali, che si sono evoluti dalle tradizioni e dalla musica folk dei popoli celtici dell'Europa Occidentale. Il termine musica celtica pu\u00f2 essere riferito sia alla musica di tradizione oralmente trasmessa che alla musica popolare con alcune somiglianze superficiali agli stili folk dei popoli di ascendenza celtica. Questa \u00e8 una musica popolare, la musica del popolo pu\u00f2 anche essere chiamata profana e non era scritta come la musica sacra o colta ma tramandata oralmente.\nEvoluzione e differenze.\nCi\u00f2 che \u00e8 in discussione \u00e8 la mancanza di temi comuni che uniscano i popoli \"celtici\". Mentre i celti antichi avevano indubbiamente i loro stili musicali, oggi sono cresciuti e si sono evoluti al punto che considerare un qualunque stile moderno come reminiscenza dell'antica musica celtica risulta fuorviante.\nC'\u00e8 inoltre un'enorme differenza fra le regioni \"celtiche\". Irlanda e Scozia, per esempio, mantengono un retaggio di lingua e di musica, laddove la Cornovaglia e l'Isola di Man, al contrario, hanno soltanto correnti di revival che ancora devono prendere piede. Le Asturie e la Galizia hanno avuto poca o nessuna influenza musicale celtica per diversi secoli, ma vengono ancora considerate insieme agli altri gruppi. Cos\u00ec, i tradizionalisti ed i pi\u00f9 esperti musicologi dibattono se le terre \"celtiche\" abbiano o meno legami etnici fra loro.\nD'altra parte \u00e8 indiscutibile che gli stili musicali in oggetto siano stati registrati e rappresentati da persone che vivono nelle terre \"celtiche\", e quindi esiste come una sorta di tradizione musicale ad unire queste aree - si tratta semplicemente di una forma di musica popolare piuttosto che di una musica folcloristica quando per\u00f2 questa distinzione ha un'importanza piuttosto relativa.\nMolti sostengono l'idea che la musica celtica moderna possa essere una trovata per stimolare la produzione di materiale commerciale; June Skinner Sawyers ad esempio, nota nel suo lavoro intitolato \u00abCeltic Music: A complete Guide\u00bb che \"Musica celtica \u00e8 un termine commerciale che io utilizzo, ai fini della realizzazione di questo libro, per pura convenienza, conoscendo appieno il bagaglio culturale legato alle origini del termine stesso\". In tempi molto recenti il termine \"musica celtica\" \u00e8 stato utilizzato in Italia per giustificare l'esistenza di legami culturali e territoriali a fini meramente politici.\nAlcuni aspetti comuni del carattere, come i balli della musica celtica sono polche, gighe (danze molto antiche un tempo diffuse in molte parti d'Europa), slip jig (danze ballate generalmente da sole ragazze), reel (danze molto veloci), hornpipe (danze ritmate derivate dalle danze marinare), air (melodie lente) e strathspey (vivaci danze scozzesi).\nLa maggior parte della musica \u00e8 classificata come \"forte\", con ripetizioni della melodia in un set ritmico ben definito accompagnato da un sottofondo ballabile. Le ballate sono altres\u00ec comuni. Attraverso l'immigrazione degli scozzesi-irlandesi, la musica celtica ha rappresentato le fondamenta per la nascita dell'Appalacchian folk music negli Stati Uniti d'America. Per lo stesso motivo, sempre negli Stati Uniti, il genere Country ha subito significativi influssi dalla musica celtica\nLa scena contemporanea della musica celtica coinvolge numerosi festival musicali. Nella lista dei pi\u00f9 importanti possiamo includere:\nIl musicista bretone Alan Stivell afferma (traduzione di Steve Winick):"}
{"id": "137000", "revid": "80598", "url": "https://it.wikipedia.org/wiki?curid=137000", "title": "Mix (album)", "text": "Mix \u00e8 un album di Francesco De Gregori composto da due CD, pubblicati nel 2003. Il primo cd contiene materiale gi\u00e0 pubblicato tra il 1975 e il 2001 a eccezione del primo brano, in precedenza inedito. Il secondo cd contiene registrazioni live inedite, a eccezione dell'ultimo brano, registrato in studio; il secondo brano, \"Come il giorno\", \u00e8 una cover di un brano di Bob Dylan, mai pubblicata prima da Francesco De Gregori (una versione in studio comparir\u00e0 in De Gregori canta Bob Dylan - Amore e furto, del 2015)."}
{"id": "137002", "revid": "80598", "url": "https://it.wikipedia.org/wiki?curid=137002", "title": "Pezzi (Francesco De Gregori)", "text": "Pezzi \u00e8 un album del 2005 di Francesco De Gregori.\nIl disco.\nIl disco \u00e8 stato pubblicato sia in CD che in 33 giri.\nPer promuoverlo l'artista compare, per la prima volta nella sua carriera, al Festivalbar. Singoli estratti sono, in ordine di uscita, \"Vai in Africa, Celestino!\", \"Gambadilegno a Parigi\" e \"Passato remoto\". In seguito all'uscita del disco \u00e8 partito un tour, iniziato a Palermo.\nL'album ha raggiunto la seconda posizione nella classifica degli album pi\u00f9 venduti.\nIl disco si \u00e8 aggiudicato la Targa Tenco per il migliore album ed \u00e8 considerato da molti come uno dei pi\u00f9 vicini allo stile di Bob Dylan nella produzione di De Gregori, con melodia e molte ballate rock.\nLe canzoni.\nVai in Africa, Celestino!\nUna ballata rock, che ricorda molto \"Everything is broken\" di Dylan, in cui tutto \u00e8 a pezzi. Secondo alcuni, il \"Celestino\" del ritornello sarebbe Walter Veltroni, e la conferma di ci\u00f2 potrebbe essere contenuta in una frase di De Gregori nella celebre intervista in cui dichiar\u00f2 che non avrebbe votato per il suo amico Veltroni alle primarie del Partito Democratico del 2007: \u00abIo lo prendevo un po' in giro per la storia dell'Africa: \"Guarda Walter che non ci crede nessuno\". Lui teneva il punto: \"Ti dico che vado in Africa!\". Almeno su questo, per ora ho avuto ragione io\u00bb Per altri, dietro l'immagine di Celestino V, colui che secondo Dante, \"fece per viltade il gran rifiuto\" del papato per vilt\u00e0, c'\u00e8 la tentazione dell'autore di disinteressarsi della politica.\nNumeri da scaricare.\nBlues con vari riferimenti alla realt\u00e0 dell'immigrazione e delle guerre.\nGambadilegno a Parigi.\nPresenta la figura di un reduce di guerra, \"del Vietnam o della Corea\", ha detto l'autore, che sogna di poter vincere la propria solitudine esistenziale grazie all'amore e al sogno. L'uomo \"sogna Atene\" (\"\u00e8 la culla della nostra civilt\u00e0\" secondo De Gregori), ma si trova sotto la neve, simbolo del gelo che ora avvolge il suo animo; lasciato l'ospedale militare dove gli hanno messo una protesi in legno al posto dell'arto perso in guerra, va a Parigi, dove cammina zoppicando lungo gli Champs-\u00c9lys\u00e9es, incontro alla sconfitta definitiva, ma sempre in piedi.\nLa vicenda si snoda per associazioni, proprio come in un sogno, su di una musica morbida e lenta.\nLa canzone ha vinto il premio \"Miglior canzone dell'anno\" secondo i lettori del quotidiano \"La Stampa\".\nTempo reale.\nAltro impietoso ritratto dell'Italia del 2000, che termina \"se potessi rinascere ancora... Preferirei non rinascere qua\".\nParole a memoria.\nCanzone della memoria e della poesia (\"Era solo per ricordare/l'ultimo verso dell'Infinito\"), in cui, per i riferimenti biografici (\"...una piccola citt\u00e0 di mare... \" riferibile all'infanzia trascorsa dall'autore a Pescara), in molti hanno visto una dedica dell'autore alla figura del padre, Giorgio De Gregori, scomparso nel 2003.\nIl ritornello musicale ricorda molto \"Knockin' on Heaven's Door\", di Bob Dylan\nLa testa nel secchio.\nLa canzone riporta alcuni ricordi dell'autore.\nPassato remoto.\n\u00c8 ancora il tema dei ricordi, del passato, dell'amore.\nIl panorama di Betlemme.\nIl protagonista \u00e8 un uomo, colpito a morte, in Palestina (israeliano? palestinese?) che prega di poter respirare e riposare ancora, prima della fine, mentre una mosca, simbolo di morte, lo tormenta.\nLe lacrime di Nemo - L'esplosione - la fine.\nUna ballata lenta e malinconica come una ninna nanna, suonata dal mandolino di Marco Rosini, fa da sfondo a un testo toccante, ispirato al Capitano Nemo di Jules Verne, inteso come simbolo dell'umanit\u00e0 intera.\nIl vestito del violinista.\n\u00c8 ispirata alla strage di Beslan in Russia. Il titolo potrebbe nascere da inquadrature di Schindler's List oppure da quadri come quelli di Marc Chagall."}
{"id": "137005", "revid": "15756", "url": "https://it.wikipedia.org/wiki?curid=137005", "title": "Detroit Lions", "text": "I Detroit Lions sono una squadra professionistica di football americano della NFL con sede a Detroit. Competono nella North Division della National Football Conference. La squadra inizi\u00f2 a giocare a Portsmouth, Ohio, col nome di Portsmouth Spartans, unendosi formalmente alla NFL il 12 luglio 1930. Malgrado gli iniziali successi, la squadra non riusc\u00ec a rimanere a Portsmouth, allora la citt\u00e0 pi\u00f9 piccola della lega. Passata in mano a nuovi proprietari, si trasfer\u00ec a Detroit per la stagione .\nI Lions hanno vinto quattro campionati NFL, alla pari al nono posto tra tutte le franchigie della NFL; tuttavia, l'ultima vittoria risale al 1957, la seconda striscia senza titoli pi\u00f9 lunga dietro agli Arizona Cardinals. Essi sono anche una delle quattro squadre della lega, l'unica della NFC, a non essersi mai qualificate per il Super Bowl. Al 2019, secondo la rivista \"Forbes\", il valore dei Lions \u00e8 di circa 1,95 miliardi di dollari, trentunesimi tra le franchigie della NFL\nStoria.\n1920-1928: il football a Detroit prima dell'arrivo dei Lions.\nDetroit ha avuto quattro squadra nella National Football League prima dell'arrivo dei Lions. Gli Heralds giocarono nel 1920, e la loro storia prima della nascita della NFL risaliva al 1905. I Tigers, una prosecuzione degli Heralds, vi giocarono nel 1921, fallendo a met\u00e0 stagione e trasferendo i propri giocatori ai Buffalo All-Americans. Vi furono inoltre i Panthers nel periodo di 1925\u20131926 e i Wolverines nel 1928 che confluirono nei New York Giants.\n1929-1934: i Portsmouth Spartans.\nGli Spartans furono formati nel 1929 a Portsmouth, Ohio, attirando giocatori da franchigie professionistiche e semi-professionistiche nell'area dei tre stati formata da Ohio, Kentucky e West Virginia. Essi ebbero un impatto immediato sconfiggendo gli Ironton Tanks, una squadra professionistica indipendente nelle vicinanze che aveva giocato regolarmente contro squadre della NFL agli inizi degli anni 20 con considerevoli successi. I cittadini di Portsmouth acconsentirono alla costruzione dello Universal Stadium, spingendo la NFL a proporre l'entrata della squadra nella lega a partire dal 1930. Portsmouth divenne il secondo mercato pi\u00f9 piccolo della NFL, dietro solo a Green Bay. La prima stagione nella lega della squadra si concluse con un record di 5\u20136\u20133.\nDa ricordare in quegli anni per i Portsmouth Spartans l'\"iron man game\" contro i Green Bay Packers nel 1932. In quella partita, l'allenatore degli Spartans Potsy Clark rifiut\u00f2 di operare anche una singola sostituzione contro i campioni NFL in carica dei Packers. Portsmouth vinse 19\u20130 e utilizz\u00f2 solo 11 giocatori in tutta la partita.\nAlla fine della stagione 1932, gli Spartans avevano concluso al primo nella lega alla pari coi Chicago Bears. Questo port\u00f2 a ci\u00f2 che in seguito fu considerata la prima gara di playoff della storia della NFL. A causa del gelo presente a Chicago la gara fu spostata dallo Wrigley Field allo Chicago Stadium al coperto, il cui campo misurava sole 80 yard. La gara fu vinta 9-0 dai Bears, con un passaggio da touchdown da Bronko Nagurski a Red Grange. Questa partita port\u00f2 alla nascita e alla divisione della lega in due conference, Eastern e Western, e alla svolgersi regolarmente di una finale dalla stagione successiva.\n1934-1940: trasferimento a Detroit.\nMalgrado i grandi successi sul campo, i pochi ricavi e la Grande Depressione minacciarono la sopravvivenza degli Spartans. Nel 1934, un gruppo di Detroit guidato dal dirigente delle radio George Richards (proprietario della potente WJR di Detroit) acquis\u00ec gli Spartans in crisi economica e li trasfer\u00ec a Detroit ridenominandoli Detroit Lions, richiamandosi ai Detroit Tigers della Major League Baseball. Egli afferm\u00f2 che il leone era il re della giungla, e che intendeva fare della squadra la regina della NFL.\nGrazie alla connessione di Richards col mondo delle radio, i Lions riuscirono a giocare la gara del Giorno del Ringraziamento a Detroit, una tradizione che continua ancora oggi. Guidata dal quarterback Dutch Clark, Detroit vinse il suo primo campionato NFL nel 1935.\nAnni '40.\nIl decennio degli anni quaranta non fu uno dei periodi migliori della storia dei Lions. Essi vinsero un totale di 35 gare, a una media di 3,5 a stagione, inclusa una in cui terminarono 0\u201311 nel 1942. L'attacco della squadra del 1942 fu cos\u00ec negativo da segnare soli 5 touchdown in tutta la stagione e non segn\u00f2 mai pi\u00f9 di 7 punti in una singola partita. A met\u00e0 del decennio si ripresero leggermente terminando nel 6\u20133\u20131 nel 1944 e 7\u20133 nel 1945. Meno bene and\u00f2 nelle stagioni successive: dal 1946 al 1949 i Lions vinsero un totale di 10 gare.\nNel 1943, i Lions e i New York Giants pareggiarono 0\u20130 a Detroit \u2013 l'ultimo pareggio con quel risultato nella storia della NFL.\nAnni '50: l'era di Bobby Layne.\nDetroit godette dei maggiori successi della sua storia negli anni cinquanta. Guidati dal quarterback Bobby Layne, i Lions arrivarono in finale per la prima volta in 17 anni nel 1952, sconfiggendo i Cleveland Browns di Paul Brown con un punteggio di 17-7 il 28 dicembre. La stagione successiva vide la rivincita tra le due squadra, nella quale Layne pesc\u00f2 Jim Doran con il passaggio da touchdown da 33 yard nei momenti finali della partita, vincendo per 17-16. Nel 1954, le due squadre si incontrarono ancora in finale coi Browns che per\u00f2 vinsero nettamente 56-10. Tre anni dopo, nella finale di conference del 1957, Tobin Rote, partito come titolare al posto dell'infortunato Layne, port\u00f2 la squadra alla rimonta dopo aver terminato il primo tempo in svantaggio per 27-7 contro i San Francisco 49ers, portandola a segnare 24 punti consecutivi e a vincere 31\u201327. La settimana successiva, nella finale del campionato, Rote pass\u00f2 4 touchdown e ne segn\u00f2 un altro su corsa coi Lions che si vendicarono di Cleveland battendola nettamente 59-14 e vincendo il terzo campionato in sei anni.\nNel 1958, dopo aver guidato i Lions a tre campionati NFL e aver fornito dalle prestazioni da Hall of Fame a Detroit per quasi un decennio, i Lions scambiarono Bobby Layne. Bobby si era infortunato durante l'annata precedente, cos\u00ec Lions pensarono avesse iniziato la fase discendente della carriera. Secondo la leggenda, mentre stava partendo per Pittsburgh, Bobby disse che Detroit \"non avrebbe pi\u00f9 vinto per altri cinquant'anni.\" Da quel momento, i Lions non hanno pi\u00f9 vinto alcun campionato e hanno vinto una sola gara di playoff fino ad oggi. I 51 anni successivi, per la gran parte costellati da risultati ampiamente deludenti, sono stati etichettati come \"La maledizione di Bobby Layne\". L'unica vittoria dei Lions in una gara di playoff da allora \u00e8 stata contro i Dallas Cowboys nella stagione 1991.\nIl socio di minoranza Ralph Wilson si stacc\u00f2 dalla squadra nel 1959 per portare una franchigia nella American Football League; inizialmente i piani dovevanoportare la squadra a stabilirsi a Miami, invece successivamente fu scelta Buffalo, in quelli che sarebbero diventati i Buffalo Bills. Per i primi tre anni della loro esistenza, i Bills della AFL e i Lions della NFL condivisero gli stessi colori blu e argento, probabilmente vecchio equipaggiamento di seconda mano dei Lions.\nAnni '60.\nIl 7 gennaio 1961, i Lions sconfissero i Browns 17\u201316 nel primo Playoff Bowl di sempre, in cui si affrontavano le seconde classificate di ogni conference in cui era divisa la NFL all'epoca (i Lions apparvero nella partita anche nelle due stagioni successive, dal momento che erano sempre finiti secondi dietro i Green Bay Packers nella Western Conference in quelle tre stagioni; il Playoff Bowl fu abolito nel 1970 quando la NFL si fuse definitivamente con la AFL).\nA met\u00e0 degli anni sessanta, i Lions fecero da sfondo per la letteratura sportiva di George Plimpton, che trascorse del tempo nel training camp dei Lions fingendosi un giocatori. Questo gli forn\u00ec le basi per il suo libro \"Paper Lion\", che in seguito fu trasposto anche in un film.\nIl 22 novembre 1963, William Clay Ford, Sr. acquis\u00ec il controllo della squadra per 4,5 milioni di dollari. Durante il suo periodo da proprietario i Lions hanno vinto una sola gara di playoff.\nAnni '70.\nCon la fusione del 1970 tra NFL e AFL, i Lions furono inseriti nella nuova NFC Central insieme a Minnesota, Green Bay e Chicago. Dopo aver terminato con un record di 10-4, essi furono i primi a qualificarsi nella nuova posizione di wild card. Essi persero per\u00f2 coi Dallas Cowboys per 5-2 dopo una grande battaglia difensiva e non raggiunsero pi\u00f9 i playoff per il resto del decennio.\nDurante la gara casalinga contro Chicago nella settimana 6 della stagione 1971, una tragedia colp\u00ec il mondo del football quando il wide receiver Chuck Hughes collass\u00f2 in campo e mor\u00ec per un grave arresto cardiaco. Questi rimane l'unico giocatore della storia della NFL ad aver perso la vita in campo. La squadra port\u00f2 il lutto al braccio per il resto della stagione, in cui termin\u00f2 con un record di 7-6-1.\nNel 1972, i Lions salirono a 8-5-1 per poi ridiscendere a 6-7-1 l'anno seguente. Un disturbo al cuore si prese un altro membro della franchigia quando l'allenatore mor\u00ec poco prima del training camp del 1974. Quell'anno Detroit termin\u00f2 con un record di 7-7.\nIl giorno del Ringraziamento, il 28 novembre 1974, dopo oltre 35 anni, i Lions giocarono la loro ultima partita al Tiger Stadium, dove furono sconfitti dai Denver Broncos 31\u201327 davanti a 51.157 spettatori. Il club si trasfer\u00ec nell'appena costruito Silverdome e fino al 2002 vi disput\u00f2 al coperto le proprie gare interne.\nDopo un'altra stagione con un record di 7-7 nel 1975, il primo anno giocato al coperto dai Lions termin\u00f2 con un record di 6-8 nel 1976, record che ripet\u00e9 la stagione successiva. Nel 1978 il calendario della stagione fu espanso a 16 partite e i Lions ne vinsero 7. La squadra tocc\u00f2 il fondo nel 1979 con un record di 2-14.\nAnni '80.\nNel 1980, i Lions scelsero nel draft il running back Billy Sims con la prima scelta assoluta. Simms guid\u00f2 la squadra al suo primo record positivo (9-7) in un decennio ma la squadra manc\u00f2 per poco i playoff. Malgrado le ottime prestazioni di Billy Sims, i Lions terminarono solo 8-8 nel 1981. Dopo che la stagione 1982 si ridusse a sole 9 gare per uno sciopero dei giocatori, la NFL allarg\u00f2 solo per quell'anno i playoff alle migliori otto squadre di ogni conference. I Lions che avevano terminato 4-5 si qualificarono, ma furono presto eliminati dai futuri campioni dei Washington Redskins.\nDetroit termin\u00f2 ancora con un record di 9-7 nel 1983 e grazie alla debolezza della propria division la vinsero, perdendo in'equilibrata sfida di playoff contro San Francisco solo per un field goal sbagliato. L'anno successivo, la carriera di Billy Sims fu improvvisamente interrotta per un infortunio al ginocchio e la squadra scese di nuovo a un record di 4-11-1. Successivamente ci fu un leggero miglioramento di 7-9 nel 1985 e cinque sole vittorie nel 1986. Un altro sciopero nel 1987 fece accorciare di una partita la stagione e i Lions terminarono con un record di 4-11. Dopo un record di 4-12 nel 1988, i Lions selezionarono nel draft il running back dalla Oklahoma State University Barry Sanders. La sua prima stagione vide un record di 7-9.\nAnni '90: l'era di Barry Sanders.\nNella sua prima stagione da professionista, nel 1989, Barry Sanders non termin\u00f2 primo nella classifica della NFL per yard corse per sole 10 yard quando decise di non rientrare in campo in una gara che i Lions avevano gi\u00e0 vinto. Secondo Wayne Fontes, quando offr\u00ec a Sanders la possibilit\u00e0 di tornare in campo, Sanders prefer\u00ec evitarlo, rispondendo \"Coach, vinciamo (la partita) e andiamo a casa.\". Sanders continu\u00f2 a fornire della prestazioni eccellenti nel 1990, ma la squadra termin\u00f2 solamente con un record di 6-10.\nNel 1991, i Lions iniziarono la stagione venendo umiliati per 45\u20130 dai Washington Redskins in una gara trasmessa in diretta nazionale. La squadra per\u00f2 si riprese a vinse le successive 5 partite. La stagione termin\u00f2 con un record di 12-4 vincendo per la prima volta la division in otto anni, con la vittoria sui quotati Buffalo Bills come punto pi\u00f9 alto della stagione regolare. Ispirati nel finale di stagione dalla perdita della guardia Mike Utley, il quale aveva subito un infortunio che lo port\u00f2 alla paralisi contro i Los Angeles Rams il 17 novembre 1991. Mentre Utley stava venendo trasportato fuori dal campo sollev\u00f2 i pollici verso i suoi compagni di squadra e alla folla del Silverdome. Quel gesto fu il simbolo del resto della stagione dei Lions.\nNei playoff, i Lions batterono i Cowboys per 38-6 nella prima vittoria nella \"post-season\" della squadra dal 1957. Nel turno successivo per\u00f2 furono completamente sovrastati dai Redskins per 41-10 nella finale della NFC. Quella fu la prima volta che una squadra che aveva perso la prima gara stagionale senza segnare alcun punto raggiungeva la finale di conference. Due altre squadre hanno compiuto questa impresa: i Philadelphia Eagles e i New England Patriots nel 2003.\nI Lions raggiunsero ancora i playoff nel 1993, 1994, 1995, 1997 e 1999, rendendo gli anni novanta uno dei decenni di maggior successo per la franchigia. Nel 1993, essi terminarono 10\u20136, vinsero il titolo della NFC Central ma persero nei playoff coi Green Bay Packers, cosa che accadde anche nell'annata successiva. Nel 1995 furono in sconfitti nel primo turno di playoff in trasferta contro i Philadelphia Eagles con un imbarazzante 58\u201337, dopo aver iniziato il quarto periodo in svantaggio per 51\u20137. Nel 1997, Detroit perse contro i Tampa Bay Buccaneers sempre nel primo turno. Dopo la stagione 1998, Sanders decise improvvisamente per ritirarsi quando era vicino al primato di tutti i tempi per yard corse in carriera e dopo essere stato convocato per il Pro Bowl in ognuno dei suoi dieci anni di carriera. Nel 1999, i Lions chiusero il decennio raggiungendo i playoff per la sesta volta in dieci anni, un record di franchigia. Ancora una volta furono eliminati nel primo turno dai Washington Redskins.\n2000-2008: anni bui sotto l'amministrazione Millen.\nDopo aver terminato la stagione 2000 con un record di 9\u20137 e aver mancato i playoff solo per un field goal nell'ultima gara della stagione, il proprietario dei Lions William Clay For Sr. assunse Matt Millen, un ex giocatore, come presidente e amministratore delegato.\nI Lions trascorsero le intere annate 2001 (l'ultima al Silverdome), 2002 (la prima al Ford Field) e 2003 senza una sola vittoria in trasferta, diventando l'unica squadra della storia della NFL a non vincere una gara fuori dalle mura amiche per tre stagioni consecutive. La striscia, della durata di 24 gare (un altro record NFL) si interruppe il 12 settembre 2004, quando i Lions sconfissero i Bears 20\u201316 al Soldier Field di Chicago.\nNelle sette stagioni sotto la direzione di Millen come dirigente della squadra, i Detroit Lions ebbero la peggior percentuale di vittorie della lega (31\u201381, 27,7%), nessuna stagione con un record vincente, nessuna stagione pi\u00f9 in alto del terzo posto della NFC North e non disputarono alcuna gara di playoff. Millen ricevette un'estensione contrattuale quinquennale all'inizio della stagione 2005.\nNel 2007, i Lions iniziarono la stagione con un promettente record di 6\u20132 record. L'ottimismo tuttavia ebbe vita breve, con la squadra che raggiunse una sola vittoria nelle successive otto partite, terminando con un record di 7-9.\nL'inizio della stagione 2008 fu una continuazione della tendenza negativa dell'annata precedente, coi Lions che furono sconfitti nelle prime 4 gare. Il 24 settembre Millen fu licenziato. I Lions conclusero addirittura la stagione senza vittorie (0\u201316), caso unico nella storia della lega in una stagione a 16 partite, ottenendo la prima scelta assoluta nel Draft NFL 2009. Ironicamente, la stagione terminata 0-16 fu l'ultima della \"Maledizione di Bobby Layne\".\nIl 29 dicembre, anche il capo-allenatore Rod Marinelli fu licenziato. Il suo ruolino coi Lions fu di 10\u201338 in tre stagioni. Il vicepresidente Tom Lewand sostitu\u00ec Millen come presidente, mentre l'assistente del general manager Martin Mayhew fu promosso a general manager.\n2009-presente: gli anni di Matthew Stafford e Calvin Johnson.\n2009.\nIl 15 gennaio 2009, i Lions assunsero Jim Schwartz come capo-allenatore. Schwartz aveva trascorso 10 stagioni coi Tennessee Titans, otto delle quali come coordinatore difensivo, contribuendo a portare la sua squadra a un record di 13\u20133 e al primo posto nella AFC South nel 2008. La franchigia assunse anche un nuovo coordinatore offensivo (Scott Linehan) e un nuovo coordinatore difensivo (Gunther Cunningham). Ad aprile adott\u00f2 un nuovo logo, una versione pi\u00f9 aggressiva di quello usato a partire dal 1970.\nI Lions scelsero dalla University of Georgia il quarterback Matthew Stafford come primo assoluto nel draft 2009. Il suo contratto di sei anni fu del valore di 41,7 milioni di dollari garantiti (la massima cifra garantita a un giocatore nella storia della NFL, fino a che Sam Bradford ricevette 50 milioni di dollari garantiti dai St. Louis Rams un anno dopo) e un totale di 72 milioni.\nNelle prime due 2009, i Lions persero contro i New Orleans Saints, futuri campioni, e i Vikings. Il 27 settembre 2009, la squadra concluse la sua striscia di 19 sconfitte con una vittoria per 19\u201314 al Ford Field contro i Washington Redskins. Dopo quella vittoria le sconfitte ricominciarono, inclusa l'unica vittoria dei Rams in quella stagione. L'unica altra vittoria dei Lions in quella stagione fu contro i Cleveland Browns per 38-37 con Matthew Stafford che lanci\u00f2 il touchdown della vittoria mentre il tempo stava scadendo. I Lions successivamente ospitarono Green Bay nella loro annuale gara del Giorno del Ringraziamento perdendo per 34-12. La squadra perse poi le rimanenti 5 partite, incluso un umiliante 48-3 in trasferta contro i Baltimore Ravens, terminando la stagione con un record di 2-14.\n2010.\nNel Draft NFL 2010, i Lions utilizzarono la seconda scelta assoluta per selezionare il defensive tackle Ndamukong Suh dalla Universit\u00e0 del Nebraska.\nDurante una gara di pre-stagione contro i Browns, Suh (che si era guadagnato al college la reputazione di giocatore aggressivo) prese il quarterback Jake Delhomme per la maschera trascinandolo a terra. Delhomme ne usc\u00ec illeso ma Suh fu multato di 7.500 dollari per l'incidente.\nI Lions iniziarono la stagione 2010 Chicago, dove nel 2007 avevano vinto la loro ultima gara in trasferta contro un avversario di division. Malgrado i Bears fossero stati in vantaggio per la maggior parte della gara, Detroit fu sconfitta solo perch\u00e9 sul 19-14 un passaggio da touchdown segnato dal wide receiver Calvin Johnson fu classificato come un passaggio incompleto da un arbitro con una decisione altamente controversa. La settimana 2 vide un'altra sconfitta punto a punto contro gli Eagles, una squadra che Detroit non batteva dal 1986, e in trasferta dal 1977. Dopo quella gara volarono in Minnesota contro dei Vikings in difficolt\u00e0, ma ancora una volta gli fu negata la vittoria causa di una corsa da 80 yard in touchdown di Adrian Peterson. Dopo un'altra sconfitta coi Packers i Lions vinsero la prima gara della stagione battendo in casa i Rams 44-6. Dopo una sconfitta coi Giants, i Lions vinsero contro i Redskins dopodich\u00e9 arrivarono 5 sconfitte consecutive. Nella settimana 14 con una vittoria su Green Bay i Lions vinsero la prima gara contro un avversario di division dal 2005. Con quella vittoria inizi\u00f2 una striscia positiva e la squadra termin\u00f2 con un record di 6-10. Anche se Matt Stafford gioc\u00f2 poco a causa degli infortuni, Drew Stanton e Shaun Hill giocarono bene al suo posto e il ricevitore Calvin Johnson gioc\u00f2 un ruolo chiave in ognuna delle sei vittorie della franchigia. Suh dal canto suo mantenne fede alle aspettative venendo premiato come rookie difensivo dell'anno.\n2011: ritorno ai playoff.\nNella prima gara della stagione i Lions vinsero in trasferta contro i Buccaneers per 27-20. Nel debutto casalingo contro i Kansas City Chiefs la domenica successiva vinsero per 48-3 stabilendo un nuovo record di franchigia per punti segnati. Con la vittoria sui Vikings nella terza giornata Detroit part\u00ec per la prima volta con un record di 3-0 dal 1980. La striscia si allung\u00f2 la settimana successiva vincendo in rimonta contro i Cowboys e rimanendo l'unica squadra imbattuta della lega assieme ai Packers. Superando i Bears nella settimana 5 la squadra part\u00ec con 5 vittorie consecutive per la prima volta dal 1956.\nLa prima sconfitta stagionale giunse nella settimana 6 contro i 49ers in una gara ricordata per un alterco tra Schwartz e l'allenatore avversario Jim Harbaugh. Nelle due gare seguenti vi furono una vittoria sui Broncos di Tim Tebow e una sconfitta coi Bears.\nNel Giorno del Ringraziamento i Lions persero contro i Packers campioni in carica e ancora imbattuti.. Ndamukong Suh fu espulso dopo aver calpestato un braccio di Evan Dietrich-Smith, confermando la sua fama di giocatore sporco. Il giocatore fu sospeso per tre partite mentre i Lions volarono a New Orleans contro i Saints, da cui furono sconfitti. Dopo un'agevole vittoria coi Vikings in casa, la squadra con i playoff in vista si rec\u00f2 in trasferta dagli Oakland Raiders nella settimana 15. Alla fine di una gara equilibrata, Matt Stafford lanci\u00f2 il touchdown del pareggio a Calvin Johnson. Poco dopo, Suh blocc\u00f2 loro il field goal della vittoria, che alla fine arrise ai Lions. Con la vittoria sui San Diego Chargers nella settimana 16, i Lions si qualificarono per i loro primi playoff negli ultimi dodici anni. Nel turno delle wild card, la squadra fu sconfitta in trasferta dai Saints.\nA fine anno, Stafford divenne il quarto giocatore della storia della lega a passare pi\u00f9 di yard in una stagione mentre Johnson guid\u00f2 la NFL con oltre yard ricevute, oltre a segnare 16 touchdown su ricezione.\nLoghi e uniformi.\nIl casco \u00e8 argento con una banda longitudinale bianca bordata di azzurro. Lo stemma rappresenta un leone stilizzato di colore azzurro, bordato di nero. In occasioni particolari, i giocatori indossano un casco stile \"vintage\", completamente argento.\nGiocatori importanti.\nMembri della Pro Football Hall of Fame.\nAll'annata 2013, 17 giocatori dei Detroit Lions sono stati inseriti nella Pro Football Hall of Fame:\nRecord di franchigia.\nCarriera\nStagionali"}
{"id": "137011", "revid": "640277", "url": "https://it.wikipedia.org/wiki?curid=137011", "title": "Mars Reconnaissance Orbiter", "text": "Il Mars Reconnaissance Orbiter (sigla: MRO) \u00e8 una sonda spaziale polifunzionale della NASA lanciata il 12 agosto 2005. Il suo obiettivo \u00e8 l'analisi dettagliata del pianeta Marte allo scopo di individuare un potenziale luogo di atterraggio per future missioni sul pianeta. La sonda \u00e8 progettata anche per fornire alle future missioni un canale trasmissivo a banda larga tra la Terra e Marte. \u00c8 progettato per eseguire osservazioni di Marte ad altissima risoluzione. Il veicolo spaziale continua a essere operativo, ben oltre i termini previsti; la NASA intende continuare la missione il pi\u00f9 a lungo possibile, almeno fino alla fine degli anni 2020.\nPanoramica.\n\"MRO\" ha condotto la propria missione scientifica per due anni, a decorrere dall'aerofrenaggio e dai controlli tecnici che sono stati completati nel novembre 2006. La missione \u00e8 stata successivamente estesa per rendere il satellite un canale di comunicazione per gli altri esperimenti scientifici.\nIl \"Mars Reconnaissance Orbiter\" verr\u00e0 utilizzato dalla NASA per la pianificazione delle future missioni al suolo, che comprendono il \"Phoenix Mars Lander\", che ha raggiunto il pianeta nel 2008 e il \"Mars Science Laboratory\", un \"rover\" avanzato che \u00e8 atterrato sulla superficie del pianeta il 6 agosto 2012. Il \"MRO\" \u00e8 una sonda dotata di strumenti ad alta risoluzione progettati per studiare il miglior punto di atterraggio su Marte. Gli strumenti del \"MRO\" consentono alla NASA di scegliere il luogo con i minor rischi e i maggior benefici dal punto di vista scientifico. Gli strumenti verranno utilizzati anche per investigare sul motivo del fallimento della missione \"Mars Polar Lander\" e della missione dell'ESA \"Beagle\", nonch\u00e9 del sito di impatto dello Schiaparelli EDM Lander, parte della missione ExoMars dell'Agenzia Spaziale Europea.\nCronologia della missione.\nIl \"Mars Reconnaissance Orbiter\" \u00e8 stato lanciato il 12 agosto 2005. Tra il 10 agosto e il 30 agosto, le due ore della finestra di lancio erano disponibili quasi ogni giorno. \u00c8 stato lanciato dallo Space Launch Complex 41 della Cape Canaveral Air Force Station, con un razzo Atlas V-401 fornito di uno stadio Centaur. 56 minuti dopo il lancio lo stadio Centaur \u00e8 completamente bruciato mettendo \"MRO\" in orbita di transito interplanetaria verso Marte.\n\"MRO\" ha viaggiato nello spazio per 7 mesi e mezzo prima di raggiungere Marte. Quattro correzioni di traiettoria sono state necessarie durante il volo pi\u00f9 ovviamente tutte quelle necessarie per mettere la sonda in un'orbita stabile di Marte.\nL'inserimento orbitale del \"MRO\" \u00e8 iniziato il 3 marzo ed \u00e8 terminato il 10 marzo 2006. Nelle due settimane successive sono state effettuate delle analisi sulle strumentazioni e sull'efficienza della sonda.\nL'aerofrenaggio \u00e8 iniziato il 30 marzo, utilizzato per condurre la sonda in un'orbita pi\u00f9 bassa percorsa con maggiore velocit\u00e0. Viene utilizzata questa tecnica per via del risparmio di combustibile che ne deriva, un'inserzione orbitale basata totalmente sui motori avrebbe consumato il doppio del combustibile.\nL'aerofrenaggio si compone di tre fasi:\nDopo aver effettuato un'ultima correzione nel settembre 2006, la sonda ha raggiunto l'orbita finale, che \u00e8 quasi perfettamente circolare ad un'altitudine compresa tra i 250 e i 316\u00a0km.\nL'antenna a dipolo \"SHARAD\" \u00e8 stata dispiegata il 16 settembre e il test di tutti gli strumenti scientifici \u00e8 stato concluso prima dello spegnimento degli stessi prima della congiunzione solare avvenuta tra il 7 ottobre e il 6 novembre. Dopo la congiunzione \u00e8 iniziata la fase primaria della missione.\nIl 17 novembre 2006, la NASA ha annunciato che il test della sonda come ripetitore per telecomunicazioni \u00e8 stato compiuto con successo, trasmettendo dei dati provenienti dal rover Spirit verso la Terra.\nDal 2006 al 2008 la sonda ha scattato immagini ad alta risoluzione dell'atmosfera, del sottosuolo e della superficie di Marte, per scegliere gli obiettivi di interesse, e alla ricerca di un punto di atterraggio adatto al lander Phoenix Mars, giunto poi nel 2008 su Marte e fotografato dalla camera HiRISE durante l'atterraggio. Fino al 2010 ha poi catturato altre immagini della morfologia del pianeta alla ricerca di zone abitabili, e di un sito d'atterraggio per il Mars Science Laboratory.\nNel 2010 la sonda raggiunse il limite di oltre 100 terabyte raccolti e inviati alla Terra. Fino al 2012 si \u00e8 poi dedicato allo studio delle variazioni stagionali del pianeta, oltre a monitorare il sito di atterraggio del rover Curiosity, giunto su Marte nell'agosto del 2012. Successivamente torna a studiare i processi atmosferici e superficiali legati ai cambiamenti stagionali, continuando a dare supporto dall'orbita ai rover Opportunity e Curiosity.\nStrumentazioni.\nI principali obiettivi del \"Mars Reconnaissance Orbiter\" sono la ricerca e l'individuazione di acqua, l'analisi dell'atmosfera e della geologia del pianeta.\nSei strumenti scientifici sono inclusi nella sonda insieme a due strumenti complementari che utilizzeranno dati delle sonda per raccogliere dati scientifici. Tre tecnologie sperimentali sono inserite nella sonda, questa verr\u00e0 utilizzata quindi anche per verificare il funzionamento di nuove soluzioni tecniche.\nStrumentazione scientifica.\nHiRISE.\nL'High Resolution Imaging Science Experiment (HiRISE) \u00e8 un telescopio a riflessione di 0,5\u00a0m, il maggiore mai impiegato in una missione spaziale.\nHa un potere risolutivo di 0,3\u00a0m a un'altezza di 300\u00a0km.\nPu\u00f2 ricevere immagini a colori nelle bande del rosso, del verde e del blu e dell'infrarosso.\nPer comparazione le immagini riprese dai satelliti della Terra hanno una definizione di 0,1\u00a0m mentre le immagini mostrate da Google Maps hanno al massimo una risoluzione di 1\u00a0m.\nPer facilitare la mappatura e l'individuazione di possibili siti di atterraggio HiRISE produrr\u00e0 immagini stereoscopiche dove le informazioni topografiche saranno mostrate con una definizione di 0,25 metri.\nCTX.\nIl Context Imager (CTX) fornir\u00e0 immagini monocromatiche larghe 40\u00a0km con una risoluzione di 8 metri. Il CTX \u00e8 progettato per funzionare in congiunzione con gli altri strumenti di immagine per fornire il contesto delle mappe che vengono rilevate dagli altri strumenti.\nMARCI.\nIl Mars Color Imager (MARCI) suddivider\u00e0 le immagini di Marte in 5 bande del visibile e 2 nell'ultravioletto. MARCI produrr\u00e0 delle mappe globali del pianeta per studiare le variazioni giornaliere, stagionali e annuali del clima, lo strumento provveder\u00e0 anche a fornire le indicazioni meteorologiche giornaliere del pianeta.\nCRISM.\nLo strumento Compact Reconnaissance Imaging Spectrometers for Mars (CRISM) \u00e8 uno spettrometro che funziona nel visibile e con la luce infrarossa. Produrr\u00e0 dettagliate mappe della mineralogia del pianeta. Ha un potere risolutivo di 18 metri a 300\u00a0km. Opera tra la frequenza di 400 nanometri e quella di 4050 nanometri, suddividendo lo spettro di 560 canali da 6.55\u00a0nm di ampiezza.\nMCS.\nIl Mars Climate Sounder (MCS) \u00e8 uno spettrometro a 9 canali che opera nel visibile e nell'infrarosso, un canale opera a 0,3-3 micrometri e gli altri otto operano tra i 12 e i 50 micrometri. Questi canali sono stati scelti per misurare temperatura, pressione, vapore acqueo e livello delle polveri.\nLo strumento osserver\u00e0 l'orizzonte di Marte suddividendolo in strisce verticali ed analizzandole separatamente. Ogni striscia \u00e8 spessa 5\u00a0km.\nQueste misure saranno riunite per generare delle mappe giornaliere sul tempo marziano. Queste mappe mostreranno le variazioni di temperatura, pressione, umidit\u00e0 e densit\u00e0.\nSHARAD.\nIl Radar Shallow Subsurface Radar (SHARAD) \u00e8 stato progettato per studiare l'interno dei poli marziani. Lo strumento dovrebbe essere in grado di studiare i vari strati di ghiaccio e roccia dei poli e se presente di individuare acqua liquida che se sufficientemente prossima alla superficie potrebbe essere utilizzata dalle future missioni spaziali.\nSHARAD opera utilizzando onde radio con frequenze comprese tra i 10 e 30\u00a0MHz. Ha una risoluzione verticale di 7 metri e una profondit\u00e0 di analisi di 1\u00a0km. Ha una risoluzione di analisi orizzontale bassa, tra i 0,3 e i 3\u00a0km. SHARAD \u00e8 progettato per operare in congiunzione con MARSIS il radar della sonda ESA \"Mars Express\". MARSIS ha una bassa risoluzione ma un'elevata capacit\u00e0 di penetrare il terreno. Entrambi gli strumenti sono stati promossi dall\u2019Agenzia Spaziale Italiana e SHARAD \u00e8 stato costruito da Alenia Spazio.\nStrumenti complementari.\nAnalisi del campo gravitazionale.\nVariazioni del campo gravitazionale di Marte possono essere desunte dalla variazione della velocit\u00e0 del \"MRO\". La velocit\u00e0 del \"MRO\" verr\u00e0 determinata usando lo spostamento doppler del segnale radio che la sonda invier\u00e0 alla Terra.\nAnalisi della densit\u00e0 atmosferica.\nSensibili accelerometri installati a bordo dell'Orbiter sono stati utilizzati per individuare variazioni della densit\u00e0 atmosferica durante la fase dell'aerofrenaggio.\nEsperimenti tecnologici.\nElectra.\nElectra \u00e8 un'antenna UHF, \u00e8 progettata per comunicare con le future missioni spaziali durante l'atterraggio in modo da favorirne la discesa.\nOptical Navigation Camera.\nL'Optical Navigation Camera inquadrer\u00e0 l'immagine di Fobos e Deimos sullo sfondo stellato e utilizzer\u00e0 queste immagini per determinare l'orbita attuale della sonda. Questo componente non \u00e8 essenziale per la sonda, \u00e8 stato incluso per verificare la bont\u00e0 della tecnologia in modo da poterla utilizzare nelle future missioni spaziali per consentire un miglior inserimento orbitale o atterraggio delle stesse.\nDati tecnici.\nStruttura.\nOperai della Lockheed Martin Space Systems a Denver hanno assemblato la struttura della sonda e montato gli strumenti. Gli strumenti scientifici sono stati costruiti dalla University of Arizona, Tucson, dal Johns Hopkins University Applied Physics Laboratory, Laurel, Md, dall'Agenzia Spaziale Italiana, Roma, dal Malin Space Science Systems, San Diego, California e dal Jet Propulsion Laboratory.\nLa struttura \u00e8 in carbonio composito e alluminio. Il serbatoi \u00e8 formato da titanio, ed occupa la maggior parte del volume della sonda. Il serbatoio rappresenta la maggior parte del peso della sonda ma fornisce anche integrit\u00e0 strutturale alla stessa.\nSistema di alimentazione.\nIl \"Mars Reconnaissance Orbiter\" riceve tutta la sua energia elettrica da due pannelli solari. Ogni pannello solare \u00e8 in grado di muoversi indipendentemente sui due assi (alto, basso, rotazione a destra o a sinistra). Ogni pannello misura 5,35 \u00d7 2,53\u00a0m, e la superficie \u00e8 coperta per 9,5\u00a0m\u00b2 da 3744 celle fotovoltaiche. Queste celle fotovoltaiche sono ad altissima efficienza infatti sono in grado di convertire il 26% della luce solare in corrente elettrica. Le celle sono collegate in modo da produrre 32 volt, la tensione richiesta dalla maggior parte delle apparecchiature montate sulla sonda. In orbita di Marte i pannelli saranno in grado di produrre 2000\u00a0W mentre in orbita intorno alla Terra sono in grado di produrre 6000\u00a0W.\n\"Mars Reconnaissance Orbiter\" utilizza due batterie ricaricabili ibride al nickel metano. Queste batterie sono utilizzate come alimentazione quando i pannelli solari non sono disposti verso il Sole (durante il lancio, l'inserzione in orbita e l'aerofrenaggio) e quando l'orbita di Marte oscura il Sole. Ogni batteria \u00e8 in grado di immagazzinare 50 ampere ora. La sonda non pu\u00f2 utilizzare l'intera potenza delle batterie dato che durante la scarica delle stesse la tensione diminuisce e se questa dovesse scendere sotto i 20 volt i computer smetterebbero di funzionare. Quindi \u00e8 previsto che la sonda utilizzi circa il 40% della potenza delle batterie.\nSistema elettronico.\nIl computer principale del \"Mars Reconnaissance Orbiter\" utilizza un microprocessore da 10,4 milioni di transistor, il RAD750. Questo processore funziona a 133\u00a0MHz, e non \u00e8 altro che un PowerPC G3 modificato per resistere alle radiazioni dello spazio.\nQuesto processore, rispetto ai processori moderni, \u00e8 estremamente lento ma la sua caratteristica principale \u00e8 quella di resistere alle radiazioni spaziali (rad-hardening), come le particelle del vento solare e i raggi cosmici.\nI dati vengono memorizzati in una memoria flash da 20 GB formata da chip, ognuno dalla capacit\u00e0 di 256 \u00a0Mb. Questa memoria \u00e8 abbastanza piccola per gli strumenti della sonda se si considera che una singola immagine di HiRISE occupa 3,5 GB.\nIl sistema operativo utilizzato \u00e8 il VxWorks, esso \u00e8 dotato di molti protocolli di protezione e monitoraggio contro i guasti.\nSistema di navigazione.\nIl sistema di navigazione utilizzando i dati dei suoi sensori rileva la posizione e altitudine durante la missione.\nSistema di telecomunicazione.\nIl sottosistema di telecomunicazione utilizza un'ampia antenna per trasmettere nello spazio profondo con la normale frequenza di comunicazione nella banda X a 8\u00a0GHz.\nLa stessa antenna verr\u00e0 utilizzata per provare a trasmettere nella banda Ka a 32\u00a0GHz.\nQuesta nuova banda consentir\u00e0 un collegamento a banda larga dato che dovrebbe arrivare a trasmettere fino a 6\u00a0Mb/s.\nDue amplificatori per la banda X da 100\u00a0W sono installati, il secondo \u00e8 di riserva.\nUn amplificatore per la banda Ka \u00e8 installato, la sua potenza \u00e8 di 35\u00a0W.\nDue transponder sono installati nella sonda.\nDue piccole antenne a basso guadagno sono utilizzate per comunicazioni lente durante le emergenze o casi particolari come l'inserimento orbitale. Queste antenne non sono dotate di parabola, in quanto omnidirezionali.\nSistema di propulsione.\nIl serbatoio pu\u00f2 contenere 1175 litri di propellente. \u00c8 riempito con 1187 chilogrammi di idrazina, la pressione del combustibile \u00e8 regolata tramite l'aggiunta di elio sotto pressione stoccato in un serbatoi esterno. Il settanta percento del combustibile verr\u00e0 utilizzato per l'inserimento orbitale.\nLa sonda dispone di 20 propulsori a razzo.\nQuattro giroscopi sono utilizzati per mantenere stabile la sonda, infatti durante l'acquisizione delle immagini ad alta definizione ogni minima oscillazione renderebbe sfuocata l'immagine. Ciascun giroscopio \u00e8 utilizzato per gestire un asse; il quarto \u00e8 di riserva, in caso uno degli altri tre si guastasse. Ogni giroscopio pesa 10 chilogrammi ed \u00e8 in grado di effettuare 6000 rotazioni al minuto."}
{"id": "137014", "revid": "767487", "url": "https://it.wikipedia.org/wiki?curid=137014", "title": "A Arnoia", "text": "A Arnoia (nome ufficiale in galiziano, Arnoya in castigliano) \u00e8 un comune spagnolo di 1.187 abitanti situato nella comunit\u00e0 autonoma della Galizia."}
{"id": "137015", "revid": "108893809", "url": "https://it.wikipedia.org/wiki?curid=137015", "title": "Ababuj", "text": "Ababuj \u00e8 un comune spagnolo di 76 abitanti situato nella comunit\u00e0 autonoma dell'Aragona.\nIl comune si trova a circa 40\u00a0km da Teruel, a cavallo tra i comuni di G\u00fadar e El Pobo."}
{"id": "137016", "revid": "106908", "url": "https://it.wikipedia.org/wiki?curid=137016", "title": "Abades", "text": "Abades \u00e8 un comune spagnolo di 869 abitanti situato nella comunit\u00e0 autonoma di Castiglia e Le\u00f3n."}
{"id": "137017", "revid": "228587", "url": "https://it.wikipedia.org/wiki?curid=137017", "title": "Abad\u00eda", "text": "Abad\u00eda \u00e8 un comune spagnolo di 326 abitanti situato nella comunit\u00e0 autonoma dell'Estremadura, nella \"valle del Ambroz\" non lontano dalla Via Delapidata.\nL'unico villaggio nel comune \u00e8 Abad\u00eda, tuttavia all'interno dei confini \u00e8 situato il casale di Pedrar\u00edas.\nConfini.\nIl territorio municipale confina con\nAmbiente.\nAbad\u00eda \u00e8 arroccato tra le sierre di Hervas e di Gargantilla. Se si sale in cima a queste sierre, si potr\u00e0 vedere in dettaglio la Sierra de Gredos e la valle del fiume Alag\u00f3n, che attraversa Salamanca.\nEscursioni.\nCi sono due sentieri notevoli; quello del Convento de la bien Parada e un sentiero che si percorre in mountain bike; uscendo da Abad\u00eda, attraversa i comuni di Lagunilla e di Montemayor del R\u00edo, per attraversare la zona montagnosa di Hervas y Gargantilla.\nIdrografia.\nPer il villaggio passa il fiume Ambroz, che d\u00e0 nome alla contrada in cui si trova. Sopra il fiume c'\u00e8 una piscina naturale e una zona ricreativa.\nSociet\u00e0.\nEvoluzione demografica.\nSono disponibili dati riguardo alla popolazione del villaggio a partire dal XIX secolo:\nServizi pubblici.\nIl comune conta un collegio, il CP Stmo. Cristo de la Bien Parada. Nella sanit\u00e0, dispone di un consultorio medico e di una farmacia. La casa della cultura fu inaugurata nel 2002 e annovera una biblioteca. I suoi principali impianti sportivi son una pista polisportiva e una pista di frontenis. Per il villaggio passa quotidianamente una linea di autobus che unisce Salamanca, Plasencia e C\u00e1ceres.\nStoria.\nL'origine del villaggio \u00e8 incerta. I resti archeologici pi\u00f9 antichi appartengono a una villa romana legata a C\u00e1parra, anche se vi sono notizie che i Vettoni popolarono queste terre. Successivamente, i musulmani costruirono una fortezza che and\u00f2 modificandosi con il passare del tempo. Dopo, le terre e gli edifici furono donate forse all'Ordine del Tempio.\nNel XII secolo pass\u00f2 ad essere un'abbazia cistercense. Il primo riferimento scritto dell'abbazia, chiamata anche Sotofermoso, \u00e8 di una bolla promulgata da Alessandro III a Benavente il 7 agosto 1168.\nNel 1260 Alfonso il Saggio istitu\u00ec nell'abbazia una signoria indipendente di Granadilla. In quell'epoca si costru\u00ec l'attuale villaggio. Nel 1444, con l'arrivo di Fernando \u00c1lvarez de Toledo, conte d'Alba, l'abbazia cistercense si ampli\u00f2 passando ad essere l'attuale Palazzo di Sotofermoso. Successivamente sarebbero passari per il palazzo persone illustri come Lope de Vega e Garcilaso de la Vega.\nAlla caduta dell'Antico Regime la localit\u00e0 si costitu\u00ec in municipio costituzionale nella regione di Estremadura, Partido judicial di Granadilla. Nel censimento del 1842 contava 50 case e 274 abitanti.\nFestivit\u00e0 locali.\nNel villaggio si celebrano le seguenti festivit\u00e0:\nMonumenti e luoghi d'interesse.\nAd Abad\u00eda \u00e8 possibile visitare i seguenti luoghi d'interesse:\n\"Palacio de Sotofermoso\".\nIl Palazzo di Sotofermoso fu costruito originalmente come fortezza templare, passando ad essere verso il XII o XIII secolo l'abbazia cistercense che diede nome al villaggio e, da ultimo, palazzo della Casa d'Alba. Appartenne alla Casa ducale d'Alba dalla met\u00e0 del XV secolo fino all'inizio del XX."}
{"id": "137018", "revid": "1060", "url": "https://it.wikipedia.org/wiki?curid=137018", "title": "Stazioni della Via Crucis", "text": ""}
{"id": "137019", "revid": "110157", "url": "https://it.wikipedia.org/wiki?curid=137019", "title": "Abadi\u00f1o", "text": "Abadi\u00f1o \u00e8 un comune spagnolo di 7.129 abitanti situato nella comunit\u00e0 autonoma dei Paesi Baschi."}
{"id": "137020", "revid": "110157", "url": "https://it.wikipedia.org/wiki?curid=137020", "title": "Ab\u00e1igar", "text": "Ab\u00e1igar \u00e8 un comune spagnolo di 99 abitanti situato nella comunit\u00e0 autonoma di Navarra, (\"Comunidad foral de Navarra\").\nFa parte della comarca di Estella (Tierra Estella) e si trova in una piccola zona pianeggiante sulla riva destra del fiume Ega (con i piccoli affulenti del Montecicos e del Beajo), fiancheggiata da alture con abbondanti querce. Confina con i comuni di Murieta a nord, di Oco ad ovest, di Olejua a sud e di Ig\u00fazquiza e Villamayor de Monjard\u00edn ad est.\nLa prima attestazione risale al XIII secolo, in un testamento\nVi si trovano:"}
{"id": "137021", "revid": "2519", "url": "https://it.wikipedia.org/wiki?curid=137021", "title": "Abajas", "text": "Abajas \u00e8 un comune spagnolo di 31 abitanti situato nella comunit\u00e0 autonoma di Castiglia e Le\u00f3n.\nIl comune comprende la localit\u00e0 di B\u00e1rcena de Bureba."}
{"id": "137022", "revid": "697352", "url": "https://it.wikipedia.org/wiki?curid=137022", "title": "\u00c1balos", "text": "\u00c1balos \u00e8 un comune spagnolo di 281 abitanti situato nella comunit\u00e0 autonoma di La Rioja."}
{"id": "137023", "revid": "110157", "url": "https://it.wikipedia.org/wiki?curid=137023", "title": "Abaltzisketa", "text": "Abaltzisketa in basco e Abalcisqueta in castigliano \u00e8 un piccolo comune rurale spagnolo di 277 abitanti situato nella comunit\u00e0 autonoma dei Paesi Baschi nella provincia di Guip\u00fazcoa dalla cui capitale San Sebasti\u00e1n dista 39\u00a0km. Fa parte della \"comarca di Tolosaldea\" dal cui capoluogo Tolosa dista 14\u00a0km. \u00c8 posto ai piedi del monte Txindoki della Serra de Aralar all'altitudine di 370 metri da cui domina la valle del fiume \"Oria\" che attraversa il territorio comunale.\nLa parte meridionale del comune \u00e8 inclusa nel \"Parc Natural de Aralar\".\n\u00c8 una piccola comunit\u00e0 rurale che, a partire dalla met\u00e0 del XX secolo, ha visto diminuire i suoi gi\u00e0 pochi abitanti (550 nel 1900).\nStoria.\nLe sue origini sono incerte, si sa che nel 1379 appartenne a Tolosa e che ottenne il titolo di \"Villa\" nel 1615 recuperando l'autonomia persa nei confronti di Tolosa. Nel 1983 cambi\u00f2 la denominazione castigliana Albacisqueta in quella basca Albatzisketa.\nMonumenti\nIl nucleo urbano \u00e8 quello tipico dei villaggi rurali baschi: una piazza con la casa consistoriale di stile basco e la chiesa parrocchiale di \"San Joau Baptista\" fondata nel XIII secolo e modificata nel XVI, con due torri campanarie risalenti al 1493. Interessante \u00e8 anche l\"'Ermita de Nostra Senyora dels Remeis\"nel borgo di \"Larraitz\".\nFeste.\nNel giorno di Pentecoste si fa la romeria all'ermita di Larraitz, il 15 maggio la festa di \"San isidro\", il 24 giugno quella di \"San Joau Baptista\" con \"Soka-Dantza\"\nin piazza alla sera. Il 29 giugno si celebra la festa di \"San Pedro\" in Larraitz e il 1\u00ba novembre si fa la romeria all'ermita di \"Santa Creu\" di Tzutzurrunendi."}
{"id": "137028", "revid": "103544206", "url": "https://it.wikipedia.org/wiki?curid=137028", "title": "Lancia Alfa", "text": "La Lancia Alfa, anche nota come Lancia 12 HP o Lancia Tipo 51, \u00e8 il primo modello di autovettura prodotto dalla neonata casa automobilistica Lancia.\nContesto.\nDopo i primi collaudi su strada risalenti al settembre 1907, la produzione vera e propria iniziava nel 1908, anno in cui questo primo \"chassis\" Lancia veniva esposto all'VIII Salone dell'automobile di Torino (18 gennaio-2 febbraio) con la denominazione di \"12 HP\": da notare che la denominazione d'officina era \"Tipo 51\" e che la vettura sar\u00e0 ribattezzata 'Alfa' quando, nel 1919, il fratello del costruttore, Giovanni (studioso di lingue classiche), suggerir\u00e0 a Vincenzo di utilizzare le lettere dell'alfabeto greco per contraddistinguere i diversi modelli, a partire da quello iniziale.\nLa 12 HP era un prodotto abbastanza fuori degli schemi: aveva uno chassis piuttosto basso e leggero, munito di trasmissione a cardano (anzich\u00e9 le \"solite\" catene) e dotato di un motore a 4 cilindri biblocco di 2.545 cm\u00b3 rotante ad un regime di circa 1800 giri al minuto (un valore decisamente elevato per l'epoca) capace di spingere la vettura sino a circa 90 chilometri all'ora.\nIncontestabile il successo di questa 12 HP: gli esemplari venduti supereranno infatti il centinaio (se ne esporteranno addirittura nel Regno Unito e negli Stati Uniti d'America).\nDa notare infine che della 12 HP vennero realizzati anche alcuni esemplari \"da corsa\" (probabilmente 5 o 6) caratterizzati, tra l'altro, da un passo accorciato (cm 274 invece di 282) e da modifiche alle sospensioni (balestre)"}
{"id": "137037", "revid": "125668131", "url": "https://it.wikipedia.org/wiki?curid=137037", "title": "Celluloide", "text": "Celluloide \u00e8 il nome commerciale di una serie di sostanze plastiche inventate nel 1863 da John Wesley Hyatt e ottenute da nitrocellulosa al 10-11% di azoto, plastificata con canfora. \u00c8 anche chiamata \"nitrato di cellulosa\".\nPur trattandosi di un materiale flessibile e resistente all'umidit\u00e0, la celluloide \u00e8 estremamente infiammabile, e ci\u00f2 ne ha limitato fortemente l'impiego.\nNel 1887 il pastore episcopaliano Hannibal Williston Goodwin, da alcuni ritenuto erroneamente l'inventore della celluloide, ne brevett\u00f2 l'impiego come supporto per le pellicole fotografiche. Si tratt\u00f2 di una rivoluzione nel campo della fotografia e rese possibile la nascita della cinematografia.\nNel 1909 il chimico francese Edouard Benedictus ne scopr\u00ec casualmente la possibilit\u00e0 d'impiego quale supporto per evitare la dispersione delle schegge di vetro in seguito a rotture accidentali. Da cui l'ideazione del vetro stratificato, detto \"di sicurezza\", inizialmente concepiti per la nascente industria automobilistica ma il cui primo impiego massiccio si ebbe soprattutto nella realizzazione degli occhiali per le maschere antigas, durante la Grande Guerra. L'impiego della celluloide prosegu\u00ec anche nelle maschere della seconda guerra, quale l'italiana T35, i cui occhiali solo a distanza di decenni manifestano occasionalmente le alterazioni tipiche della celluloide invecchiata.\nNel 1938 l'ingegnere tedesco Konrad Zuse utilizz\u00f2 il nastro di celluloide come interfaccia di comunicazione per il calcolatore Z1 di sua creazione, il primo computer programmabile della storia.\nDal 1954 tuttavia la celluloide non viene pi\u00f9 usata per la fabbricazione di pellicole, proprio a causa della citata infiammabilit\u00e0. \u00c8 stata sostituita dal triacetato di cellulosa (non pi\u00f9 usato) e, in seguito, dal poliestere (polietilene tereftalato) tuttora usato per la fabbricazione di pellicole cinematografiche.\nAltri tipici impieghi della celluloide: giocattoli, articoli sanitari, penne stilografiche, oggetti per la casa e plettri per chitarre."}
{"id": "137040", "revid": "767487", "url": "https://it.wikipedia.org/wiki?curid=137040", "title": "A Ba\u00f1a", "text": "A Ba\u00f1a \u00e8 un comune spagnolo di 4.800 abitanti situato nella comunit\u00e0 autonoma della Galizia. Il suo territorio \u00e8 attraversato dal fiume Tambre."}
{"id": "137041", "revid": "110157", "url": "https://it.wikipedia.org/wiki?curid=137041", "title": "Albero Bajo", "text": "Albero Bajo \u00e8 un comune spagnolo di 93 abitanti situato nella comunit\u00e0 autonoma dell'Aragona."}
{"id": "137042", "revid": "110157", "url": "https://it.wikipedia.org/wiki?curid=137042", "title": "Aldeanueva de Barbarroya", "text": "Aldeanueva de Barbarroya \u00e8 un comune spagnolo di 612 abitanti situato nella comunit\u00e0 autonoma di Castiglia-La Mancia."}
{"id": "137043", "revid": "154893", "url": "https://it.wikipedia.org/wiki?curid=137043", "title": "Aldeanueva de San Bartolom\u00e9", "text": "Aldeanueva de San Bartolom\u00e9 \u00e8 un comune spagnolo di 556 abitanti situato nella comunit\u00e0 autonoma di Castiglia-La Mancia."}
{"id": "137044", "revid": "466539", "url": "https://it.wikipedia.org/wiki?curid=137044", "title": "David Zucker", "text": "Biografia.\nLa prima parte della sua carriera fu caratterizzata dalla collaborazione con il fratello Jerry e con l'amico Jim Abrahams. Tra i principali lavori di questo trio hanno avuto particolare successo \"Ridere per ridere\" (1977), \"L'aereo pi\u00f9 pazzo del mondo\" (1980), \"Top Secret!\" (1984) e \"Per favore, ammazzatemi mia moglie\" (1986).\nDel 1988 \u00e8 il suo primo lavoro solitario, \"Una pallottola spuntata\", una parodia demenziale dei film polizieschi che ebbe molto successo e che consacr\u00f2 Leslie Nielsen come attore comico. Nel 1991 David Zucker gir\u00f2 il seguito \"Una pallottola spuntata 2\u00bd - L'odore della paura\", in cui un\u00ec alla buffoneria comica anche la satira politica (\"Sogno un mondo in cui i democratici presentino un candidato votabile\" dice Nielsen alla fine) e le citazioni demenziali di altri film, tra cui \"Ghost - Fantasma\", del fratello Jerry.\nDopo sette anni di pausa (in cui si \u00e8 occupato soprattutto della produzione di pellicole), \u00e8 tornato sugli schermi come regista nel 1998 con il comico-demenziale \"Baseketball\" in cui appaiono come protagonisti Matt Stone e Trey Parker, creatori della fortunatissima serie di \"South Park\", e nel 2003 prima con la commedia romantica \"La figlia del mio capo\" e poi con il parodistico \"Scary Movie 3 - Una risata vi seppellir\u00e0\", dello stesso anno. Nel 2006 ha diretto \"Scary Movie 4\"."}
{"id": "137045", "revid": "76963", "url": "https://it.wikipedia.org/wiki?curid=137045", "title": "Jerry Zucker", "text": "Carriera.\nLa prima parte della sua carriera fu caratterizzata dalla collaborazione con il fratello David e con l'amico Jim Abrahams. Tra i principali lavori di questo trio hanno avuto particolare successo \"Ridere per ridere\" (1977), \"L'aereo pi\u00f9 pazzo del mondo\" (1980), \"Top Secret!\" (1984) e \"Per favore, ammazzatemi mia moglie\" (1986).\nIl suo primo lavoro solitario fu \"Ghost - Fantasma\" del 1990, pellicola romantica che consacr\u00f2 Demi Moore come una delle pi\u00f9 famose attrici di Hollywood. Del 1995 \u00e8 \"Il primo cavaliere\", prodotto fantasy che tratta delle avventure di Re Art\u00f9.\nDopo un periodo di pausa torn\u00f2 sul grande schermo come regista nel 2001 con il farsesco \"Rat Race\", il cui protagonista era l'attore britannico Rowan Atkinson, celebre per aver creato il personaggio di Mr. Bean."}
{"id": "137046", "revid": "767487", "url": "https://it.wikipedia.org/wiki?curid=137046", "title": "Al\u00f2s de Balaguer", "text": "Al\u00f2s de Balaguer \u00e8 un comune spagnolo di 167 abitanti situato nella comunit\u00e0 autonoma della Catalogna."}
{"id": "137047", "revid": "110157", "url": "https://it.wikipedia.org/wiki?curid=137047", "title": "Am\u00e9scoa Baja", "text": "Am\u00e9scoa Baja \u00e8 un comune spagnolo di 816 abitanti situato nella comunit\u00e0 autonoma della Navarra."}
{"id": "137048", "revid": "88740", "url": "https://it.wikipedia.org/wiki?curid=137048", "title": "Babilafuente", "text": "Babilafuente \u00e8 un comune spagnolo di 969 abitanti situato nella comunit\u00e0 autonoma di Castiglia e Le\u00f3n."}
{"id": "137049", "revid": "11684", "url": "https://it.wikipedia.org/wiki?curid=137049", "title": "Val Susa", "text": ""}
{"id": "137050", "revid": "1305772", "url": "https://it.wikipedia.org/wiki?curid=137050", "title": "Bacares", "text": "Bacares \u00e8 un comune spagnolo situato nella comunit\u00e0 autonoma dell'Andalusia."}
{"id": "137051", "revid": "287204", "url": "https://it.wikipedia.org/wiki?curid=137051", "title": "Badajoz", "text": "Badajoz (in estremegno \"Baaj\u00f3s\") \u00e8 un comune spagnolo di 150.702 abitanti (dato 2019 fornito dall') situato nella comunit\u00e0 autonoma dell'Estremadura.\nNel 1996 il territorio comunale venne suddiviso e parte di esso divenne il nuovo comune di Valdelacalzada; analogamente nel 2001 nacque Pueblonuevo del Guadiana e nel 2012 Guadiana.\n\u00c8 una potente piazzaforte a 6 km dal confine col Portogallo sulla riva sinistra della Guadiana.\n\u00c8 sede vescovile e universitaria. \u00c8 citt\u00e0 natale del maggior pittore spagnolo del Rinascimento Luis de Morales (1509-1586) detto \"El Divino\", del pittore Adelardo Covars\u00ed (1885-1951), del pittore Eugenio Hermoso, del pittore Antonio Vaquero Poblador (1933-2004) direttore e professore della Scuola di Belle Arti \"Covars\u00ed\" di Badajoz, e del cantante di flamenco di origine gitana Jos\u00e9 Salazar Molina (1924-1977) conosciuto con il nome d'arte di Porrina de Badajoz.\nStoria.\nI resti archeologici raccolti testimoniano la presenza nella zona di insediamenti umani nel periodo paleolitico superiore; negli anni fra 138 e 25 a.C. in cui \u00e8 certa la presenza dei Romani in Estremadura non vi \u00e8 per\u00f2 alcun riferimento a Badajoz, anche se alcuni ricercatori storici parlano di un insediamento romano \"Bathalios\" nel posto dove sorge oggi Badajoz, ma questa ipotesi manca di qualche riferimento oggettivo e si ritiene che questa citt\u00e0 romana vada identificata con la portoghese \"Beja\".\nAnche sulla presenza dei Visigoti mancano prove certe sebbene alcuni parlino di un vescovo visigoto di nome \"Hermenegildo\" che avrebbe potuto risiedere in un borgo riferibile a Badajos, in effetti la diocesi si ebbe a Badajoz solo dopo la fondazione della citt\u00e0 araba. \u00c8 invece certa e documentata la fondazione della citt\u00e0 araba di Badajoz nell'875 da parte di Abd al-Rahman ibn Marwan e la citt\u00e0 rimase in mano ai musulmani per circa 400 anni. Marwan che era uno spagnolo rinnegato, audace guerriero e personaggio leggendario, esiliato da Merida e malvisto da Cordova, fece di Badajoz il suo rifugio e la sua fortezza. Dal 976 fino alla sua morte nel 1022 govern\u00f2 la citt\u00e0 sotto l'autorit\u00e0 del Califfato di Cordova lo schiavo slavo liberato Sabur al-Khatib, uomo molto saggio, colto, soldato valoroso, protettore delle arti e delle lettere. La sua dipendenza da Cordova fu pi\u00f9 formale che reale specialmente fra il 1016 e il 1022 quando i rapporti con Cordova furono praticamente rotti. Grazie al suo buon governo Badajoz si consolid\u00f2 divenendo un importante centro della Spagna islamica. Alla sua morte nel 1022 Sabur affid\u00f2 per testamento i suoi figli alle cure del suo amico Abd Allah ibn al-Aftas, fondatore della dinastia degli Aftasidi, che non perse tempo e si autoproclam\u00f2 emiro della Ta'ifa di Badajoz. Fra il 1146 e il 1212 la citt\u00e0 fu dominata dagli Almoravidi e poi fino al 1230 dagli Almohadi; fu questo un periodo di sofferenza per la popolazione perch\u00e9 questi governanti Berberi si dimostrarono religiosi intolleranti e instaurarono un duro regime militare poich\u00e9 la citt\u00e0 venne attaccata dai Cristiani portoghesi guidati da Giraldo Sempavore l'equivalente eroe portoghese del Cid spagnolo. Badajoz accolse quindi con sollievo ed entusiasmo l'arrivo delle truppe cristiane di Alfonso IX di Aragona che conquistarono la citt\u00e0 nel 1230, precisamente il 19 marzo, giorno dedicato a San Giuseppe, che in ricordo di questo avvenimento fu eletto patrono di Badajoz. \nDurante il suo regno dal 1258 al 1284 Alfonso X diede nuovo impulso alla citt\u00e0 alla quale concesse il titolo di \"muy noble y muy leal Ciudad\" con i relativi privilegi che il riconoscimento comportava e favor\u00ec la costruzione della cattedrale. Le scaramucce con le vicine citt\u00e0 portoghesi, le guerre fra Castiglia e Portogallo, che inevitabilmente coinvolsero Badajoz citt\u00e0 di confine, e le epidemie di peste nera la misero poi in crisi: nel 1370 risulta che la citt\u00e0 era semidistrutta e disabitata, le case danneggiate e il castello abbandonato.\nLa citt\u00e0 comunque resist\u00e9 anche se Castiglia e Portogallo continuano con frequenza a farsi la guerra, che si plac\u00f2 col matrimonio fra il re Giovanni I di Castiglia e l'infanta del Portogallo Beatrice il 1\u00ba maggio 1383 con grandi festeggiamenti e alla presenza del re armeno Leon V. Nel 1485 il vescovo Fray Pedro fond\u00f2 l\"Hospital de Nuestra Se\u00f1ora de la Pietad\" primo ospedale della citt\u00e0 per le cure dei poveri e degli ammalati di peste. L'Ospedale attuale denominato \"Hospital de San Sebastian\" venne fondato nel 1609 dopo che la citt\u00e0 era stata colpita nel 1506 e 1599 da due gravi epidemie di peste nera.\nDal 12 al 16 ottobre del 1705 la citt\u00e0 sub\u00ec un fortissimo bombardamento dalle truppe anglo-portoghesi che danneggi\u00f2 gravemente la citt\u00e0. Il giorno 11 marzo 1811 le truppe francesi di Napoleone conquistarono Badajoz e l'occuparono.\nNell'ultimo quarto del XIX secolo la citt\u00e0 prese l'iniziativa di rivoltarsi contro il regime di Madrid e nel 1883 proclam\u00f2 la Repubblica nella speranza di riproporre e consolidare l'effimera prima repubblica spagnola che era durata solo un anno dal 1873 al 1874, ma le citt\u00e0 che dovevano essere coinvolte non la seguirono e il tentativo fall\u00ec costringendo i promotori a fuggire in Portogallo.\nDurante la Guerra civile spagnola (1936-1939), Badajoz che era un caposaldo repubblicano, fu coinvolta in una feroce battaglia che dur\u00f2 28 giorni terminata il 14 agosto 1936. Con la conquista di Badajoz da parte delle truppe di Francisco Franco comandate nel settore dal generale Juan Yague, si assistette ad una tragica repressione dei difensori della citt\u00e0 e dei civili in genere. 2000 persone vennero infatti portate all'interno della Plaza de Toro e qui brutalmente massacrate in quello che venne ricordato come il macello di Badajoz.\nMonumenti e luoghi d'interesse.\nLa \"Catedral de San Juan\", gotica eretta fra il 1232 e il 1284 \u00e8 un massiccio edificio con facciata e abside rinascimentali, una forte torre, un chiostro del XVI secolo decorato con \"azulejos\" e, all'interno, diverse opere d'arte interessanti. Nella sala del Capitolo c'\u00e8 il Museo diocesano con oggetti d'arte sacra e diversi quadri di Luis de Morales.\nLa \"\"Puerta de las Palmas\", eretta da Filippo II nel 1551, ha due torrioni cilindrici a merlatura araba che servirono da prigioni reali per i rei dei delitti pi\u00f9 gravi.\nIl \"Ponte sulla Guadiana\" che s'imbocca subito dopo la porta \u00e8 lungo 582 metri, ha 32 archi e fu costruito nel 1596 su progetto del famoso architetto Juan de Herrera (1530-1596).\nL' \"Alcazaba\" \u00e8 l'antica fortezza posta in posizione elevata sulla citt\u00e0 araba di cui restano la grande porta detta \"del Capitel\", una torre poderosa con campana detta popolarmente \"Espantaperros\" (spaventacani) e parti di mura con bastioni di rinforzo; \u00e8 circondata da giardini ed \u00e8 il monumento rappresentativo della citt\u00e0.\nIl \"Museo Arqueologico\"\" ha sede nei giardini dell'Alcazaba in un'antica moschea detta \"La Galera\", che utilizza colonne romane e capitelli visigoti e contiene reperti preistorici, romani, e materiali visigoti e arabi.\nNumerosi sono i \"conventi\" con chiese o cappelle: delle \"Adoratrici\" con una piccola chiesa del XVI secolo, delle carmelitane del XVIII, delle \"Descalzas\" moderno del 1919, \"de Santa Ana\" del 1512.\nIl \"Museo de Bellas Artes\" \u00e8 in un edificio nuovo del 1970 e raccoglie opere di pittura e scultura di artisti estremegni dei secoli XIX - XX.\nPer ingentilire la citt\u00e0, che risulta molto austera, si \u00e8 provveduto a dotarla di monumenti e fontane monumentali: il monumento dedicato al pittore Adelardo Covarsi che rappresenta una scena di caccia, la fontana della Vittoria rappresentata mentre alza verso l'alto una spada poggiando su una base di granito a forma di prua di nave, la statua di Porrino da Badajoz, la fontana \"La Ciudad y el rio\" (la citt\u00e0 e il fiume) con statue bronzee.\nIl quartiere di Valdepasillas \u00e8 conosciuto come uno dei luoghi di divertimento dei cittadini.\nDintorni.\nA 24\u00a0km Olivenza, cittadina portoghese fino al 1801, con un possente castello del 1306,\nle chiese della \"Magdalena\" e di \"Santa Maria del castillo\" rinascimentali, l\"Hospital de la caritad\" del Quattrocento.\nA 19 km in territorio portoghese Elvas poderoso complesso difensivo costituito da una serie di fortificazioni che chiude la cittadina vivace e centro di commerci.\nA 20 km sul confine con la Spagna Campos Mayor antico borgo con una cinta muraria in parte conservata risalente al XVIII secolo su fortificazioni precedenti arabe ricostruite nel XII secolo.\nA 2 km Alburquerque, cittadina sulla sommit\u00e0 della Sierra del \"Puerto de Centinela\" sulla frontiera portoghese con l'abitato completamente chiuso da mura del XIII secolo sovrastate da un grande maschio merlato chiuso a sua volta da una cerchia di mura che contengono anche una chiesa romanica in rovina.\nFeste.\nCome in tutte le citt\u00e0 spagnole anche a Badajoz si organizzano con cura le feste patronali e quelle della \"Semana Santa\" che non si discostano da quelle delle altre citt\u00e0. La domenica delle Palme vengono adornati balconi e finestre di rami di palme che vengono poi lasciate fino a consumazione. Dal luned\u00ec fino al Venerd\u00ec Santo ogni giorno si hanno folkloristiche processioni dei vari quartieri precedute dai tamburini che battono un ritmo funebre e dai \"pasos\" pesanti e grandi gruppi lignei che rappresentano scene della Passione tolti dalle chiese dove sono custoditi portati a braccia e seguiti da incappucciati in ricchi costumi.\nAltre feste sono quelle di \"San Juan\" in giugno con la celebrazione di corride, balli e danze, della \"Navidad\" il Natale con fastose celebrazioni religiose, luminarie e fuochi artificiali, del carnevale che oltre alle solite feste ha la singolarit\u00e0 dell\"entierro de la sardina\" (seppellimento della sardina) nell'ultima notte di carnevale in cui tradizionalmente un gruppo di persone vestite a lutto fra scherzi e battute provvedeva a seppellire un fantoccio di carnevale entro una bara costituita da un truogolo per maiali, non si sa perch\u00e9 il fantoccio venne chiamato sardina e oggi invece del fantoccio si mette un'immagine di sardina entro la bara del truogolo.\n\u00c8 pure singolare la festa \"Almossassa\" in cui si rievoca la fondazione della citt\u00e0 nell'Alcazaba dove si incontra due fazioni: quella di Marvan, il fondatore, composta da bianchi e mori in costumi dell'epoca a lui favorevoli e la fazione di Omeya gruppo di persone che rappresentano una corte musulmana.\nA Badajoz si fanno anche tre \"romerias\" con le modalit\u00e0 seguite anche nelle altre citt\u00e0 spagnole si tratta di pellegrinaggi a piedi o con mezzi di trasporto a Santuari della zona che ai riti religiosi uniscono feste con colazioni sull'erba, danze e canti, se sono svolte a piedi alla partenza al mattino vengono distribuiti panini, bocconcini fritti e liquore d'anice come generi di conforto, finiti il viaggio e i riti religiosi segue la colazione con viveri trasportati da un carro al seguito e la festa. Le \"romerias\" di Badajoz sono al Santuario di \"San Isidro\" alla \"pradera del santo\" di cui si pu\u00f2 avere un'idea dal famoso dipinto del Goya dal titolo \"La pradera de San Isidro\", quella \"de la Botea\" e quella di \"San Vicente de Alcantara\".\nTrasporto.\nLa citt\u00e0 \u00e8 collegata attraverso l'Aeroporto di Badajoz-Talavera La Real che serve anche il capoluogo dell'Estremadura, M\u00e9rida. \u00c8 collegata alla rete ferroviaria attraverso la Stazione di Badajoz."}
{"id": "137052", "revid": "1131898", "url": "https://it.wikipedia.org/wiki?curid=137052", "title": "Badalona", "text": "Badalona \u00e8 un comune spagnolo di 216.201 abitanti (2007) situato nella comunit\u00e0 autonoma della Catalogna. \u00c8 una delle citt\u00e0 pi\u00f9 antiche della Catalogna. Con un tipico clima mediterraneo e una spiaggia di circa cinque chilometri, Badalona \u00e8 una meta turistica di grande richiamo, insieme alla vicina Barcellona.\nSuddivisione amministrativa.\nIl territorio comunale \u00e8 suddiviso in sei distretti:"}
{"id": "137053", "revid": "110157", "url": "https://it.wikipedia.org/wiki?curid=137053", "title": "Badar\u00e1n", "text": "Badar\u00e1n \u00e8 un comune spagnolo di 689 abitanti situato nella comunit\u00e0 autonoma di La Rioja."}
{"id": "137054", "revid": "287204", "url": "https://it.wikipedia.org/wiki?curid=137054", "title": "B\u00e1denas", "text": "B\u00e1denas \u00e8 un comune spagnolo di 25 abitanti situato nella comunit\u00e0 autonoma dell'Aragona."}
{"id": "137055", "revid": "671029", "url": "https://it.wikipedia.org/wiki?curid=137055", "title": "Badia del Vall\u00e8s", "text": "Badia del Vall\u00e8s, precedentemente chiamata Ciudad Badia, \u00e8 un comune spagnolo di 14.714 abitanti, situato nella comunit\u00e0 autonoma della Catalogna.\nIl comune venne creato nel 1996 come distaccamento di parte di Barber\u00e0 del Vall\u00e8s e di Cerdanyola del Vall\u00e8s."}
{"id": "137056", "revid": "110157", "url": "https://it.wikipedia.org/wiki?curid=137056", "title": "Badolatosa", "text": "Badolatosa \u00e8 un comune spagnolo di 3.176 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Genil."}
{"id": "137059", "revid": "7", "url": "https://it.wikipedia.org/wiki?curid=137059", "title": "Tegole dolci", "text": ""}
{"id": "137060", "revid": "6923", "url": "https://it.wikipedia.org/wiki?curid=137060", "title": "Apollinare di Laodicea", "text": " Studi\u00f2 ad Alessandria e ad Antiochia, divenne vescovo di Laodicea nel 360.\nBiografia.\nTeologo erudito, amico di Atanasio di Alessandria e difensore del credo niceno, polemizz\u00f2 contro pagani, manichei, contro Origene e contro Ario. Nella sua lotta antiariana, a partire dal 352, enfatizz\u00f2 la natura divina di Cristo a scapito di quella umana, cadendo in una posizione cristologica eterodossa, detta da lui apollinarismo.\nCondannato dai sinodi di Roma del 374 e 377, di Alessandria del 378, di Antiochia del 379 e dal concilio ecumenico di Costantinopoli del 381, Apollinare costitu\u00ec ad Antiochia una comunit\u00e0 con una propria gerarchia ecclesiastica ma l'imperatore Teodosio I (379-395), con una ordinanza imperiale del 388, lo condann\u00f2 all'esilio. \nAlla sua morte, alcuni seguaci tornarono nell'ortodossia, altri abbracciarono il monofisismo di Eutiche.\nOpere.\nI suoi scritti sono andati perduti tranne le \"Parafrasi dei Salmi\" in esametri, la \"Professione di fede\", la \"De unione corporis et divinitatis in Christo\", la \"De Fide et incarnatione\" e la \"Lettera a Dionisio\". La sua opera pi\u00f9 importante, \"Demostratio incarnationis divinae\", si trova in frammenti di citazioni nell\"'Antirrheticus\" \"adversus Apollinarem\" di Gregorio di Nissa (PG, 45).\nDottrina.\nGli apollinaristi affermano che Cristo non ha un'anima razionale come l'uomo, avendo nell'incarnazione il Verbo assunto un corpo senza l'anima, per cui le manifestazioni della vita intellettiva dell'anima in Cristo sono dovute unicamente al Verbo. \nPolemizzando con gli ariani, Apollinare parte da Platone che nell'uomo distingue il corpo, l'anima sensitiva (\"psych\u00e9\") e l'anima intellettiva (\"nous\"); il Verbo divino assume della natura umana soltanto il corpo e l'anima sensitiva ma non l'anima intellettiva, perch\u00e9 per Apollinare nell'unione, nella loro integrit\u00e0, di due nature in s\u00e9 perfette come quella umana e quella divina, verrebbe diminuita la natura divina; occorre dunque che nell'unione sia mutilata la natura umana. Infatti, sostiene Apollinare, in un uomo completo deve esistere il peccato, che deriva dalla volont\u00e0, dallo spirito; dunque, per salvare l'impeccabilit\u00e0 di Cristo, \u00e8 necessario eliminare l'anima intellettiva. A conferma della sua tesi \u00e8 il versetto di Giovanni apostolo ed evangelista, \"il Verbo si fece carne\" (1,14), che Apollinare interpreta nello stretto senso di corpo e psiche.\nSecondo gli oppositori, negando la completa natura umana in Cristo si mette in discussione la sua opera redentrice perch\u00e9 i cristiani dovrebbero vedere in Cristo, oltre che Dio, un uomo in tutto eguale a loro, che soffre e muore come loro e per loro."}
{"id": "137061", "revid": "1048993", "url": "https://it.wikipedia.org/wiki?curid=137061", "title": "Jim Abrahams", "text": "Carriera.\nLa prima parte della sua carriera fu caratterizzata dalla collaborazione con i fratelli David e Jerry Zucker. Tra i principali lavori di questo trio hanno avuto particolare successo \"Ridere per ridere\" (1977); \"L'aereo pi\u00f9 pazzo del mondo\" (1980); \"Top Secret!\" (1984) e \"Per favore, ammazzatemi mia moglie\" (1986).\nLa premiata ditta Zucker/Abrahams/Zucker (altres\u00ec denominata \"ZAZ\" negli Stati Uniti d'America) vinse un \"BAFTA Award\" per la sceneggiatura comica del film \"Una pallottola spuntata\", e ci\u00f2 permise a Abrahams di poter raccogliere i fondi per dirigere un film da solo. La sua prima opera solitaria fu \"Affari d'oro\" del 1988, pellicola comico-demenziale in cui ebbe una parte anche Michele Placido.\nDopo il satirico \"Roxy - Il ritorno di una stella\" (1990; sull'arroganza delle \"rock-star\" e sulle smanie delle giovani generazioni) il successo arriv\u00f2 con \"Hot Shots!\" (1991), catacomica parodia di \"Top Gun\" in cui recit\u00f2 anche Valeria Golino. Di due anni dopo \u00e8 il seguito \"Hot Shots! 2\", satira in cui l'eroico pilota del film precedente viene richiamato alle armi per liberare gli ostaggi americani dal dittatore Saddam Hussein. Dopo aver avuto anche un'esperienza come produttore, Abrahams torn\u00f2 dietro la macchina da presa nel 1997 con \"First do no harm\" (che non arriv\u00f2 nella sale italiane) e nel 1999 con \"Mafia!\", in cui ironizza sul cinema \"mafioso\" di Francis Ford Coppola e Martin Scorsese."}
{"id": "137062", "revid": "1705737", "url": "https://it.wikipedia.org/wiki?curid=137062", "title": "Lynyrd Skynyrd", "text": "I Lynyrd Skynyrd (pronuncia ) sono una band rock statunitense formatasi a Jacksonville, in Florida nel 1964, esponente del Southern rock. La band acquist\u00f2 importanza durante gli anni settanta, capeggiata dal cantante e principale autore dei testi Ronnie Van Zant, fino alla sua morte avvenuta in un incidente aereo nel 1977 assieme ad altri due componenti della band: il chitarrista e cantante Steve Gaines e sua sorella, la corista Cassie Gaines. I restanti membri si riunirono nel 1987 per un tour commemorativo durante il quale il posto di cantante fu rivestito da Johnny Van Zant, fratello di Ronnie. Da allora la band ha continuato a fare tour e a registrare. Dal 2010 tra i suoi membri storici sono rimasti i chitarristi Gary Rossington (uno dei fondatori) e Rickey Medlocke, che aveva fatto parte della band nel biennio 1970-71, in qualit\u00e0 di batterista, cantante e mandolinista, rientrandovi nel 1997 come chitarrista.Il gruppo \u00e8 stato inserito nella Rock and Roll Hall of Fame il 13 marzo 2006, e sono stati inseriti al 95\u00ba posto nella lista dei 100 migliori artisti secondo Rolling Stone.\nI primi anni.\nNell'estate del 1964, gli amici adolescenti Ronnie Van Zant, Allen Collins e Gary Rossington, formarono il gruppo \"The Noble Five\", che poi cambi\u00f2 nome nel 1965 in \"My Backyard\", quando Larry Junstrom e Bob Burns si trasferirono a Jacksonville, Florida. Le loro prime influenze appartenevano alla British invasion come Free, The Yardbirds, The Rolling Stones e The Beatles, cos\u00ec come al blues del sud e al country &amp; western music degli Allman Brothers. Nel 1968, il gruppo vinse un concorso tra band locali e con il premio in denaro registrarono le canzoni \"Need All My Friends\" e \"Michelle\", singolo di debutto uscito con l'etichetta locale Shade Tree Records. Si guadagnarono inoltre la possibilit\u00e0 di aprire molti concerti per la band californiana di rock psichedelico Strawberry Alarm Clock.\nNel 1970 Van Zant volle scegliere un nuovo nome per il gruppo. Furono presi in considerazione \"One Percent\" e \"The Noble Five\" prima che il gruppo optasse per \"Leonard Skinnerd\", un omaggio ironico a Leonard Skinner, un insegnante di educazione fisica alla Robert E. Lee High School noto per essere un attivo sostenitore dalla politica repressiva contro la moda maschile dei capelli lunghi, deceduto nel 2010.\nNonostante la conflittualit\u00e0 dei loro rapporti al liceo, i membri della band svilupparono negli anni successivi un rapporto amichevole con Skinner e lo invitarono a presentarli in un concerto al Memorial Coliseum di Jacksonville.\nNel 1970, la band inizi\u00f2 un periodo di prove continue presso la \"Hell House\", una fattoria isolata a Green Cove Springs (Florida), cittadina nei dintorni di Jacksonville per Alan Walden, che in seguito sarebbe diventato il loro manager per la neonata Hustler's Inc fino al 1974, quando la gestione pass\u00f2 a Pete Rudge. In questo periodo il \"roadie\" Billy Powell si un\u00ec al gruppo come tastierista.\nI Lynyrd Skynyrd continuarono a suonare in giro per il sud degli States nei primi anni settanta, costruendo il proprio rock blues, duro e potente come la propria immagine. \nGli anni d'oro 1973-1977.\nVan Zant spos\u00f2 la propria fidanzata Judy nel 1972.\nNel 1972, Leon Wilkeson rimpiazz\u00f2 Larry Junstrom al basso. Wilkeson se ne and\u00f2 appena prima dell'inizio delle registrazioni del primo album. Il chitarrista degli Strawberry Alarm Clock, Ed King, fu chiamato a rimpiazzarlo. \nIl gruppo, con 7 componenti, adott\u00f2 la forma ortografica pi\u00f9 nota, poco prima della pubblicazione dell'album, intitolato appunto \"(Pronounced 'Leh-'n\u00e9rd 'Skin-'n\u00e9rd)\". Album prodotto dal musicista Al Kooper, come i due successivi.\nQuando l'album fu completato, Van Zant inform\u00f2 King che lo considerava il peggior bassista che egli avesse mai sentito. Per questo sugger\u00ec lo spostamento di King alla chitarra, cos\u00ec da poter riprodurre dal vivo il suono a tre chitarre adottato in studio. Cosa che divenne ben presto la caratteristica distintiva del gruppo.\nIl produttore Al Kooper rimase impressionato dalla band, che gi\u00e0 allora si chiamava Lynyrd Skynyrd, durante una performance nel 1972 in un club di Atlanta chiamato \"Funocchio's\" e li mise sotto contratto per la MCA Records. Egli produsse il primo album del 1973 \"(Pronounced 'Leh-'n\u00e9rd 'Skin-'n\u00e9rd)\" che conteneva \"Free Bird\", un tributo a Duane Allman degli The Allman Brothers Band da poco deceduto. Il disco fu pubblicato il 13 agosto 1973 senza per\u00f2 la partecipazione completa di Leon Wilkeson (egli infatti aveva lasciato la band poco prima della registrazione dell'album, ma torn\u00f2 poco dopo su invito di Van Zant, ed \u00e8 infatti raffigurato sulla copertina del disco) sostituito momentaneamente dal chitarrista dei Strawberry Alarm Clock, Ed King che suon\u00f2 le partiture di basso e chitarra in alcune canzoni. \"Free Bird\" fu trasmesso dalle radio nazionali arrivando fin alla posizione 19 della classifica Billboard Hot 100 diventando un'icona rock. Curiosit\u00e0 vuole che la canzone sia diventata causa e oggetto di un tipico clich\u00e9 del rock and roll, cio\u00e8 urlare il nome della canzone che si vuole sentire.\nLo zoccolo duro dei fan continu\u00f2 a crescere rapidamente durante il 1973, anche grazie al fatto di avere fatto da apertura ai The Who durante il tour americano di \"Quadrophenia\". Durante uno di questi show, al Cow Palace in California, Gli Who si rifiutarono di salire sul palco dopo i Lynyrd Skynyrd perch\u00e9 la folla continuava a chiamarli a gran voce. Il secondo album del 1974 \"Second Helping\", coincise con l'esplosione della band. Il singolo \"Sweet Home Alabama\" (numero 8 in classifica nell'agosto 1974) nacque come risposta ad \"Alabama\" e \"Southern Man\" di Neil Young. In risposta alla risposta, Warren Zevon registr\u00f2 il pezzo \"Play It All Night Long\". Tuttavia la convinzione che Van Zant e Young fossero reciprocamente ostili, per quanto diffusa, era falsa; entrambi apprezzavano la musica dell'altro e parlarono spesso di collaborare insieme. Young esegu\u00ec canzoni dei Lynyrd Skynyrd nei propri concerti e durante il concerto tributo a Van Zant. \"Second Helping\" arriv\u00f2 al numero 12 delle classifiche e fu pi\u00f9 volte disco di platino. Il gruppo and\u00f2 in tour nel Regno Unito nel 1975 (insieme ai Golden Earring) e nel 1976 (con i The Rolling Stones).\nNel luglio del 1974 i Lynyrd Skynyrd furono il gruppo di cartello del \"Ozark Music Festival\", che alcune stime definirono uno degli eventi rock pi\u00f9 grandi della storia, con un pubblico di 350.000 persone.\nNel 1975, King e Burns lasciarono la band, e Burns venne rimpiazzato da Artimus Pyle. Il primo album della nuova formazione \"Nuthin' Fancy\" divenne il loro primo disco ad entrare nei Top Ten. Forte di un successo come \"Saturday Night Special\" (n. 27 della classifica di Billboard). \"Gimme Back My Bullets\" segu\u00ec nel 1976 senza per\u00f2 ottenere lo stesso successo dei due precedenti dischi, conseguenza del quale fu il licenziamento di Kooper. Nel dicembre del 1975 Leslie Hawkins, Cassie Gaines e JoJo Billingsley si unirono al gruppo. Il chitarrista Steve Gaines, fratello della corista Cassie Gaines, rimpiazz\u00f2 King nel 1976, proprio in tempo per registrare il doppio dal vivo \"One More from the Road\", secondo lavoro ad entrare nei primi dieci in classifica.\nIl sesto album degli Skynyrd, \"Street Survivors\", fu pubblicato il 17 ottobre del 1977. Sar\u00e0 l'ultimo lavoro della formazione originale.\nL'incidente aereo e scioglimento.\nLa leggenda dei Lynyrd Skynyrd subisce un durissimo colpo a causa di un incidente aereo il 20 ottobre 1977, tre giorni dopo l'uscita di \"Street Survivors\". Un volo charter che stava portando la band a Baton Rouge (Louisiana) per una data del tour, a causa di problemi di carburante, si schiant\u00f2 in una palude vicino a Gillsburg (Mississippi). L'impatto uccise sul colpo il chitarrista e cantante Steve Gaines, la corista Cassie Gaines, sorella di Steve, l'assistente all'organizzazione del tour Dean Kilpatrick, il pilota Walter McCreary e il co-pilota William Gray. Il cantante Ronnie Van Zant, sbalzato fuori dal velivolo a causa della violenza dell'impatto con il terreno, mor\u00ec poco dopo l'incidente a causa delle gravissime ferite riportate. Gli altri membri della band restarono feriti, anche in modo molto serio. Allen Collins sub\u00ec la rottura di una vertebra cervicale, sia Collins che Leon Wilkeson rischiarono l'amputazione di un arto, Leon ebbe numerose lesioni interne e un polmone perforato. Gary Rossington si ruppe un piede ed un braccio, e rischi\u00f2 di vedersi amputato quest'ultimo a causa di una paralisi, poi fortunatamente recuperata del tutto. Leslie Hawkins si ruppe il collo in tre punti ed ebbe il viso sfigurato da gravi lacerazioni.\nIntanto \"Street Survivors\" fu il secondo album della band ad arrivare al disco di platino, arrivando al numero 5 della classifica statunitense. Il singolo \"What's Your Name\" raggiunse il numero 13 della classifica nel gennaio 1978. La copertina originale era caratterizzata da una fotografia della band, in particolare Steve Gaines, avvolto dalle fiamme. In segno di rispetto per i defunti (e su richiesta di Teresa Gaines, la vedova di Steve), la MCA Records ritir\u00f2 la copertina originale e lo sostitu\u00ec con un'immagine simile della band davanti a un semplice sfondo nero. Trent'anni pi\u00f9 tardi, per la versione deluxe di \"Street Survivors\", la versione originale della copertina fu restaurata e distribuita nuovamente.\nI Lynyrd Skynyrd si sciolsero dopo la tragedia aerea, riunendosi una sola volta per eseguire una versione strumentale di \"Free Bird\" nel gennaio 1979. Collins, Rossington, Powell e Pyle eseguirono la canzone con Charlie Daniels e membri della sua band. Leon Wilkeson, che era ancora in fase di fisioterapia per il braccio sinistro malamente rotto, era presente, insieme a Judy Van Zant, Teresa Gaines, JoJo Billingsley e Leslie Hawkins.\nIntervallo (1977-1986).\nRossington e Collins formarono The Rossington-Collins Band tra il 1980 e il 1982, evitando i contatti con Johnny Van Zant per evitare di suscitare sospetti sul ritorno della band, con due album all'attivo. Pyle var\u00f2 il progetto The Artimus Pyle Band nel 1982. Collins fond\u00f2 la The Allen Collins Band. Ma la tragedia era ancora dietro l'angolo e nel 1986 Collins si schiant\u00f2 con la propria auto, che stava guidando in stato di ebbrezza, uccidendo la sua fidanzata sul colpo e restando del tutto paralizzato dalla vita in gi\u00f9.\nLa \"reunion\" (dal 1987 in poi).\nRossington, Powell, King e Wilkeson decidono di rimettere insieme il gruppo nel 1987, insieme al fratello minore di Van Zant, Johnny Van Zant che assume il ruolo di cantante e di principale compositore dei pezzi. Le condizioni di Collins gli permettono di partecipare al progetto solo come direttore artistico.\nLeon Wilkeson, bassista degli Skynyrd sin dal 1972, muore per problemi renali ed epatici il 27 luglio del 2001.\nIl 28 novembre 2005 la Rock and Roll Hall of Fame annuncia che i Lynyrd Skynyrd saranno i prossimi a fare il loro ingresso insieme a Black Sabbath, Blondie, Miles Davis e Sex Pistols. La cerimonia si \u00e8 svolta al Waldorf Astoria Hotel a Manhattan il 13 marzo 2006. I Lynyrd Skynyrd erano gi\u00e0 stati nominati 7 volte in precedenza.\nNell'arco dei successivi tre anni, i Lynyrd Skynyrd perdono 3 membri:\nLa sfortuna sembra colpire anche gli ex membri giacch\u00e9, sempre per un cancro, il 24 giugno 2010 muore Jojo Billingsley, ex corista del gruppo.\nIl 22 agosto 2018 Ed King muore all'et\u00e0 di 68 anni a causa di un cancro che stava combattendo da tempo nella sua casa di Nashville in Tennessee\nLa vedova di Ronnie Van Zant, Judy, gestisce uno dei locali di musica dal vivo pi\u00f9 importanti di Jacksonville, il \"Freebird Live\", ad un solo isolato dall'oceano a Jacksonville Beach (Florida).\nLa Rock and Roll Hall of Fame e il riconoscimento tardivo.\nI fan dei Lynyrd Skynyrd si sono spesso lamentati del fatto che la band sia stata a lungo ignorata dalla Rock and Roll Hall of Fame, salvo poi essere inseriti nel 2006. Qualcuno sostiene che la causa sia da ricercarsi nella controversa immagine sudista, che ha come simbolo la bandiera Confederata, considerata da molti razzista. Bisogna per\u00f2 sottolineare che la bandiera in questione \u00e8 stata usata anche da molti altri artisti provenienti dal sud degli USA, tra cui Elvis Presley e Dolly Parton, e che la spinta conservatrice sembra pi\u00f9 dovuta alla \"nuova gestione\" di Johnny. Per favorire l'ingresso della band nella Hall of Fame, nel febbraio 2005 il cantante Charlie Daniels pubblic\u00f2 una lettera on-line accompagnata da una petizione diretta, chiedendo ai fan di firmarla per sostenerla. Paradossalmente, la canzone \"Free Bird\" fa parte della lista delle \"500 canzoni che hanno caratterizzato il rock\" stilata nel 2010 proprio dalla Rock and Roll Hall of Fame.\nIdee politiche e sociali.\nSin dai primi album pubblicati, con brani come \"The Ballad of Courtis Loew\", la band testimonia una profonda sensibilit\u00e0 e apertura sui temi razziali e in nessun caso, attraverso testi o comportamenti, la band \"originale\" ha mai lanciato alcun messaggio di intolleranza o di schieramento politico esplicito. L'impressione quindi \u00e8 che lo stile musicale originale fosse rivolto alla suggestione nostalgica di un'America d'altri tempi, interpretabile come conservatorismo con gli occhi di oggi. Al contrario la nuova formazione dei Lynyrd Skynyrd ha continuato a glorificare la loro immagine di conservatori \"redneck\", scegliendo per esempio di suonare per la convention Repubblicana del 2004 e utilizzando sul palco proiezioni in cui la bandiera confederata si sovrappone e copre la bandiera statunitense. Spesso prima di \"Sweet home Alabama\" viene suonato L'inizio di \"God Save the South\", l'inno confederato.\nMolti fan si presentano ai concerti avvolti nella bandiera Confederata, e Johnny Van Zant fa lo stesso nella seconda parte dello show. Un'altra motivazione su cui si \u00e8 spesso speculato \u00e8 che, essendo solo due dei membri fondatori ancora nella band, essa sia solamente l'ombra di quella originale."}
{"id": "137063", "revid": "124189129", "url": "https://it.wikipedia.org/wiki?curid=137063", "title": "Progetto per un nuovo secolo americano", "text": "Il Progetto per un nuovo secolo americano o PNAC (Project for the New American Century) \u00e8 un istituto di ricerca con sede a Washington. Tra i suoi fondatori spiccano Dick Cheney e Donald Rumsfeld.\nI membri odierni e precedenti includerebbero svariati deputati del Partito Repubblicano e dell'amministrazione Bush, compresi Paul Wolfowitz, Jeb Bush, Richard Perle, Richard Armitage, Lewis Libby, William J. Bennett, Zalmay Khalilzad, Michael Ledeen e Ellen Bork (moglie di Robert Bork). Gran parte delle idee del PNAC e dei suoi membri sono associati col movimento neoconservatore.\nNell'organigramma del PNAC figurano sette membri del personale a tempo pieno, che si aggiungono al suo consiglio di amministrazione.\nStoria.\nInizi\u00f2 i suoi primi passi nella primavera del 1997 in forma di organizzazione non profit, con lo scopo di promuovere \"La leadership globale americana\". Il presidente \u00e8 William Kristol, direttore di \"the Weekly Standard\" nonch\u00e9 prestigiosa firma della TV Fox News. L'iniziativa di costituirlo \u00e8 partita dal New Citizenship Project, un'organizzazione non-profit finanziata dalla Sarah Scaife Foundation, dalla John M. Olin Foundation e dalla Bradley Foundation\nIl PNAC e i suoi membri hanno insistito a lungo affinch\u00e9 gli Stati Uniti abbandonassero il trattato per la limitazione dei missili anti-balistici (Anti-Ballistic Missile Treaty - 1972), stipulato fra gli USA e l'Unione Sovietica, da cui gli USA si sono tirati indietro nel 2002. Il PNAC propose anche di puntare al controllo dei nuovi \"territori internazionali\" dello spazio e del \"cyberspazio\" e peror\u00f2 la creazione di un nuovo servizio militare - Forze Spaziali U.S.A. - con la missione del controllo spaziale. Nel 1998, Donald Rumsfeld presiedette una commissione bipartitica sul Trattato USA per i Missili Balistici volta al raggiungimento di questi obiettivi. Alcuni analisti discutono sul fatto che la guerra USA contro l'Iraq, cominciata nel marzo 2003 con nome in codice Operazione Iraq Libero, non sia altro che il primo passo verso l'attuazione di questi obiettivi.\nIl rapporto \"Ricostruire le difese dell'America\" del 2000.\nNel settembre 2000, il PNAC pubblic\u00f2 un rapporto di novanta pagine intitolato \"Ricostruire le difese dell'America: strategie, forze e risorse per un nuovo secolo\", proseguendo \"nella convinzione che l'America dovrebbe cercare di preservare ed estendere la sua posizione di leadership globale mantenendo la superiorit\u00e0 delle forze armate USA\". Il rapporto \u00e8 stato argomento di molte discussioni e analisi.\nIl gruppo \u00e8 dell'idea che quando la diplomazia o le sanzioni falliscono, gli Stati Uniti dovrebbero essere preparati ad intraprendere azioni militari. Il PNAC dibatte sul fatto che l'attuale spiegamento di forze da Guerra Fredda sia obsoleto e che tale spiegamento deve riflettere i compiti post-Guerra Fredda che le forze USA sono state chiamate a portare avanti.\nCompiti di polizia come il mantenimento della pace nei Balcani e l'imposizione di zone interdette al volo in Iraq hanno logorato e ridotto la prontezza delle forze USA. Il PNAC raccomanda l'invio di un nuovo dispiegamento di forze USA presso nuove e permanenti basi militari strategicamente collocate. Basi permanenti semplificano gli sforzi delle forze armate, consentendo di mantenersi pronti e di ridurre il movimento delle flotte. Inoltre l'esercito dovrebbe essere ampliato, equipaggiato e addestrato per i ruoli di peacekeeping che \u00e8 chiamato a svolgere in modo sempre crescente. Queste forze di polizia globali dovrebbero avere la facolt\u00e0 di salvaguardare la legge e l'ordine nel mondo in accordo con gli interessi degli Stati Uniti. Il PNAC sostiene anche che il governo degli Stati Uniti dovrebbe avvantaggiarsi della sua superiorit\u00e0 militare ed economica per guadagnare una incontestabile superiorit\u00e0 attraverso tutti i mezzi possibili, comprese le forze militari.\nNel testo in questione, a proposito del processo di trasformazione della difesa e della strategia USA, troviamo una precisazione cruciale, molto dibattuta alla luce dei successivi eventi degli attentati dell'11 settembre 2001: \u00abInoltre, il processo di trasformazione, anche se porter\u00e0 un cambiamento rivoluzionario, risulter\u00e0 molto lungo, se non si dovesse verificare un evento catastrofico e catalizzante, come una nuova Pearl Harbor\u00bb \nLa posizione del PNAC sulla presenza militare in Iraq.\nIl rapporto del 2000 \"Ricostruire le difese dell'America\" raccomanda di migliorare la pianificazione e lo spiegamento militare in Iraq per ridurre gli sforzi dovuti all'imposizione della zona interdetta al volo (No Fly Zone) e alleggerire le porta-aerei. Il gruppo usa il successo degli Stati Uniti nella Guerra del Golfo come esempio del perch\u00e9 il mondo necessita della potenza militare americana. Proseguendo, il rapporto dichiara che \"mentre il conflitto irrisolto in Iraq fornisce un'immediata giustificazione (per la presenza militare USA), la necessit\u00e0 di una presenza sostanziale delle forze americane nel Golfo trascende la questione del regime di Saddam Hussein\" e \"inoltre sul lungo termine, l'Iran pu\u00f2 dimostrarsi una grossa minaccia agli interessi USA nel Golfo analogamente all'Iraq. E anche se migliorassero le relazioni USA-Iran, mantenere le forze militari in avanguardia nella regione sarebbe un elemento essenziale nella strategia di sicurezza degli USA, visti gli interessi americani di lunga data in quelle zone\".\nIl contenuto.\nIl PNAC ha svolto una funzione piuttosto controversa. Alcuni hanno sollevato obiezioni sul fatto che il progetto fosse volto al dominio economico e militare di terra, spazio, e cyberspazio da parte degli Stati Uniti, cos\u00ec da instaurare il predominio americano negli affari globali (Pax Americana) per il futuro - da qui il termine \"Nuovo Secolo Americano\" basato sull'idea che il XX secolo fosse stato il \"secolo americano\".\nIl sito ufficiale del PNAC indica chiaramente i \"propositi fondamentali\" del gruppo:\nIl PNAC ha anche fatto una \"dichiarazione di principi\" all'atto della fondazione nel 1997:\nIl PNAC \u00e8 a favore di \"una politica di forza militare e di chiarezza morale\" che include:\nControversie.\nIl PNAC \u00e8 stato al centro di notevoli critiche e controversie, sia fra membri di sinistra, sia di destra. Critici da entrambe le parti dibattono sulla premessa se la \"leadership mondiale\" statunitense sia desiderabile per il mondo o anche solo per gli Stati Uniti. Le critiche pi\u00f9 aspre al PNAC affermano che rappresenti una preoccupante ambiguit\u00e0 l'agenda imperiale di espansionismo e dominio globale delle forze armate USA. I critici delle relazioni internazionali degli USA guardano con risentimento all'azzardata posizione del PNAC per mantenere la situazione di privilegio degli USA come unica superpotenza mondiale, ed anche come mezzo per realizzare il controverso \"nuovo ordine mondiale\".\nI sostenitori del progetto rispondono che gli obiettivi del PNAC non sono fondamentalmente differenti da altre misure conservatrici di politica estera prese in passato. I conservatori sono stati tradizionalmente a favore di un'America militarmente forte e promuovono posizioni aggressive da intraprendere per il paese quando i suoi interessi sono minacciati. .\nCritiche alla posizione sull'Iraq.\nNel 1998, a seguito della forte riluttanza irachena a cooperare con le ispezioni dell'ONU per gli ordigni nucleari, i membri del PNAC, compresi Donald Rumsfeld e Paul Wolfowitz, scrissero al presidente, Bill Clinton, spronandolo a rimuovere Saddam Hussein dal potere usando l'influenza diplomatica e politica, e la potenza militare USA. La lettera diceva che Saddam voleva porsi come minaccia agli Stati Uniti, ai suoi alleati nel Medio Oriente e alle risorse di petrolio nella regione se fosse riuscito ad ottenere armi di distruzione di massa. La lettera dichiarava anche \"la politica americana non pu\u00f2 continuare ad essere paralizzata da una mal indirizzata insistenza sull'unanimit\u00e0 nel Consiglio di Sicurezza dell'ONU\". Si argomentava inoltre che una guerra con l'Iraq sarebbe giustificata dallo spregio di Saddam Hussein per la politica di \"contenimento\" dell'ONU e per la sua persistente minaccia agli interessi degli Stati Uniti.\nMolti critici dell'invasione dell'Iraq guidata dagli USA hanno sostenuto che l'atteggiamento \"prepotente\" con cui gli USA hanno spinto la comunit\u00e0 internazionale ad appoggiare la guerra in Iraq del 2003, e il fatto che la guerra and\u00f2 avanti nonostante le riserve di parte di tale comunit\u00e0, derivi dalla posizione ricoperta da importanti esponenti neo-conservatori nell'amministrazione Bush. Alcuni critici dell'amministrazione Bush considerano la lettera del 1998 al presidente Clinton come una \"pistola fumante\", che mostra che una seconda Guerra del Golfo era una conclusione prevista. Questi critici vedono nella lettera una prova delle opinioni di Rumsfeld, Wolfowitz e Perle, cinque anni prima dell'invasione dell'Iraq. Rory Bremner, citando la lettera disse \"questo \u00e8 quello che vogliono e basta -cambio di regime-, non Blair, non l'ONU, non Hans Blix, non Francia, Germania, Russia, Cina, non la minaccia del terrorismo, o le riserve arabe, o la mancanza di prove, o le marce per la pace, nemmeno il nostro coraggioso Jack Straw potranno pararsi sulla loro strada.\" George Monbiot, citando la lettera disse \"pretendere che questa battaglia inizi e finisca in Iraq richiede una negazione volontaria del contesto in cui si svolge. Questo contesto \u00e8 un chiaro tentativo da parte della superpotenza di modellare il mondo su di s\u00e9.\"\nAlcuni sostenitori della guerra sostengono che non fu una conclusione prevista, a meno che non si assuma che Saddam Hussein avrebbe continuato nella sua intransigenza e che Francia, Russia, Germania e Cina avrebbero continuato a bloccare l'unanimit\u00e0 al consiglio di sicurezza dell'ONU. Essi rilevano che l'opposizione nel consiglio di sicurezza ONU incoraggi\u00f2 Saddam nella sua convinzione che tattiche attendiste avrebbero funzionato e che le sanzioni sarebbero infine state tolte. Nel 2003, gli USA guidarono un'invasione dell'Iraq, nonostante non fossero riusciti ad ottenere una seconda risoluzione del consiglio di sicurezza dell'ONU su tale questione.\nL'amministrazione Bush.\nDopo l'elezione del 2000 di George W. Bush, molti membri del PNAC vennero nominati in posti chiave all'interno della nuova amministrazione presidenziale:"}
{"id": "137064", "revid": "773636", "url": "https://it.wikipedia.org/wiki?curid=137064", "title": "PNAC", "text": ""}
{"id": "137065", "revid": "1305772", "url": "https://it.wikipedia.org/wiki?curid=137065", "title": "OAV (disambigua)", "text": ""}
{"id": "137066", "revid": "110157", "url": "https://it.wikipedia.org/wiki?curid=137066", "title": "Badules", "text": "Badules \u00e8 un comune spagnolo di 112 abitanti situato nella comunit\u00e0 autonoma dell'Aragona."}
{"id": "137067", "revid": "767487", "url": "https://it.wikipedia.org/wiki?curid=137067", "title": "Ba\u00e9lls", "text": "Ba\u00e9lls \u00e8 un comune spagnolo di 144 abitanti situato nella comunit\u00e0 autonoma dell'Aragona."}
{"id": "137068", "revid": "15756", "url": "https://it.wikipedia.org/wiki?curid=137068", "title": "Baena", "text": "Baena \u00e8 un comune spagnolo di 19.155 abitanti situato nella comunit\u00e0 autonoma dell'Andalusia nella fertile Campi\u00f1a. Il nucleo urbano \u00e8 attraversato dal fiume Marbella, affluente del Guadajoz, che attraversa il territorio comunale. La parte alta del capoluogo detta l\"Almedina \"\nconserva quasi intatta la cinta muraria medioevale e la struttura urbanistica araba. Accanto alla citt\u00e0 antica, nella pianura si trova la citt\u00e0 moderna dotata di ampie vie e di aspetto cosmopolita. La sua economia si basa sull'agricoltura dedicata principalmente all'olivo, alla vite e in parte al grano. L'olio di oliva vergine prodotto localmente gode del marchio di origine controllata e cos\u00ec pure il vino della qualit\u00e0 \"Montilla-Moriles\" che si produce in parte anche qui oltre che a Montilla e Moriles. \u00c8 presente anche un'attivit\u00e0 commerciale, industriale e artigiana nel campo del tessile, delle confezioni, delle ceramiche e delle produzioni alimentari.\nIl suo nome \u00e8 derivato dal toponimo \"Bayyana\" datole dagli Arabi.\nStoria.\nL'abitato di Baena esistette gi\u00e0 in epoca preistorica e in seguito furono gli Iberi a popolare la zona lasciando resti che documentano la loro presenza come la famosa scultura del \"leone iberico\" detto popolarmente la \"Leonessa di Baena\" che si trova ora nel Museo archeologico nazionale di Madrid e una sua copia in bronzo in Plaza Palacio a Baena. Durante il successivo dominio romano la citt\u00e0, che prese o conserv\u00f2 il nome iberico, di \"Iponuba\" o \"Iponoba\"si schier\u00f2 contro Viriate nel 140 a.C. e successivamente fu con Cesare nella guerra contro Pompeo.\nDell'occupazione visigota successiva a quella romana si hanno poche notizie ma alcuni reperti archeologici come la celebre \"croce visigota\" di cui si conserva una copia nel museo storico locale essendo l'originale nel museo nazionale di archeologia. Agli Arabi \u00e8 dovuta l'attuale collocazione di Baena perch\u00e9, come era loro abitudine, costruivano preferibilmente le loro citt\u00e0 in posti elevati pi\u00f9 facilmente difendibili. Sulla cima del colle costruirono infatti il castello le fortificazioni e la moschea, sulla quale fu poi costruita la chiesa di Santa Maria la Mayor. Nel secolo X la citt\u00e0 fu presa dal muladi ribelle Umar Ben Hatsun e nel secolo successivo appartenne alla \"cora di Cabra\" (cora \u00e8 un termine arabo che significa distretto, provincia in termini moderni). Ferdinando III di Castiglia detto \"Il Santo\" la conquist\u00f2 nel 1240 senza combattere per resa concordta dei Musulmani. Nel 1241 Ferdinando III l'assegn\u00f2 a suo fratello Alfonso de Leon che la ripopol\u00f2 di Cristiani. Pi\u00f9 tardi pass\u00f2 a don Diego Gonzales de Cordoba che ricevette il titolo di \"Conte di Cabra\" nel 1455. Fino al secolo XIX quando furono abolite le signorie feudali la citt\u00e0 rimase ai Gonzales.\nNei secoli successivi e in particolare nel secolo XVI la citt\u00e0 crebbe demograficamente ed economicamente, ma nel sec XVII sub\u00ec la stessa crisi delle altre citt\u00e0 spagnole causata dalle epidemie di peste e dall'andamento climatico che present\u00f2 per alcuni anni estati aride e secche e inverni eccezionalmente piovosi con danni all'agricoltura. L'agricoltura si risollev\u00f2 nel secolo XVIII rimasero per\u00f2 il latifondo e la scarsa ripartizione delle terre del periodo medievale. Non valsero a modificare la situazione l'abolizione delle signorie feudali e l'emanazione della legge di \"demortisacion\" con la quale si confisc\u00f2 la cosiddetta \"mano morta\" cio\u00e8 l'insieme di beni immobili incedibili e dispensati dal pagamento delle imposte erariali in mano agli enti soprattutto ecclesiastici perch\u00e9 questi beni messi all'asta furono acquistati dalle famiglie pi\u00f9 ricche e non frazionati fra pi\u00f9 persone come era nelle intenzioni del governo che voleva creare una nuova classe imprenditoriale pi\u00f9 attiva e aperta agli sviluppi moderni dell'economia.\nNel 1854 la citt\u00e0, come altre localit\u00e0 dell'Andalusia, fu colpita a causa delle scarse condizioni igieniche da un'epidemia di colera che provoc\u00f2 diverse vittime nella popolazione.\nLa citt\u00e0 si riprese nel secolo successivo, si modernizz\u00f2 e meccanizz\u00f2 l'agricoltura, si cur\u00f2 la produzione con attenzione ai prodotti alimentari di pregio e si ebbe anche una sia pur limitata industrializzazione, sicch\u00e9 le condizioni economiche della comunit\u00e0 sono oggi soddisfacenti nell'ambito generale della crescita dell'economia spagnola inserita a pieno titolo nella Comunit\u00e0 Europea.\nDintorni.\nA 19\u00a0km Castro del R\u00edo, citt\u00e0 di origine romana sul fiume Guadajoz che conserva alcuni interessanti edifici.\nA 28\u00a0km Alcaudete, cittadina dominata dalle rovine dell'Alc\u00e1zar arabo.\nA 44\u00a0km Martos, citt\u00e0 di origini romane con alcuni edifici monumentali.\nFeste.\nLa \"Semana Santa\" si svolge secondo le modalit\u00e0 tipiche dell'Andalusia, di diverso c'\u00e8 la presenza del cosiddetto \"Jud\u00edo\" che col suo tamburo percorre le strade vestito con una giacchetta rossa, pantaloni neri, fazzoletto di seta al collo che ha in testa un elmo ricco di piume multicolori e con una coda di crini di cavallo bianchi o neri.\nIn luglio e in agosto in giorni diversi ci sono le feste patronali dei vari quartieri, nel mese di maggio ci sono le \"Cruces\" e in ogni quartiere viene eretta una grande croce ornata di fiori attorno alla quale si fa festa e che partecipa al concorso a premi indetto dal comune per le croci giudicate pi\u00f9 belle; c'\u00e8 anche nello stesso mese la festa di \"San isidro\". In giugno si svolge la festa della \"Virgen Blanca de la Alegr\u00eda\", in settembre si hanno le feste della \"Virgen de la Angustias\" (\"Madonna Addolorata\"), il \"D\u00eda de Jes\u00fas\" e la festa in onore della \"N.tra S.ra de Guadalupe\". In ottobre c'\u00e8 la \"Feria Real\" e in maggio le \"Jornadas Musicales de Primavera\"."}
{"id": "137069", "revid": "1318658", "url": "https://it.wikipedia.org/wiki?curid=137069", "title": "Baeza", "text": "Baeza \u00e8 un comune spagnolo di 16.253 (2009) abitanti situato nella comunit\u00e0 autonoma dell'Andalusia.\nLa cittadina \u00e8 associata dall'UNESCO a \u00dabeda come patrimonio dell'umanit\u00e0 per avere saputo entrambe conservare le caratteristiche di centri rinascimentali che si rifanno all'Umanesimo e Rinascimento italiano.\n\u00c8 posta nella comarca de la Loma, non distante dal fiume Guadalquivir. \nStoria.\nBaeza fu fondata dai Romani che la chiamarono Vivatia ed ebbe notevole splendore sotto i Visigoti, gli Arabi e dopo la scoperta dell'America.\nBaeza fece parte del regno Al-Andalus durante la dominazione araba della penisola Iberica. Fu riconquistata, dal re Ferdinando III di Castiglia nel 1227, divenendo un punto chiave per la riconquista dell\u2019Andalusia; che si concluse con la presa di Granada nel 1492, sotto il regno di Isabella la cattolica. I suoi cittadini furono poi scelti per ripopolare Granada (nuova capitale del regno cristiano) installandosi nell'odierno quartiere (barrio) dell'Albayz\u00edn.\nMonumenti e luoghi d'interesse.\nCentro monumentale della vita della citt\u00e0 \u00e8 la \"Plaza del Ayuntamiento\", sulla quale si affacciano l\"Ayuntamiento\" (municipio) rinascimentale del 1559 e le rovine del Convento di san Francesco, rinascimentale del XVI secolo, che fu distrutto nel XIX secolo. Poco distante \u00e8 la chiesa romanica di san Paolo, del Duecento. Su una vasta piazza, con al centro una fontana detta \"fuente de Santa Mar\u00eda\" del 1564, sorge la Cattedrale, edificio gotico-rinascimentale, eretto fra il 1567 e il 1593 su una preesistente moschea. A fianco della cattedrale sorgono le \"Casas Consistoriales altas\", in pietra scura del secolo XVI.\nIl Palacio de Jabalquinto, grande costruzione dei secoli XV-XVI ospita il seminario di san Filippo Neri alla destra del quale c'\u00e8 l'antica Universit\u00e0, oggi collegio, costruita nel 1595. Nei pressi c'\u00e8 la chiesa della santa Croce, romanica del XII secolo. Nel \"Paseo\" dove convergono varie vie s'innalza la Torre dell'orologio, del Duecento, e poco distante la chiesa di sant'Andrea, gotica, eretta dal 1500 al 1520. La piazza del Popolo ha al centro la \"Fuente de los Leones\", fontana con la statua romana forse della dea Cibele e intorno le \"Casas Consistoriales bajas\" e la \"casa del P\u00f3pulo\" entrambe del XVI secolo, la \"Carnicer\u00eda\", antico macello pubblico del 1548 e la \"Puerta del P\u00f3pulo\", porta merlata del 1526."}
{"id": "137070", "revid": "22475", "url": "https://it.wikipedia.org/wiki?curid=137070", "title": "Bag\u00e0", "text": "Bag\u00e0 \u00e8 un comune spagnolo di 2.115 abitanti situato nella comunit\u00e0 autonoma della Catalogna."}
{"id": "137071", "revid": "110157", "url": "https://it.wikipedia.org/wiki?curid=137071", "title": "B\u00e1guena", "text": "B\u00e1guena \u00e8 un comune spagnolo di 463 abitanti situato nella comunit\u00e0 autonoma dell'Aragona."}
{"id": "137072", "revid": "110157", "url": "https://it.wikipedia.org/wiki?curid=137072", "title": "Bag\u00fc\u00e9s", "text": "Bag\u00fc\u00e9s \u00e8 un comune spagnolo di 39 abitanti situato nella comunit\u00e0 autonoma dell'Aragona.\nMonumenti e luoghi d'interesse.\nChiesa de los Santos Juli\u00e1n y Basilisa - La chiesa fu edificata nel corso dell'XI secolo in stile romanico ed in origine era dipendente da San Juan de La Pe\u00f1a. Nel 1966 furono scoperte meravigliose decorazioni pittoriche romaniche, che adornavano l'abside e le pareti della navata. Le pitture sono ora conservate nel Museo Diocesano de Jaca. Sull'abside figura l\"'Ascensione di Cristo\", in una mandorla circondata da angeli. Nel registro mediano sono presenti gli \"Apostoli con la Vergine\". In basso sono rappresentati \"Cristo in croce tra i ladroni\", la \"Salita al Calvario\" e le \"Sante donne al sepolcro\". Le pareti laterali erano coperte da numerose file sovrapposte di affreschi: quelle della zona superiore erano dedicate alla \"Genesi\", le altre alla \"vita di Cristo\". La parete meridionale si trova in condizioni migliori di quella settentrionale e sono rappresentati vari personaggi in un atteggiamento vivo e spesso agitato e si muovono entro cornici architettoniche; vi sono per\u00f2 poche tonalit\u00e0 cromatiche: ocra rosso, ocra giallo, verde e azzurro, mentre le pieghe sono indicate semplicemente mediante marcate linee scure. Sono stati fatti notare rapporti con Saint-Savin. Il complesso dovrebbe risalire al primo quarto del XII secolo ."}
{"id": "137073", "revid": "767487", "url": "https://it.wikipedia.org/wiki?curid=137073", "title": "Bahab\u00f3n", "text": "Bahab\u00f3n \u00e8 un comune spagnolo di 191 abitanti situato nella comunit\u00e0 autonoma di Castiglia e Le\u00f3n."}
{"id": "137074", "revid": "76069", "url": "https://it.wikipedia.org/wiki?curid=137074", "title": "Bahab\u00f3n de Esgueva", "text": "Bahab\u00f3n de Esgueva \u00e8 un comune spagnolo di 73 abitanti situato nella comunit\u00e0 autonoma di Castiglia e Le\u00f3n."}
{"id": "137075", "revid": "110157", "url": "https://it.wikipedia.org/wiki?curid=137075", "title": "Baides", "text": "Baides \u00e8 un comune spagnolo di 73 abitanti situato nella comunit\u00e0 autonoma di Castiglia-La Mancia."}
{"id": "137076", "revid": "88740", "url": "https://it.wikipedia.org/wiki?curid=137076", "title": "Placido Rizzotto (film)", "text": "Placido Rizzotto \u00e8 un film italiano del 2000 diretto da Pasquale Scimeca.\nTrama.\nIl film narra la vita e l'impegno politico del sindacalista Placido Rizzotto, segretario della Camera del Lavoro di Corleone, rapito e ucciso da sicari di Luciano Liggio il 10 marzo 1948.\nRiprese.\nIl film \u00e8 stato girato a Isnello, nella provincia di Palermo.\nDistribuzione.\nIl film \u00e8 stato presentato all'interno della sezione Cinema del Presente alla 57\u00aa Mostra Internazionale del Cinema di Venezia.\nAccoglienza.\nLa pellicola \u00e8 stata criticata da esponenti storici della sinistra come Emanuele Macaluso e Ottaviano Del Turco, contrariati dalla scelta del regista di non fare alcun riferimento circa la militanza di Rizzotto nel Partito Socialista Italiano."}
{"id": "137077", "revid": "287204", "url": "https://it.wikipedia.org/wiki?curid=137077", "title": "Bail\u00e9n", "text": "Bail\u00e9n \u00e8 un comune spagnolo di 17.593 abitanti situato nella comunit\u00e0 autonoma dell'Andalusia.\nLa citt\u00e0 di Bailen \u00e8 un territorio molto ricco da un punto di vista culturale a causa della sua eredit\u00e0 storica caratterizzata nella quale noi possiamo apprezzare il dinamismo e la creativit\u00e0 di espressioni culturali andalusiane. Incrocio di strade immemorabile ed accesso naturale alla valle del Guadalquivir dalla pianura castigliano-manchiega, il ricco passato storico di Bail\u00e9n rimane simboleggiato in una serie di avvenimenti militari di fama universale:\nLa Battaglia di Ba\u00e9cula che affronta le legioni romane e cartaginesi nel 208 a.C. determina l'origine della Hispania Romana.\nLa Battaglia dei Bassopiani di Tolosa nell'anno 1212 suppone la caduta del potere Almohadi ed il principio della Riconquista cristiana dell'Andalusia.\nLa Battaglia di Bail\u00e9n di 1808 simboleggia il principio della Guerra dell'Indipendenza e l'inizio della Spagna Contemporanea.\nOrigini ed Etimologia.\nLe origini di Bail\u00e9n, come quello dell'immensa maggioranza delle citt\u00e0 della Spagna, si perdono nella notte dei tempi ed incominciano a riscuotere vita quando gli Iberici prendono contatto coi popoli colonizzatori pi\u00f9 colti del millennio anteriore a Ges\u00f9 Cristo, fenici, greci, cartaginesi e romani, sorgendo cos\u00ec le prime notizie dalla sua esistenza e trasmettendosi la sua situazione geografica, le sue abitudini, il suo modo di vivere e le sue leggende che sono storia. I primi riferimenti bibliografici ed il primo nome coi quali si conosce al nostro paese \u00e8 quello di Baritto, vocabolo di origine turdetano che sembra essere originato dal villaggio fenicio esistente. Pi\u00f9 tardi fu conosciuto dai greci come Baikol e Besur. Gi\u00e0 in epoca romana fu chiamata coi nomi di Ba\u00e9cula-Caecilia e Ba\u00e9cula-betica. Civilt\u00e0 che videro solo in lei una zona di sfruttamento, per essere la strada Ba\u00e9cula-C\u00e1stulo (Bail\u00e9n-Linares) un posto ricco in giacimenti di piombo, argento, oro e rame.\nStoria antica.\nNel 237 a.C. il generale cartaginese Am\u00edlcare Barca comincia la conquista del sud della Penisola Iberica senza dimenticarsi degli importanti villaggi minerari della regione. Nel 208 a.C. da quando erano passati otto anni che era cominciata la Seconda Guerra Punica tra romana e cartaginesi, Publio Cornelio Scipione detto \"L'Africano\" ed Asdr\u00fabale Barca, fratello di Annibale, si affrontano sui campi di Bail\u00e9n, il confronto fu favorevole al primo in una battaglia decisiva che determin\u00f2 il declino del potere cartaginese nel Mediterraneo ed l'inizio della Hispania romana. L'ultimo dei Barca, Asdrubale pot\u00e9 fuggire dalla sconfitta di Ba\u00e9cula nel 208, arruol\u00f2 soldati ed attrezzi e si diresse verso l'Italia seguendo i passi di suo fratello Annibale. Il passo verso la valle del Guadalquivir rimaneva libero per i romani, Scipione install\u00f2 i suoi veterani Italici e comincia la profonda e duratura romanizzazione della Betica\nLa Battaglia.\nA Bail\u00e9n il 19 luglio 1808 si svolse una battaglia, dove il generale francese Dupont, accerchiato e sconfitto dalle truppe spagnole del generale Casta\u00f1os, firm\u00f2 la resa dei suoi 18.000 soldati e rientr\u00f2 in patria (ove fu processato e condannato al carcere per questo fatto)."}
{"id": "137078", "revid": "1602064", "url": "https://it.wikipedia.org/wiki?curid=137078", "title": "Bailo (Spagna)", "text": " \nBailo \u00e8 un comune spagnolo di 243 abitanti situato nella comunit\u00e0 autonoma dell'Aragona.\nFa parte della comarca della Jacetania. Il suo pane, di alto livello qualitatitivo, \u00e8 molto apprezzato in regione."}
{"id": "137079", "revid": "110157", "url": "https://it.wikipedia.org/wiki?curid=137079", "title": "Baiona (Spagna)", "text": "Baiona \u00e8 un comune spagnolo di 11.337 abitanti situato nella comunit\u00e0 autonoma della Galizia."}
{"id": "137080", "revid": "110157", "url": "https://it.wikipedia.org/wiki?curid=137080", "title": "Baix Pallars", "text": "Baix Pallars \u00e8 un comune spagnolo di 359 abitanti situato nella comunit\u00e0 autonoma della Catalogna."}
{"id": "137081", "revid": "110157", "url": "https://it.wikipedia.org/wiki?curid=137081", "title": "Bakaiku", "text": "Bakaiku \u00e8 un comune spagnolo di 348 abitanti situato nella comunit\u00e0 autonoma della Navarra."}
{"id": "137082", "revid": "110157", "url": "https://it.wikipedia.org/wiki?curid=137082", "title": "Bakio", "text": "Bakio \u00e8 un comune spagnolo di 1.727 abitanti situato nella comunit\u00e0 autonoma dei Paesi Baschi."}
{"id": "137083", "revid": "933835", "url": "https://it.wikipedia.org/wiki?curid=137083", "title": "Balaguer", "text": "Balaguer \u00e8 un comune spagnolo di 15.240 abitanti situato nella comunit\u00e0 autonoma della Catalogna.\nBalaguer \u00e8 il capoluogo della comarca di Noguera, che fa parte della provincia di Lleida. Si trova a 233 m s.l.m. presso il fiume Segre, un tributario dell'Ebro.\nStoria.\nBalaguer fu tolta ai Mori da Ermengol VI di Urgell nel 1106; egli ne fece la sua nuova capitale e cos\u00ec rimase per tutti i successivo conti di Urgell.\nLa citt\u00e0 ha un ponte gotico, il \"Pont de Sant Miquel\", sul fiume Segre. Il ponte, distrutto durante la battaglia del \"Cap de Pont\" (1938), fu ricostruito dopo la guerra civile.\nUn'altra costruzione gotica \u00e8 la chiesa di Santa Maria Church, che si trova nella parte pi\u00f9 alta della citt\u00e0, accanto alle mura cittadine del 1400.\nLa parte storica della citt\u00e0 si trova nella riva destra del Segre ma, dopo la guerra civile spagnola, fu costruito un ponte moderno che diede inizio allo sviluppo di un moderno allargamento della citt\u00e0 sulla riva sinistra.\nLe forze di Franco entrarono per la prima volta in Catalogna, dall'Aragona, nel 1938 passando per il ponte di Balaguer.\nStemma.\n\"Escut caironat quarterat en sautor: 1r i 4t. d'or, 4 pals de gules; 2n. i 3r. escacat d'or i de sable. Per timbre una corona de comtal\".\n\"Scudo a losanga: inquartato in croce di Sant'Andrea: nel 1\u00b0 e 4\u00b0 d'oro, a quattro pali di rosso; nel 2\u00b0 e 3\u00b0 scaccato d'oro e di nero. Timbro: corona da conte\"."}
{"id": "137084", "revid": "110157", "url": "https://it.wikipedia.org/wiki?curid=137084", "title": "Balazote", "text": "Balazote \u00e8 un comune spagnolo situato nella comunit\u00e0 autonoma di Castiglia-La Mancia.\nStoria.\nNei pressi del paese \u00e8 stata ritrovata la celebre Bicha de Balazote."}
{"id": "137085", "revid": "767487", "url": "https://it.wikipedia.org/wiki?curid=137085", "title": "Balboa (Spagna)", "text": "Balboa \u00e8 un comune spagnolo di 439 abitanti situato nella comunit\u00e0 autonoma di Castiglia e Le\u00f3n."}
{"id": "137086", "revid": "110157", "url": "https://it.wikipedia.org/wiki?curid=137086", "title": "Balconch\u00e1n", "text": "Balconch\u00e1n \u00e8 un comune spagnolo di 28 abitanti situato nella comunit\u00e0 autonoma dell'Aragona."}
{"id": "137087", "revid": "110157", "url": "https://it.wikipedia.org/wiki?curid=137087", "title": "Baldellou", "text": "Baldellou \u00e8 un comune spagnolo di 133 abitanti situato nella comunit\u00e0 autonoma dell'Aragona.\nAppartiene a una subregione denominata Frangia d'Aragona. Lingua d'uso, \u00e8, da sempre, una variet\u00e0 del catalano occidentale con chiare influenze castigliane."}
{"id": "137088", "revid": "110157", "url": "https://it.wikipedia.org/wiki?curid=137088", "title": "Baleira", "text": " \nBaleira \u00e8 un comune spagnolo di 1.834 abitanti situato nella comunit\u00e0 autonoma della Galizia."}
{"id": "137089", "revid": "110157", "url": "https://it.wikipedia.org/wiki?curid=137089", "title": "Baleny\u00e0", "text": "Baleny\u00e0 \u00e8 un comune spagnolo di 3.213 abitanti situato nella comunit\u00e0 autonoma della Catalogna."}
{"id": "137090", "revid": "110157", "url": "https://it.wikipedia.org/wiki?curid=137090", "title": "Baliarrain", "text": "Baliarrain \u00e8 un comune spagnolo di 97 abitanti situato nella comunit\u00e0 autonoma dei Paesi Baschi."}
{"id": "137091", "revid": "110157", "url": "https://it.wikipedia.org/wiki?curid=137091", "title": "Ballesteros de Calatrava", "text": "Ballesteros de Calatrava \u00e8 un comune spagnolo di 416 abitanti situato nella comunit\u00e0 autonoma di Castiglia-La Mancia."}
{"id": "137092", "revid": "106908", "url": "https://it.wikipedia.org/wiki?curid=137092", "title": "Ballobar", "text": "Ballobar \u00e8 un comune spagnolo di 1.007 abitanti situato nella comunit\u00e0 autonoma dell'Aragona."}
{"id": "137093", "revid": "47767", "url": "https://it.wikipedia.org/wiki?curid=137093", "title": "Balmaseda", "text": "Balmaseda \u00e8 un comune spagnolo di 7.174 abitanti situato nella comunit\u00e0 autonoma dei Paesi Baschi.\nStoria.\nQui, il 5 novembre 1808, si svolse la battaglia di Balmaseda tra il Primo Impero francese e la Spagna, vinta dagli spagnoli."}
{"id": "137094", "revid": "110157", "url": "https://it.wikipedia.org/wiki?curid=137094", "title": "Balones", "text": "Balones \u00e8 un comune spagnolo situato nella comunit\u00e0 autonoma Valenciana."}
{"id": "137095", "revid": "110157", "url": "https://it.wikipedia.org/wiki?curid=137095", "title": "Balsa de Ves", "text": "Balsa de Ves \u00e8 un comune spagnolo situato nella comunit\u00e0 autonoma di Castiglia-La Mancia."}
{"id": "137096", "revid": "110157", "url": "https://it.wikipedia.org/wiki?curid=137096", "title": "Balsareny", "text": "Balsareny \u00e8 un comune spagnolo di 3.195 abitanti situato nella comunit\u00e0 autonoma della Catalogna."}
{"id": "137097", "revid": "110157", "url": "https://it.wikipedia.org/wiki?curid=137097", "title": "Baltan\u00e1s", "text": "Baltan\u00e1s \u00e8 un comune spagnolo di 1.496 abitanti situato nella comunit\u00e0 autonoma di Castiglia e Le\u00f3n."}
{"id": "137098", "revid": "110157", "url": "https://it.wikipedia.org/wiki?curid=137098", "title": "Baltar", "text": "Baltar \u00e8 un comune spagnolo di 1.233 abitanti situato nella comunit\u00e0 autonoma della Galizia."}
{"id": "137099", "revid": "110157", "url": "https://it.wikipedia.org/wiki?curid=137099", "title": "Ba\u00f1ares", "text": "Ba\u00f1ares \u00e8 un comune spagnolo di 389 abitanti situato nella comunit\u00e0 autonoma di La Rioja."}
{"id": "137100", "revid": "767487", "url": "https://it.wikipedia.org/wiki?curid=137100", "title": "Banast\u00e1s", "text": "Banast\u00e1s \u00e8 un comune spagnolo di 188 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "137101", "revid": "110157", "url": "https://it.wikipedia.org/wiki?curid=137101", "title": "Bande (Spagna)", "text": "Bande \u00e8 un comune spagnolo di 2.422 abitanti situato nella comunit\u00e0 autonoma della Galizia."}
{"id": "137102", "revid": "22475", "url": "https://it.wikipedia.org/wiki?curid=137102", "title": "Ba\u00f1ob\u00e1rez", "text": "Ba\u00f1ob\u00e1rez \u00e8 un comune spagnolo di 435 abitanti situato nella comunit\u00e0 autonoma di Castiglia e Le\u00f3n."}
{"id": "137103", "revid": "110157", "url": "https://it.wikipedia.org/wiki?curid=137103", "title": "Ba\u00f1\u00f3n", "text": "Ba\u00f1\u00f3n \u00e8 un comune spagnolo di 168 abitanti situato nella comunit\u00e0 autonoma dell'Aragona."}
{"id": "137104", "revid": "110157", "url": "https://it.wikipedia.org/wiki?curid=137104", "title": "Ba\u00f1os de Ebro", "text": "Ba\u00f1os de Ebro in \"castigliano\" e Ma\u00f1ueta in \"basco\", \u00e8 un comune spagnolo situato nella comunit\u00e0 autonoma dei Paesi Baschi."}
{"id": "137105", "revid": "110157", "url": "https://it.wikipedia.org/wiki?curid=137105", "title": "Ba\u00f1os de la Encina", "text": "Ba\u00f1os de la Encina \u00e8 un comune spagnolo di 2.686 abitanti situato nella comunit\u00e0 autonoma dell'Andalusia."}
{"id": "137106", "revid": "110157", "url": "https://it.wikipedia.org/wiki?curid=137106", "title": "Ba\u00f1os de Molgas", "text": "Ba\u00f1os de Molgas \u00e8 un comune spagnolo di 2.147 abitanti situato nella comunit\u00e0 autonoma della Galizia."}
{"id": "137107", "revid": "1305772", "url": "https://it.wikipedia.org/wiki?curid=137107", "title": "Ba\u00f1os de Montemayor", "text": "Ba\u00f1os de Montemayor \u00e8 un comune spagnolo di 737 abitanti situato nella comunit\u00e0 autonoma dell'Estremadura. \u00c8 una citt\u00e0 termale."}
{"id": "137108", "revid": "767487", "url": "https://it.wikipedia.org/wiki?curid=137108", "title": "Ba\u00f1os de Rioja", "text": "Ba\u00f1os de Rioja \u00e8 un comune spagnolo di 97 abitanti situato nella comunit\u00e0 autonoma di La Rioja."}
{"id": "137109", "revid": "110157", "url": "https://it.wikipedia.org/wiki?curid=137109", "title": "Ba\u00f1os de R\u00edo Tob\u00eda", "text": "Ba\u00f1os de R\u00edo Tob\u00eda \u00e8 un comune spagnolo di 1.621 abitanti situato nella comunit\u00e0 autonoma di La Rioja."}
{"id": "137110", "revid": "110157", "url": "https://it.wikipedia.org/wiki?curid=137110", "title": "Ba\u00f1os de Tajo", "text": "Ba\u00f1os de Tajo \u00e8 un comune spagnolo di 17 abitanti situato nella comunit\u00e0 autonoma di Castiglia-La Mancia."}
{"id": "137111", "revid": "22475", "url": "https://it.wikipedia.org/wiki?curid=137111", "title": "Ba\u00f1os de Valdearados", "text": "Ba\u00f1os de Valdearados \u00e8 un comune spagnolo di 350 abitanti situato nella comunit\u00e0 autonoma di Castiglia e Le\u00f3n."}
{"id": "137112", "revid": "110157", "url": "https://it.wikipedia.org/wiki?curid=137112", "title": "Ba\u00f1uelos", "text": "Ba\u00f1uelos \u00e8 un comune spagnolo di 17 abitanti situato nella comunit\u00e0 autonoma di Castiglia-La Mancia."}
{"id": "137113", "revid": "123410015", "url": "https://it.wikipedia.org/wiki?curid=137113", "title": "Luigi Pintor", "text": "Biografia.\nNasce a Roma da una famiglia antifascista della nobilt\u00e0 sarda: suo padre era Giuseppe Pintor - fratello di Fortunato, l'erudito bibliotecario del Senato, e del generale Pietro Pintor - e di Adelaide Dore.\nTrascorsa l'infanzia a Cagliari e acquisita la licenza ginnasiale, allo scoppio della seconda guerra mondiale lascia la Sardegna per raggiungere, con la madre e le due sorelle, la citt\u00e0 di Roma dove, poco tempo dopo, apprende della morte del padre.\nLa Resistenza.\nPrende parte giovanissimo alla guerra di liberazione partigiana dopo aver ricevuto da Napoli una \"lettera testamento\" del fratello maggiore Giaime, datata 28 novembre 1943. Due giorni dopo, il fratello, figura di spicco tra i giovani intellettuali antifascisti, sarebbe saltato su una mina mentre tentava di raggiungere, d'accordo con il Comando inglese, gruppi partigiani nel Lazio. Luigi Pintor combatte con i GAP (Gruppi di Azione Patriottica) romani sino al 14 maggio 1944; quel giorno, tradito da Guglielmo Blasi (un gappista che aveva partecipato all'attentato di via Rasella e che poi, arrestato per furto, era finito per entrare nel reparto speciale di polizia fascista denominato \"banda Koch\"), viene arrestato con Carlo Salinari, Franco Calamandrei e Silvio Serra.\nCon Serra, Pintor \u00e8 portato alla pensione Iaccarino, base della \"banda Koch\" e interrogato e torturato per otto giorni; viene poi rinchiuso a Regina Coeli insieme a Serra, nell'attesa della condanna a morte. Quando la sentenza sta per essere eseguita e Pintor \u00e8 riportato, con Serra ed altri quattro antifascisti, alla pensione Iaccarino, un intervento del Vaticano determina un rinvio e un nuovo trasferimento a Regina Coeli dei condannati. Per loro l'arrivo degli americani a Roma rappresenta la salvezza (anche se Serra sarebbe caduto l'anno dopo combattendo nel Ravennate).\nPintor giornalista.\nDopo la conclusione della seconda guerra mondiale, entra come giornalista ne \"l'Unit\u00e0\", dove svolge il ruolo di redattore politico e, successivamente, di condirettore dell'edizione di Roma. Si sposa con Marina Girelli, dalla quale avr\u00e0 il figlio Giaime e la figlia Roberta.\nNel 1962 viene eletto al X congresso membro del Comitato centrale del Partito Comunista Italiano, dove si opporr\u00e0 all'ipotesi amendoliana di unit\u00e0 delle sinistre. Nel 1965 lascia \"l'Unit\u00e0\" per contrasti con la direzione di Mario Alicata e svolge incarichi presso la segreteria del partito comunista.\nI lavori preparatori all'XI congresso del partito comunista vedono una forte contrapposizione tra l'ala di sinistra, che fa riferimento a Pietro Ingrao e la componente pi\u00f9 moderata del partito, capeggiata da Giorgio Amendola. L'ala sinistra sostiene in particolare alcune battaglie per la democrazia interna al partito e solleva la questione del \"modello di sviluppo\". Il congresso si conclude con un forte attacco agli ingraiani e Pintor viene trasferito al Comitato regionale della Sardegna, dove verr\u00e0 eletto nel 1968 alla Camera dei deputati.\nNell'agosto del 1968, dopo l'invasione della Cecoslovacchia, definita \"tragico evento\" da Luigi Longo, Natoli e Pintor votano contro nella sessione del Comitato centrale del PCI, prendendo in maniera netta le distanze dalla politica estera dell'Unione Sovietica e palesando il dissenso interno al partito. Nei lavori preparatori del XII congresso si schiera con Rossana Rossanda, Aldo Natoli, Massimo Caprara ed Eliseo Milani, sostenendo posizioni di sinistra. Viene riconfermato all'interno del Comitato centrale.\n\"Il manifesto\".\nPartecipa attivamente alla fondazione de \"il manifesto\", mensile diretto da Lucio Magri e Rossana Rossanda e a cui partecipano Lidia Menapace, Aldo Natoli, Valentino Parlato, Luciana Castellina e Ninetta Zandegiacomi. Il primo numero esce il 23 giugno 1969 con una tiratura di 55.000 copie e Pintor vi contribuisce con un articolo intitolato \"Un dialogo senza avvenire\", in riferimento al dialogo tra il PCI e la Democrazia Cristiana.\nLa rivista assume posizioni in contrasto con la linea maggioritaria del partito, che ne chiede la sospensione delle pubblicazioni. Il Comitato centrale del 25 novembre 1969 delibera la radiazione per Rossana Rossanda, Luigi Pintor e Aldo Natoli con l'accusa di \"frazionismo\". Successivamente viene adottato un provvedimento amministrativo per Lucio Magri e non vengono rinnovate le iscrizioni per Massimo Caprara, Valentino Parlato e Luciana Castellina.\nIl 28 aprile 1971 \"il manifesto\" diventa quotidiano e Pintor ne sar\u00e0 per molti anni direttore. L'impaginazione delle quattro facciate che lo costituiscono \u00e8 curata da Giuseppe Trevisani, la tiratura iniziale si aggira attorno alle 100.000 copie, ma scender\u00e0 successivamente attorno alle 30.000. Lo stipendio di ogni giornalista sarebbe stato quello di un operaio di quinto livello e le decisioni prese collegialmente.\nNel 1972 \u00e8 accanito sostenitore della presentazione del \"manifesto\" alle elezioni politiche alla Camera dei deputati; il \"manifesto\", che candida come capolista in tre circoscrizioni Pietro Valpreda e ha ottenuto nel corso della campagna elettorale grandi mobilitazioni di piazza, ricever\u00e0 un deludente 0,67 % dei consensi (224.313 voti), non riuscendo ad eleggere nessuno dei suoi candidati.\nNegli anni ottanta, dopo essere stato esponente del Partito di Unit\u00e0 Proletaria (PdUP) in cui \"il manifesto\" era precedentemente confluito, nel 1987 si ricandida con il Partito Comunista Italiano come indipendente e viene eletto alla Camera dei deputati.\nNel 1990 esce dal comitato editoriale de \"il manifesto\" lasciandone la direzione, ma continuando a collaborarvi, con i suoi corsivi considerati, anche dagli avversari politici, esempi di grande giornalismo; torner\u00e0 a dirigere il giornale dal 1991 al 1994.\nIl suo ultimo articolo risale al 24 aprile del 2003.\nMuore a Roma il 17 maggio dello stesso anno.\nAttivit\u00e0 di scrittore.\nCome scrittore ha pubblicato quasi tutti i suoi romanzi con la casa editrice Bollati Boringhieri, guidata dall'amico Giulio Bollati; in essi ha ripercorso la propria esperienza di vita.\nTra le opere principali si segnalano \"Parole al vento\" (1990); \"Servabo\" (1991); \"La signora Kirchgessner\" (1998); \"Il nespolo\" (2001) e \"I luoghi del delitto\" (2003).\nPer i tipi di Kaos Edizioni, Bollati Boringhieri e Manifestolibri sono state edite le raccolte dei suoi articoli. La casa editrice spagnola El Aleph Editores ha raccolto i romanzi \"La signora Kirchgessner\", \"Il nespolo\" e \"I luoghi del delitto\", pubblicandoli nel 2012 in un solo volume.\nOpere.\nSaggistica:\nNarrativa:"}
{"id": "137115", "revid": "122229232", "url": "https://it.wikipedia.org/wiki?curid=137115", "title": "Motore V10", "text": "Il V10 \u00e8 un motore con configurazione a V con 10 cilindri. I cilindri sono disposti su due bancate, composte da cinque cilindri ciascuna, angolate tra di loro.\nLa configurazione \"V10\" \u00e8 di per s\u00e9 poco equilibrata. In moto si generano vibrazioni sul piano verticale che si ripercuotono su tutta la lunghezza del motore. Diventa pertanto indispensabile inserire un controalbero che bilanci il motore riducendo cos\u00ec le vibrazioni. Per ridurre le vibrazioni, sia verticali che orizzontali, il miglior angolo di bancata con il quale realizzare questi motori \u00e8 quello di 72\u00b0.\nI motori V10 sono molto complessi, richiedendo l'utilizzo pesante del sistema CAD; per questo la loro introduzione sul mercato inizi\u00f2 solo negli anni ottanta. Per ridurre i costi di sviluppo, i motori V10 attuali sono basati sui motori V8, che per\u00f2 hanno un angolo di 90\u00b0, situazione non ottimale per l'equilibrio dei motori V10.\nImpiego.\nIl motore V10 \u00e8 piuttosto raro nelle vetture stradali, sulle quali subisce la concorrenza del bilanciato motore V12.\nNegli ultimi anni negli Stati Uniti d'America si \u00e8 registrato un incremento nell'impiego di questa tipologia di motori. La Dodge Viper utilizza un V10 da 8,0 L (poi portato a 8,3 L) di cilindrata derivato da un motore per veicoli commerciali montato sul pick-up Dodge Ram SRT-10. Questo motore eroga una potenza di 507 cv .\nIl V10 viene montato anche su i pick-up della Ford F250 e F350 e sul SUV Ford Escursion.\nLa Volkswagen Phaeton e il SUV Touareg possono montare, prime auto della loro categoria, un V10 a gasolio da 5.0L di cilindrata.\nLamborghini ha introdotto un suo motore V10 da 5.2L sulla Gallardo. Questo motore interrompe la tradizione dei motori V12 che aveva caratterizzato i modelli di punta della sua storia. Un motore V10 della stessa famiglia del propulsore Lamborghini viene montato anche sull'Audi R8 V10 da 5.2L, sportiva della casa tedesca. Di fatto, questo \u00e8 un motore di nuova progettazione realizzato per l'intero gruppo VAG.\nIl motore V10 venne introdotto nelle competizioni dalla Peugeot durante le fasi finali del campionato \"Endurance\" del 1990.\nFormula 1.\nRecentemente, l'impiego pi\u00f9 importante del V10 si \u00e8 avuto in Formula 1, dove venne introdotto dalla Renault e dalla Honda nel 1989 nella versione 3500\u00a0cm\u00b3, e montato sulla McLaren MP4/5 di Ayrton Senna e Alain Prost. Nel 1991, sulla Williams, debutta il nuovo motore V10 a valvole pneumatiche, che permette (insieme ad un eccellente telaio e alle sospensioni attive della squadra) di essere la vettura pi\u00f9 veloce in quell'annata e di dominare la successiva. Nel 1996, anche la Ferrari adotta il V10, sostituendo l'imponente V12, utilizzato dal 1989. Scelta dovuta ai nuovi regolamenti che obbligavano i propulsori a non superare i 3000 cc. Nel 2001, nuovi regolamenti obbligarono tutte le squadre ad utilizzare esclusivamente motori V10. Molto particolare quello della Renault nel 2002 e 2003 che aveva un angolo di bancata di 110\u00b0. L'ultima stagione della F1 da 3000\u00a0cc si \u00e8 avuta nel 2005 per poi cedere il campo a un nuovo regolamento con motori V8 a 90\u00b0 da 2400\u00a0cc.\nAltre categorie.\nDi derivazione F1 \u00e8 da ricordare il motore della BMW M5 e M6 da 507 CV.\nAltro motore da competizione V10 \u00e8 il Judd da 4.0L o 5.0L di cilindrata, utilizzato nelle gare del campionato \"Gran Turismo\" e di durata."}
{"id": "137116", "revid": "2232", "url": "https://it.wikipedia.org/wiki?curid=137116", "title": "Motore v10", "text": ""}
{"id": "137119", "revid": "124177367", "url": "https://it.wikipedia.org/wiki?curid=137119", "title": "Giaime Pintor", "text": "Biografia.\nNato in una famiglia della piccola nobilt\u00e0 sarda, era figlio di Adelaide Dore e di Giuseppe Pintor (1889-1941); questi era fratello di Fortunato, l'erudito bibliotecario del Senato, del generale Pietro Pintor (1880-1940) e del direttore generale dell'Africa settentrionale italiana Luigi Pintor (1882-1925).\nFratello di Luigi, giornalista futuro fondatore de \"il manifesto\", si laurea in giurisprudenza a Roma; si appassiona per\u00f2 al dibattito letterario (grazie anche alle frequentazioni del salotto dello zio diventato responsabile della Treccani) con Lucio Lombardo Radice, Antonio Amendola, Paolo Bufalini, Aldo Natoli e Ugo Natoli).\nFedele all'illuminismo perch\u00e9 convinto della progressiva e razionale affermazione culturale dell'uomo, pubblica fin dal 1938 su riviste quali \"Oggi\", \"La Ruota\", \"Aretusa\", \"Letteratura\", \"Campo di Marte\", \"Primato\", a volte anche usando gli pseudonimi di Mercurio e di Ugo Stille (nomignolo, questo, condiviso con l'amico Misha Kamenetzky, che in seguito l'avrebbe fatto proprio). Fu con Leone Ginzburg, Cesare Pavese e Massimo Mila tra i primi e pi\u00f9 efficaci collaboratori della casa editrice Einaudi. Nel 1939 e nel 1940, su invito del Gruppo Universitario Fascista, prese parte ai Littoriali della cultura e dell'arte classificandosi rispettivamente al 14\u00ba e al 3\u00ba posto per la letteratura.\nEstimatore della letteratura tedesca, studi\u00f2 Wolfgang Goethe e Friedrich Nietzsche (distanziandosi per\u00f2 da quest'ultimo per ci\u00f2 che concerne la teoria del superuomo) e tradusse le opere di Rainer Maria Rilke, Heinrich von Kleist e Hugo von Hofmannsthal. In collaborazione con il germanista Lionello Vincenti cur\u00f2, per il progetto \"Pantheon\" dell'editore Bompiani, la grande antologia \"Teatro tedesco\", che conteneva anche alcune sue traduzioni e una serie di brevi saggi critici. Inoltre cur\u00f2 nel 1942 un'edizione del \"Saggio sulla rivoluzione\" di Carlo Pisacane, in cui egli vide una matrice socialista.\nNel gennaio del 1943 fu membro della missione militare italiana presso il governo di Vichy. Dopo aver partecipato alla difesa di Roma dai tedeschi l'8 settembre 1943, si rec\u00f2 a Brindisi per arruolarsi per breve tempo nel nuovo esercito regio e, poi, a Napoli per unirsi a un gruppo di volontari organizzati dal generale Pavone. Infine si arruol\u00f2 nell'esercito britannico che gli affid\u00f2 il comando di un piccolo gruppo di soldati che avrebbe dovuto raggiungere i partigiani operanti nel Lazio. Sentitosi braccato dai nazisti, scrisse una lettera al fratello Luigi nella quale afferm\u00f2 l'importanza di aderire alla Resistenza.\nIl 1\u00ba dicembre del 1943 cerc\u00f2 di attraversare le linee nemiche e raggiungere Roma per combattere il nazifascismo, accompagnato dall'agente del S.O.E. Max Salvadori, conosciuto con il nome di battaglia di \"captain Sylvester\", in un punto considerato sicuro per l'attraversamento dell'assedio nazista. Mor\u00ec a soli 24 anni dilaniato da una mina che l'esercito tedesco aveva lasciato in Molise lungo il Volturno.\nLa desecretazione di alcuni documenti, ha permesso di scoprire che Pintor era stato reclutato dai servizi segreti inglesi a Napoli il 15 novembre 1943 con lo pseudonimo Stille. Risulta che non fu pagato e che la ragione del suo arruolamento era il patriottismo.\nDallo stesso fascicolo risulta che nel giugno 1944 i servizi segreti fecero pervenire alla famiglia di Pintor 200.000 lire a titolo di risarcimento, il certificato di patriota e una lettera di condoglianze.\nOpere: traduzioni, curatele, saggi, lettere.\nConsiderato da molti intellettuali come \"una delle promesse della letteratura italiana contemporanea\", uscirono, quasi tutte postume, poche sue opere:\nCarte personali.\nPresso l'Archivio centrale dello Stato a Roma, nel 1988 sono state depositate dalla famiglia le sue carte, con il vincolo di segretezza, sciolto poi nel 2012.\nDa una cantina della famiglia Pintor sono poi riemersi, solo recentemente, vari scritti che fanno parte dell'officina artistica del giovane intellettuale: un dramma filosofico teatrale in due atti intitolato \"Tempo perduto\", composto dai 'Dialoghi sulla vita di un uomo', probabilmente scritto nel 1941, dove \u00e8 la morte a dominare sulla scena, non come prodotto dell'azione, sostituita qui da un dialogo in un salotto, ma come evento in tragica connessione con la vita, e una riduzione cinematografica de La figlia del capitano di Pu\u0161kin, la quale non piacque al regista Mario Camerini. Mentre da una cassa, a lungo conservata dal nipote Giaime junior, \u00e8 emersa la traduzione inedita de \"La dittatura\" di Carl Schmitt, della quale si aveva notizia, ma finora irreperibile. Testimonianza della poliedricit\u00e0 del lavoro di Pintor, pensato per la nuova collana di Diritto e Politica, progettata assieme a Cesare Pavese."}
{"id": "137121", "revid": "599013", "url": "https://it.wikipedia.org/wiki?curid=137121", "title": "Oop", "text": ""}
{"id": "137122", "revid": "1305887", "url": "https://it.wikipedia.org/wiki?curid=137122", "title": "Muhammad Ali", "text": "\u00c8 considerato uno dei pi\u00f9 grandi pugili di tutti i tempi. Tra i maggiori e pi\u00f9 apprezzati atleti della storia, sin dagli inizi di carriera, Ali si contraddistinse come una figura carismatica, controversa e polarizzante sia dentro sia fuori dal ring di pugilato. Il suo impatto mediatico e soprattutto sociale non ebbe precedenti nel mondo agonistico. \u00c8 tra gli sportivi pi\u00f9 conosciuti di sempre, essendo stato nominato \"sportivo del secolo\" da periodici quali \"Sports Illustrated\" e \"personalit\u00e0 sportiva del secolo\" dalla BBC. Fu inoltre autore di diversi best seller come \"The Greatest: My Own Story\" e \"The Soul of a Butterfly\".\nAli, inizialmente conosciuto con il nome di battesimo Cassius Clay, incominci\u00f2 ad allenarsi all'et\u00e0 di 11 anni. Vinse l'oro olimpico ai Giochi di Roma nel 1960 e nel 1964, all'et\u00e0 di 22 anni, conquist\u00f2 il titolo mondiale dei pesi massimi sconfiggendo a sorpresa il temuto e potente campione in carica Sonny Liston. Successivamente si un\u00ec alla setta afroamericana Nation of Islam (NOI) di Elijah Muhammad, cambiando legalmente il suo nome in Muhammad Ali e promuovendo inizialmente il concetto di separatismo nero. Con una visione d'insieme profondamente influenzata dalla sua ammirazione per il mentore Malcolm X, pi\u00f9 tardi anche Ali lasci\u00f2 la NOI, aderendo prima al sunnismo e poi praticando il sufismo, oltre a sostenere l'idea di integrazione razziale.\nNel 1967, tre anni dopo la conquista del campionato mondiale, Ali si rifiut\u00f2 di combattere nella Guerra del Vietnam per via della sua religione e della sua opposizione al conflitto. Per questo, fu arrestato e accusato di renitenza alla leva, oltre a essere privato del titolo iridato. Non combatt\u00e9 per i successivi tre anni. L'appello di Ali fece strada sino alla Corte suprema degli Stati Uniti d'America, che annull\u00f2 la sua condanna nel 1971. La sua battaglia come obiettore di coscienza lo rese un'icona nella controcultura degli anni sessanta.\n\u00c8 l'unico peso massimo a essere stato campione lineare per tre occasioni: nel 1964, 1974 e infine nel 1978. Tra il 25 febbraio e il 19 settembre 1964 fu inoltre campione indiscusso della divisione. Detiene il maggior numero di premi \"pugile dell'anno\", assegnato da \"The Ring\", avendo vinto tale riconoscimento nel 1963, 1966, 1972, 1974, 1975 e 1978.\nSoprannominato \"The Greatest\" (\"Il pi\u00f9 grande\"), Ali \u00e8 stato protagonista di alcuni dei pi\u00f9 importanti e famosi eventi del mondo pugilistico. Tra questi vi furono la prima controversa sfida contro Sonny Liston, i tre aspramente combattuti match con l'irriducibile rivale Joe Frazier, e il cosiddetto \"Rumble in the Jungle\", il drammatico incontro nel 1974 in Zaire contro il campione in carica George Foreman, dove riconquist\u00f2 i titoli persi sette anni prima.\nIn un'era dove molti pugili lasciavano parlare i propri manager, Ali, ispirato dal wrestler Gorgeous George, si ritagli\u00f2 il proprio spazio divenendo famoso come personaggio provocatorio e stravagante. Prese infatti il controllo di numerose conferenze stampa e interviste, parlando liberamente anche di problemi non legati al pugilato. Con il proprio carisma si contraddistinse inoltre come uno dei principali innovatori della pratica del trash-talking nel mondo sportivo. Trasform\u00f2 profondamente il ruolo e l'immagine del pugile afroamericano negli Stati Uniti, diventando punto di riferimento del Potere nero. Secondo la scrittrice Joyce Carol Oates, fu uno dei pochi atleti a \"definire con i suoi termini la propria reputazione pubblica\".\nNel 1984 gli fu diagnosticata la sindrome di Parkinson, attribuita alla sua professione e che lo port\u00f2 a un graduale declino fisico nel corso dei decenni successivi. Malgrado tali disagi, anche dopo il suo ritiro dal mondo sportivo, Ali rimase impegnato in numerose azioni umanitarie, sino alla morte avvenuta il 3 giugno 2016.\nBiografia.\nCassius Marcellus Clay nacque il 17 gennaio 1942 a Louisville, nel Kentucky, e gli fu imposto lo stesso nome di suo padre, Cassius Marcellus sr. (1912-1990), che a sua volta portava nome e cognome di un politico abolizionista del XIX secolo.\nPer parte di padre Cassius Clay era di origine malgascia e nativo statunitense di terza generazione, mentre per quella di madre, Odessa Lee Grady (1917-1994), era di ascendenza afroamericana con un nonno bianco, un bisnonno irlandese di Ennis (Clare), localit\u00e0 di cui ottenne la cittadinanza onoraria nel 2009. Bench\u00e9 Cassius Marcellus sr. fosse metodista, acconsent\u00ec che Odessa crescesse i figli nel credo battista.\nCassius Marcellus jr. aveva un fratello minore, Rudolph Valentine, poi noto come Rahman Ali dopo la sua conversione all'Islam. Crebbe in un contesto di segregazione razziale. La madre Odessa ripercorse un episodio in cui fu negato al figlio di comprare una bottiglietta d'acqua a un negozio: \"Non gli diedero la bottiglietta per via del suo colore. Quella vicenda lo colp\u00ec profondamente\". Fu particolarmente scosso anche dal brutale assassinio di Emmett Till nel 1955, il che port\u00f2 Clay e un amico di colore a tirar fuori la loro frustrazione compiendo atti vandalici su una stazione di smistamento locale.\nFu indirizzato al pugilato dal poliziotto di Louisville Joe E. Martin, che lo incontr\u00f2 mentre, dodicenne, inveiva contro chi aveva rubato la sua bicicletta minacciando di malmenarlo. Il poliziotto gli consigli\u00f2 di imparare prima a boxare e lo port\u00f2 alla palestra Columbia, dove inizi\u00f2 a mettere in mostra il suo talento.\nAli nella sua vita si spos\u00f2 quattro volte ed ebbe sette figlie e due figli. Si spos\u00f2 la prima volta con Sonji Roi nel 1964, una donna conosciuta solo un mese prima, ed ebbe due figlie da relazioni extra-coniugali: Miya e Kualiah. Muhammad e Sonji divorziarono nel 1966 perch\u00e9 lei rifiutava di cambiare il suo stile di pettinatura e vestiario all'occidentale, in particolare si stirava i capelli e questo era visto da lui come retaggio della schiavit\u00f9 dove i capelli crespi erano considerati antiestetici.\nNel 1967 Ali si spos\u00f2 con Belinda Boyd, una ragazza di otto anni pi\u00f9 giovane. Ebbero quattro figli: Maryum, nata nel 1968, Jamillah e Liban, nate entrambe nel 1970 e Muhammad Ali Jr., nato nel 1972.\nNel 1976 i due divorziarono, a causa di una relazione tra Ali e Veronica Porsche, un'attrice e modella; nel 1977 il pugile spos\u00f2 Veronica e insieme ebbero due figlie: Hana, nata un paio di anni prima, e Laila, nata nel dicembre del 1977, che divenne un'eccellente pugile professionista.\nNel 1986 Muhammad e Veronica divorziarono e alla fine di quell'anno l'ex-campione si spos\u00f2 con Yolanda \"Lonnie\" Ali, la figlia di due vecchi amici dei suoi genitori. Qualche anno dopo adottarono un bambino di nome Asaad Amin.\nIl 20 dicembre 2014, Ali venne ricoverato in ospedale per un caso delicato di polmonite. Venne poi curato ancora una volta il 15 gennaio 2015, per un'infezione del tratto urinario, e dimesso il giorno successivo.\nL'ultima visita in ospedale di Ali fu il 2 giugno 2016 a Scottsdale, in Arizona, per delle complicazioni respiratorie, e rimase ricoverato per due giorni. Nonostante le sue condizioni fossero definite normali, sono poi peggiorate: il giorno dopo, alle 6.30 del mattino, ora italiana, l'ex campione del mondo dei pesi massimi moriva a 74 anni per uno shock settico, sopraggiunto in seguito all'aggravarsi del suo stato di salute.\nAli \u00e8 stato commemorato a livello globale e un portavoce ha detto che la sua famiglia \"crede certamente che Muhammad era un cittadino del mondo... e sanno che il mondo piange con lui.\" Greg Fischer, il sindaco di Louisville, ha dichiarato: \"Muhammad Ali appartiene al mondo. Ma lui ha una sola citt\u00e0 natale.\" Si sono uniti al cordoglio anche gli sportivi e i personaggi famosi che lo avevano conosciuto e amato.\nI funerali sono iniziati a Louisville il 9 giugno 2016, con la \u1e62al\u0101t al-Jan\u0101zah, la tipica preghiera funebre islamica, alla Freedom Hall del \"Kentucky Exposition Center\". Un corteo funebre ha attraversato le strade di Louisville, Kentucky, il 10 giugno, terminando al cimitero di Cave Hill Cemetery, dove si \u00e8 svolta una cerimonia di sepoltura privata. Un servizio commemorativo pubblico per Ali al \"Louisville KFC Yum! Centre\" si \u00e8 tenuto nel pomeriggio del 10 giugno, dove hanno reso omaggio al campione l'ex Presidente Bill Clinton, il giornalista televisivo Bryan Gumbel e l'attore Billy Crystal, amico intimo di Ali da 42 anni.\nCarriera.\nLa carriera amatoriale e le Olimpiadi di Roma 1960.\nClay comp\u00ec il suo debutto da dilettante nel 1954. Vinse sei Kentucky Golden Gloves, due Golden Gloves nazionali e un titolo Amateur Athletic Union. Negli ultimi quattro anni da dilettante ebbe al suo angolo Chuck Bodak.\nDopo una brillante carriera da dilettante si mise in luce alle Olimpiadi di Roma del 1960 conquistando l'oro nella categoria dei pesi mediomassimi. Il suo record amatoriale finale fu di 100 vittorie e 5 sconfitte. Nella sua autobiografia del 1975, afferm\u00f2 di aver gettato la medaglia nel fiume dell'Ohio come plateale gesto di protesta verso il suo Paese e la perdurante discriminazione razziale: di ritorno in patria dopo i fasti romani, un ristoratore si rifiut\u00f2 di servirlo, perch\u00e9 nero. La storia fu contestata e molti amici del pugile, tra cui Drew Bundini Brown e il fotografo Howard Bingham, negarono la veridicit\u00e0 del fatto. Secondo Thomas Hauser, invece, Clay gli raccont\u00f2 che la vicenda del ristorante era veritiera e di aver smarrito la medaglia d'oro un anno dopo la sua vittoria. Il pugile di Louisville ricevette una medaglia sostitutiva alle Olimpiadi di Atlanta 1996, dove fu lui stesso ad accendere il tripode.\nGli esordi nel professionismo.\nClay pass\u00f2 al professionismo il 29 ottobre 1960, sconfiggendo ai punti Tunney Hunsaker. Da l\u00ec in poi, sino al 1963, accumul\u00f2 un record di 19 vittorie e nessuna sconfitta, con 15 successi prima del limite. Tra i suoi primi avversari vi furono Tony Esperti, Jim Robinson, Donnie Fleeman, Alonzo Johnson, George Logan, Willi Besmanoff, Lamar Clark, Sonny Banks, Doug Jones e Henry Cooper. Il giovane pugile batt\u00e9 anche l'ex allenatore e veterano Archie Moore nel 1962.\nQuesti primi combattimenti non si rivelarono comunque semplici. Clay fu atterrato sia da Banks sia da Cooper. La battaglia con il temuto Doug Jones del 13 marzo 1963 fu probabilmente la pi\u00f9 difficile mai affrontata dal nativo di Louisville sino a quel momento. Rispettivamente contendenti numero due e tre, Clay e Jones si sfidarono al Madison Square Garden di New York. Al primo round Jones mise in difficolt\u00e0 Clay che, nelle riprese successive, seppe mantenerlo a distanza e colpirlo con pesanti jab. La vittoria in favore del campione olimpico fu assegnata per decisione unanime ma pesantemente contestata dal pubblico. L'acceso match fu in seguito nominato \"incontro dell'anno\" e Clay \"pugile dell'anno 1963\" da \"Ring Magazine\".\nNella sfida con Henry Cooper a Wembley, nel 1963, lo statunitense fu atterrato nel quarto round e, al conto di quattro, fu salvato dalla campana. Rientrato stordito all'angolo, il manager Angelo Dundee inform\u00f2 l'arbitro che il suo assistito aveva necessit\u00e0 di cambiare i guantoni e chiese una pausa. Successivamente sorsero polemiche sulla stampa da parte di chi sosteneva che Clay abbia potuto beneficiare di un riposo non giustificato. In realt\u00e0 un guantone del futuro campione del mondo si era veramente tagliato gi\u00e0 al quarto round. Nel 2003, in base a un'inchiesta del quotidiano specializzato \"Boxing News\" emerse che la pausa sia durata solo qualche secondo e che i guanti non siano stati mai cambiati, per difficolt\u00e0 a reperirne di nuovi. Fatto sta che, quando il match riprese, Clay attacc\u00f2 furiosamente, colpendo Cooper al volto e riducendolo a una maschera di sangue. L'arbitro non pot\u00e9 fare a meno che fermare il massacro dopo 2:15 del quinto round e attribuire la vittoria per Kot al fuoriclasse di Louisville.\nIn ognuno di questi primi incontri, Clay sminuiva vocalmente i suoi avversari e si vantava delle proprie abilit\u00e0 sul ring. Defin\u00ec Jones \"un piccolo uomo brutto\" e Cooper \"un inesperto\". Afferm\u00f2 inoltre di essere imbarazzato a entrare sul ring con Alex Miteff e reput\u00f2 il Madison Square Garden come un'arena \"troppo piccola\" per lui. Questi atteggiamenti allora inusuali causarono l'ira di molti appassionati della nobile arte. Il suo comportamento provocatorio e stravagante sul ring fu ispirato dal wrestler Gorgeous George, che Ali ammirava molto. Durante questa prima fase di carriera mostr\u00f2 velocit\u00e0 di mani e di piedi eccezionali per qualcuno della sua stazza: era solito tenere le mani basse ed evitava i colpi alla testa con frequenti spostamenti di direzione. Col passare del tempo svilupp\u00f2 un jab pungente e miglior\u00f2 la potenza dei suoi destri.\nCampione del mondo dei pesi massimi (primo periodo 1964-1967).\nIl primo match Liston-Clay.\nNel 1964 il campione in carica dei pesi massimi era Sonny Liston, pugile potente e aggressivo. Aveva conquistato il titolo battendo il celebre Floyd Patterson, mettendolo KO dopo soli 2 minuti e 6 secondi, mettendo a segno una terribile combinazione di destri e sinistri. Liston si era anche aggiudicato la rivincita nuovamente per KO al primo round, dopo avergli inflitto ben tre atterramenti.\nIl giovane Cassius Clay era comunque gi\u00e0 un personaggio e aveva improvvisato un bizzarro show proprio in occasione del match di rivincita Liston-Patterson. Appena finito il match Clay sal\u00ec sul ring e proffer\u00ec al microfono dello speaker frasi del tipo: \u00abQuesto incontro \u00e8 stato una farsa! Liston \u00e8 un vagabondo! Io sono il vero campione! Datemi quel grosso brutto orso!\u00bb. Quando Clay incontr\u00f2 casualmente i Liston all'aeroporto, url\u00f2 insulti al loro indirizzo. Avvi\u00f2 poi una sfrontata campagna a beneficio della stampa denominata \"la caccia al grande brutto orso\"; si fece ritrarre sul ring contro un avversario camuffato da grizzly; organizz\u00f2 un pullman con enormi scritte contro l'avversario, facendo schiamazzi all'una di notte sul prato della villa di Liston a Denver. A parere del suo biografo, tali episodi fecero nascere in Liston la convinzione che Clay fosse un innocuo squilibrato.\nIl match fu fissato per il 25 febbraio 1964 a Miami. Secondo la maggioranza degli esperti, lo sfidante non avrebbe potuto impensierire il detentore. Il divario tra i due pugili appariva enorme: nell'imminenza del match ben 43 giornalisti su 46 indicarono Liston come il favorito. L'ex campione Rocky Marciano, come molti altri, riteneva che Clay non avrebbe superato il primo round. Anche gli allibratori non davano molte chance allo sfidante, quotando inizialmente la sua vittoria 1 a 7. Ci\u00f2 convogli\u00f2 un gran numero di scommesse sulla vittoria di Clay, tanto che nell'immediata vigilia del match, la quota ebbe una brusca variazione scendendo a 1 a 2.\nNelle visite mediche Cassius Clay, all'arrivo del campione del mondo in carica fu sopraffatto dallo spavento, tanto che gli strumenti registrarono un abnorme sbalzo della sua pressione sanguigna. Fu necessaria un'altra misurazione per tranquillizzare i sanitari. Nel 1991 Clay confess\u00f2 al giornalista Thomas Hauser: \u00abEro spaventato. Sonny Liston era uno dei pi\u00f9 grandi pugili di ogni tempo. Colpiva duro ed era deciso a uccidermi. Ma ero l\u00e0, non avevo scelta: vado e combatto\u00bb.\nAl suono del gong, Liston si avvent\u00f2 brutalmente sullo sfidante, cercando di terminare l'incontro velocemente. Tuttavia, la superiore velocit\u00e0 di Clay e la sua migliore mobilit\u00e0 sul ring furono subito evidenti, tanto che riusc\u00ec a evitare i colpi dell'avversario. Nel prosieguo del round, Clay prese sempre pi\u00f9 confidenza. Colp\u00ec Liston con una combinazione che mand\u00f2 in visibilio la folla. Nel secondo round, la \"danza\" dello sfidante attorno a Liston prosegu\u00ec senza danni apparenti ma nel finale il campione del mondo riusc\u00ec a metterlo alle corde e a colpirlo con un potente gancio sinistro. Nella terza ripresa, sembr\u00f2 che Clay avesse preso il controllo del match. Dopo circa 30 secondi mise a segno ai danni di Liston alcune combinazioni di colpi, causandogli una ferita sotto l'occhio sinistro, che poi richiese otto punti di sutura.\nAl termine della quarta ripresa, Clay, tornato al suo angolo, disse al suo allenatore Angelo Dundee che gli bruciavano gli occhi e non ci vedeva quasi pi\u00f9. Dundee gli rispose che si trattava di un match per il titolo mondiale e doveva resistere e tenere duro ugualmente. Successivamente Clay avrebbe detto che durante il round seguente era riuscito a vedere solamente la sagoma di Liston, ma che la sua velocit\u00e0 lo aveva salvato. Alcuni nell'ambiente della boxe ipotizzarono che una sostanza utilizzata sui guantoni da uno dei secondi di Liston, Joe Pollino, possa aver inavvertitamente causato l'irritazione oculare che accec\u00f2 momentaneamente Clay nel quinto round. Due giorni dopo l'incontro, il pugile Eddie Machen disse che i secondi di Liston avevano fatto un uso deliberato di sostanze illegali al fine di accecare Clay. \u00abMi capit\u00f2 la stessa cosa quando affrontai Liston nel 1960\u00bb, dichiar\u00f2 Machen \u00abPensai che gli occhi mi stessero prendendo fuoco, e Liston sembrava sapere benissimo cosa mi stava accadendo\u00bb.\nNel sesto round, Clay si riprese e cominci\u00f2 a tempestare di pugni l'avversario, aggiudicandosi largamente la ripresa. Al rientro all'angolo, Liston si mostr\u00f2 con il volto tumefatto e con la ferita all'occhio sinistro sanguinante. Il campione del mondo aveva la spalla praticamente paralizzata e ne aveva abbastanza. Indic\u00f2 ai suoi secondi di voler abbandonare sputando il paradenti e dicendo: \u00abQuesto \u00e8 tutto\u00bb.\nNell'imminenza del gong del settimo round, Clay fu il primo a capire che Liston si era ritirato. Si port\u00f2 al centro del ring sgambettando con le braccia alzate in segno di vittoria mentre Howard Cosell, telecronista a bordo ring, urlava. Sentendo di avere compiuto un'impresa storica, si mise a urlare: \u00abI'm the greatest!\u00bb (Sono il pi\u00f9 grande!). Cassius Clay fu dichiarato vincitore per knock-out tecnico dovuto all'abbandono dell'avversario. Al momento della sospensione le valutazioni dei giudici di gara indicavano perfetta parit\u00e0: il giudice Felix valutava 57-57, Bernie Lovett 58-56 a favore di Liston, Gus Jacobson 58-56 a favore di Ali. Durante la tradizionale conferenza stampa post-match, Clay defin\u00ec \"ipocriti\" i giornalisti e disse: \u00abGuardatemi. Non un segno in faccia. Non potrei mai essere un perdente. Sono troppo grande. Salutate il campione!\u00bb. L'incontro fu dichiarato da Ring Magazine il match dell'anno ma anche \"sorpresa dell'anno\".\nL'infortunio alla spalla di Sonny Liston fu effettivamente diagnosticato il giorno successivo in ospedale. I secondi di Liston ritenevano che il campione si fosse infortunato al primo round. Secondo la moglie Geraldine invece il campione si era slogato la spalla qualche tempo prima del match, ma non vi aveva dato peso. Si ritenne anche che Liston non si fosse adeguatamente allenato. Infatti il campione era apparso l'ombra del micidiale picchiatore degli anni precedenti; la sua ridotta aggressivit\u00e0 e le goffe movenze sul ring avevano esaltato l'agilit\u00e0 dell'avversario.\nLa rivincita Ali-Liston.\nIl giorno dopo la conquista del titolo, nel 1964 Clay si convert\u00ec alla fede islamica, ader\u00ec alla Nation of Islam e cambi\u00f2 legalmente il suo nome in Muhammad Ali.\nRifiutato dalle principali sedi pugilistiche americane e da Las Vegas, il match di rivincita con Liston sub\u00ec un rinvio di sei mesi a causa di un'operazione di ernia intestinale cui fu sottoposto il neo-campione del mondo. Per tale motivo Ali fu dichiarato decaduto da parte della WBA che, nel frattempo, allest\u00ec un match per l'attribuzione della cintura, vinto da da Ernie Terrell ai punti su Eddie Machen.\nLa rivincita Ali-Liston, valida per la sola WBC si disput\u00f2 Il 25 maggio 1965 a Lewiston nel Maine, una sede secondaria, di fronte a una platea semivuota. I biglietti venduti furono 8.297 sui 15.744 posti dell'arena. L'organizzatore Bill McDonald, proprietario dell'omonima catena di fast food, ebbe un passivo di oltre 300.000 dollari.\nIl clima della serata era molto teso. Si temeva un attentato durante il match: i giornalisti a bordo ring erano protetti da scudi antiproiettile. Prima dell'incontro, Muhammad Ali aveva ricevuto minacce di morte dai seguaci di Malcolm X, che ritenevano la setta dei Black Muslims (di cui Ali faceva parte), colpevole dell'agguato che aveva causato la morte del leader. In particolare, circolava insistente la voce di un imminente attentato a Ali nella notte precedente il match. Secondo il suo biografo, Sonny Liston affront\u00f2 l'incontro mal preparato. Immagini dell'epoca mostrano Liston come un uomo invecchiato e talvolta impaurito. Dave Anderson del \"New York Times\" disse che Liston \"sembrava in pessima forma e aveva un aspetto orribile\" nella sua ultima seduta di allenamento prima del match.\nAl minuto 1:44 della prima ripresa il campione del mondo colp\u00ec l'avversario con un colpo d'incontro apparentemente innocuo, passato alla storia come il cosiddetto \"pugno fantasma\" (\"the phantom punch\"). Liston fin\u00ec al tappeto tramortito. Ali sembr\u00f2 ritenere che il colpo con il quale aveva abbattuto l'avversario non fosse risolutivo e invit\u00f2 con veemenza lo sfidante ad alzarsi per continuare il match. Nel frattempo il cronometrista a bordo ring, Francis Mc Donough, aveva dato inizio al regolare conteggio. Invece di andare al suo angolo e attendere il conteggio Muhammad Ali si mise a insultare l'avversario al tappeto. L'immagine del campione del mondo che sovrasta Liston al tappeto \u00e8 divenuta una delle icone del pugilato della nostra epoca.\nApprofittando che l'inesperto arbitro Jersey Joe Walcott (un ex campione del mondo della categoria) era impegnato a frenare le invettive del campione del mondo, Liston indugi\u00f2 a rialzarsi. Quando lo fece erano passati dodici secondi dall'atterramento. Walcott fece riprendere il match. In un secondo momento, su segnalazione di uno dei giornalisti a bordo ring, Nat Fleischer, editore della rivista \"The Ring\" e del cronometrista, si accorse dell'errore e sospese il combattimento dichiarando Ali vincitore per KO a 2:12 della prima ripresa.\nMentre Ali viene osannato e festeggiato, nessuno si interessa di Liston che gira sconsolato sul ring ed all'incontro con un suo assistente, lo si nota chiaramente vacillare ed ondeggiare come se non si fosse ancora pienamente ripreso dal pugno subito. \u00ab\u00c8 stato un buon destro\u00bb, disse Liston dopo il match. \u00abMi ha stordito. Mi sono inginocchiato ma poi sono caduto la seconda volta perch\u00e9 avevo perso l'equilibrio. [...] Avrei potuto alzarmi, ma non ho sentito il conteggio\u00bb. Numerosi fans per\u00f2 iniziarono a protestare urlando perch\u00e9 ritenevano l'incontro una farsa e che fosse stato truccato. Nel match si erano verificate molte violazioni al regolamento. Tra queste il comportamento di Muhammad Ali dopo l'atterramento e quello dell'arbitro, che non aveva ammonito ufficialmente Ali n\u00e9 si era accorto del procedere del conteggio mentre era impegnato ad allontanare il campione del mondo.\nGli scettici ben presto definirono il KO come frutto di un \"pugno fantasma\". La ripresa in diretta del combattimento sembrava aver mostrato che il pugno incriminato avesse raggiunto la guancia di Liston con una forza di impatto limitata. Anche Ali immediatamente dopo il combattimento afferm\u00f2 di non essere ben sicuro che il suo colpo fosse andato a segno, e ancora sul ring chiese al suo entourage: \u00abL'ho colpito?\u00bb. Al ministro della Nation of Islam Abdul Rahman, Ali disse che Liston \"si era sdraiato a terra\" ma Rahman gli ripose: \u00abNo, l'hai colpito\u00bb.\nA bordo ring, tuttavia, ci fu anche chi era convinto dell'efficacia del pugno. Jim Murray del \"Los Angeles Times\" scrisse che non c'era stato nessun \"pugno fantasma\". Tex Maule di \"Sports Illustrated\" scrisse: \u00abIl colpo ebbe una tale forza da sollevare il piede sinistro di Liston, sul quale poggiava la maggior parte del suo peso\u00bb. Tra gli osservatori a bordo ring, l'ex campione del mondo dei pesi massimi James J. Braddock, disse di avere il sospetto che il destro di Ali si fosse limitato a concludere ci\u00f2 che aveva iniziato un precedente colpo. \u00abHo la sensazione che questo ragazzo (Ali) sia molto meglio di quanto nessuno abbia mai pensato\u00bb, concluse Braddock.\nSecondo gli esperti che hanno successivamente visionato al rallentatore la ripresa, il colpo di Ali, assestato da brevissima distanza e quasi invisibile, sembr\u00f2 aver colpito la tempia dell'avversario, che in quel momento stava portando un attacco con il suo caratteristico stile ed era fortemente sbilanciato in avanti. Un altro ex campione del mondo, Rocky Marciano, cambi\u00f2 idea circa il KO dopo aver visionato un filmato dell'incontro il giorno successivo. \u00abNon pensai che fosse un pugno cos\u00ec potente quando vidi l'incontro a bordo ring\u00bb disse Marciano. \u00abOra (dopo aver visto il filmato) penso che Clay, vedendo Liston a guardia scoperta, abbia dato forza al pugno negli ultimi centimetri\u00bb.\nLarry Merchant scrisse 50 anni pi\u00f9 tardi: \u00abHo visto veramente il pugno arrivargli sul mento, come anche altri nella mia postazione della sezione stampa. Era un destro veloce che colp\u00ec Liston mentre si faceva avanti ... Secondo i dottori in prima fila con cui ho parlato, era stato un classico esempio di KO a scoppio ritardato\u00bb. \u00abMolti spettatori nell'arena non videro [il pugno], comprensibilmente\u00bb, scrisse Merchant, \u00abo non potevano credere che fosse stato cos\u00ec forte da buttare gi\u00f9 l'apparentemente indistruttibile ex campione\u00bb. Egli descrisse inoltre la credenza che il match fosse truccato come: \u00abun mito duro a morire\u00bb.\nNel 2004 Ali \u00e8 tornato sull'argomento nella sua ultima intervista ufficiale, cui ha risposto con l'aiuto dei familiari.\nDifese del titolo mondiale.\nAli difese il titolo altre otto volte. Batt\u00e9 Floyd Patterson mettendolo anche in ginocchio al sesto round, ma l'ex campione riusc\u00ec a boxare sino al dodicesimo quando l'arbitro non lo ritenne pi\u00f9 in grado di proseguire e attribu\u00ec la vittoria ad Ali per knock-out tecnico. Fu un incontro a senso unico, con il campione che si divert\u00ec a sbeffeggiare e a girare attorno all'avversario per tutta la durata del match.\nIl 29 marzo 1966, a Toronto, affront\u00f2 il canadese George Chuvalo, battendolo ai punti ma per la prima volta fu costretto a combattere sino alla distanza delle quindici riprese. Poi intraprese una tourn\u00e9e in Europa per combattere con i pi\u00f9 forti pugili europei. Il 21 maggio, all'Arsenal Stadium di Londra, ci fu la riedizione del match con Henry Cooper ed ebbe lo stesso risultato del precedente: Ali ridusse il volto del trentaduenne britannico a una maschera di sangue e l'incontro fu interrotto per KOT alla sesta ripresa. Il 6 agosto a Kensington, batt\u00e9 al terzo round Brian London. Secondo alcuni \u00e8 stato anche il KO pi\u00f9 bello di Ali, dato che fu velocissimo e colp\u00ec l'avversario sorprendendolo fino a farlo cadere. In settembre il campione d'Europa Karl Mildenberger, sul ring di Francoforte, resist\u00e9 per undici round ai colpi dell'avversario. All'ottavo round colp\u00ec Al\u00ec con un micidiale gancio al fegato, senza alcun effetto apparente sul campione del mondo. Poi, a seguito di una raffica di pugni del detentore, a 1:28 del dodicesimo round, l'arbitro non pot\u00e9 che constatare l'impossibilit\u00e0 di proseguire da parte dello sfidante e attribu\u00ec la vittoria ad Ali per Kot.\nTornato negli Stati Uniti, batt\u00e9 a Houston Cleveland Williams, antico avversario di Liston, per KOT al terzo round. Il 6 febbraio 1967, all'Astrodome di Houston, fu allestito il match per la riunificazione del titolo mondiale dei massimi tra Ernie Terrell, riconosciuto dalla WBA e Muhammad Ali, riconosciuto dalla WBC e dalla rivista \"Ring Magazine\". Di fronte a 37.321 spettatori, Ali si aggiudic\u00f2 il match dominando praticamente tutte le quindici riprese anche se costretto da Terrel a combattere sino alla campana finale. Il match \u00e8 passato alla storia perch\u00e9, a partire dall'ottavo round, Ali ha iniziato a colpire Terrell, domandandogli ripetutamente: \u00abCome mi chiamo?\u00bb. Questo perch\u00e9 Terrel si era rifiutato di chiamarlo con il nome da lui assunto dopo la conversione all'islamismo. Dopo questa vittoria Ali fu unanimente riconosciuto campione del mondo dei pesi massimi.\nPoi affront\u00f2 Zora Folley, che sub\u00ec una dura punizione, finendo KO al minuto 1:48 del settimo round. Scherzando, Muhammad Ali disse di Folley che era una persona cos\u00ec gentile che il riuscire a maltrattarlo prima del match, come faceva abitualmente con gli avversari, gli aveva procurato seri problemi.\nIn definitiva, dopo esser diventato campione mondiale Ali affront\u00f2 tutti i pugili pi\u00f9 quotati dell'epoca, rimanendo sempre imbattuto.\nLa squalifica.\nIn seguito la sua carriera fu interrotta quando si rifiut\u00f2 di combattere in Vietnam. Ci\u00f2 nel 1967 gli cost\u00f2 la condanna a 5 anni di prigione (per renitenza alla leva) e il ritiro della licenza da parte delle commissioni atletiche pugilistiche statunitensi. Note sono le sue battute al riguardo:\nIl ritorno dopo una lunga assenza.\nImpossibilitato a combattere, Ali fu privato del titolo dalla WBA che allest\u00ec un torneo eliminatorio per l'attribuzione della cintura mondiale. Il 27 aprile 1968 il titolo fu conquistato da Jimmy Ellis, gi\u00e0 suo sparring partner, battendo in finale ai punti Jerry Quarry. Contemporaneamente, nel \"sottoclou\" del terzo match mondiale dei pesi medi, Benvenuti-Griffith, la Commissione atletica dello Stato di New York, allest\u00ec un altro incontro per l'attribuzione della cintura vacante dei massimi tra il campione olimpico di Tokyo 1964, Joe Frazier e Buster Mathis, nel quale usc\u00ec vincitore Frazier. A questo punto anche la WBC dichiar\u00f2 decaduto Ali e fu allestito un match per l'individuazione unanime del campione del mondo tra Joe Frazier e Jimmy Ellis che fu vinto da Frazier il 16 febbraio 1970. Nel frattempo, per\u00f2, Ali, non essendo mai stato sconfitto sul ring era ancora riconosciuto campione dalla rivista specializzata \"The Ring\" e fruiva dello status di campione lineare. Sorse cos\u00ec la rivalit\u00e0 Ali-Frazier.\nNel 1970, Ali pot\u00e9 riottenere la licenza grazie a una sentenza del tribunale. Torn\u00f2 sul ring battendo Jerry Quarry per KO tecnico al terzo round. Trov\u00f2 poi in Oscar Bonavena l'avversario ideale che lo legittimasse come sfidante al titolo mondiale WBA-WBC. Coriaceo, potente e coraggioso, nella sua carriera, sebbene avesse perso alcuni incontri ai punti, l'argentino non era mai stato atterrato. Inoltre, avendo gi\u00e0 incontrato due volte Frazier infliggendogli un paio di knock-down, poteva costituire un buon metro di paragone. Il match fu preceduto da una burrascosa conferenza stampa, improvvisata durante le operazioni di peso, nel corso della quale i due fecero roboanti dichiarazioni di vittoria, si minacciarono a vicenda e si insultarono. Il match, disputatosi il 7 dicembre 1970 metteva in palio il titolo nordamericano vacante e mantenne tutte le sue promesse. Bonavena riusc\u00ec spesso a tener testa al pi\u00f9 famoso avversario, per essere per\u00f2 fermato per KOT alla quindicesima ripresa, dopo essere andato al tappeto per la terza volta nello stesso round.\nIl successivo incontro, valido per il titolo mondiale dei pesi massimi fu contro il detentore del titolo Joe Frazier in quello che \u00e8 stato all'epoca definito come \"l'incontro del secolo\". Il match si svolse a New York, e fu seguito televisivamente da milioni di persone. Ali per\u00f2 non si impose su Frazier, che anzi riusc\u00ec a metterlo al tappeto al 15\u00ba round dopo averlo fatto barcollare diverse volte nel corso dell'incontro. Ali si rialz\u00f2 ma perse comunque ai punti per verdetto unanime (9-6, 11-4 e 8-6-1) e conobbe la sua prima sconfitta.\nNel primo match combattuto dopo la sua sconfitta con Frazier, nel luglio 1971, Ali affront\u00f2 l'ex campione del mondo WBA Jimmy Ellis. In palio era il titolo nordamericano nuovamente vacante. All'Astrodome di Houston, di fronte a 31.947 spettatori, il fuoriclasse di Louisville batt\u00e9 il suo ex sparring-partner per knock-out tecnico alla dodicesima ripresa. In quell'occasione - e per l'unica volta - Ali ebbe di fronte il suo storico allenatore Angelo Dundee, che era all'angolo di Ellis.\nNel giro di un anno, Ali difese vittoriosamente tre volte il titolo nordamericano, battendo ai punti Buster Mathis, ancora George Chuvalo e nuovamente Jerry Quarry per KOT al settimo round. Il 26 dicembre 1971, all'Hallenstadion di Zurigo, inflisse una dura punizione al tedesco J\u00fcrgen Blin mettendolo KO alla settima ripresa.\nNel settembre 1972 mise in palio il titolo nordamericano contro l'anziano Floyd Patterson che batt\u00e9 nuovamente per KO tecnico. Successivamente, mise knockout all'ottavo round, dopo averlo atterrato sette volte, il dominatore dei mediomassimi Bob Foster che aveva velleitariamente tentato la scalata al titolo nordamericano della categoria superiore.\nIl 14 febbraio 1973, a Las Vegas, incontr\u00f2 il campione europeo Joe Bugner, battendolo ai punti per decisione unanime, con un margine dai tre ai cinque punti. Il 31 marzo a San Diego, mise nuovamente in palio il titolo NABF contro Ken Norton. Questi, nonostante il suo record di 29-1-0, non sembrava un avversario all'altezza di Ali; sul ring per\u00f2 Norton riusc\u00ec a sovvertire i pronostici: i suoi duri colpi finirono per fratturare la mascella dell'ex campione del mondo e vinse ai punti in 12 riprese.\nFu la seconda sconfitta di Ali, da professionista. Norton, peraltro, nella rivincita del 10 settembre 1973, fu sconfitto ai punti da Ali che lo costrinse a restituirgli il titolo NABF.\nIl 21 gennaio dello stesso anno Joe Frazier aveva perso inaspettatamente il titolo sotto i pugni dell'ex campione olimpico di Mexico 1968, lo statunitense George Foreman. L'incontro fu disputato a Kingston capitale della Giamaica, dove Frazier venne letteralmente travolto dalla terrificante potenza dello sfidante, finendo sei volte al tappeto nei primi due round. Cos\u00ec, all'ultimo atterramento, causato da un violentissimo montante destro, l'arbitr\u00f2 pose termine al combattimento decretando la vittoria di Foreman per ko tecnico e la conseguente aggiudicazione del titolo mondiale al nuovo astro del pugilato. Dopo il match, riferendosi a Frazier, Ali dichiar\u00f2: \u00abNon mi ero reso conto di averlo conciato cos\u00ec male (dopo l'incontro del 1971, n.d.r.)\u00bb.\nUn anno dopo, Il 28 gennaio 1974 si tenne anche la rivincita tra Ali e Frazier con in palio il titolo NABF. Durante la visita dei pugili alla sede dell'ABC nacque un diverbio tra i due, dopo che Ali defin\u00ec Frazier \u00abun ignorante\u00bb. La veemente reazione di quest'ultimo provoc\u00f2 l'intervento dei membri dello staff, scongiurando un possibile scontro fisico. Ali era leggermente favorito per la vittoria. Sul finire del secondo round, Frazier rimase ferito da un destro dell'avversario. Riusc\u00ec a chiudere in piedi la ripresa grazie all'intervento dell'arbitro Perez che aveva fermato i due pugili, convinto erroneamente di aver udito la campana. Con il suo veloce ritmo, tuttavia, Ali mantenne l'esito della lotta in proprio favore, vincendo con decisione unanime al termine delle 12 riprese.\n\"The Rumble in the Jungle\".\nSuccessivamente George Foreman affront\u00f2 Ken Norton e lo mise al tappeto in due round. Avendo battuto gli unici due pugili capaci di sconfiggere Ali, Foreman decise di voler dare una dimostrazione al mondo intero di chi era effettivamente il pi\u00f9 forte, cos\u00ec nel 1974 si organizz\u00f3 lo scontro tra Ali e Foreman, noto come \"The Rumble in the Jungle\". Ali era di nuovo sfavorito dalla stampa 3 a 1.\nIl 30 ottobre dello stesso anno Muhammad Ali affront\u00f2 quindi George Foreman a Kinshasa, nello Zaire. Prima del match Ali cerc\u00f2 di innervosire il suo avversario con del trash-talking, insultandolo pesantemente e irritandolo con i suoi comportamenti provocatori. Il pubblico manifest\u00f2 il suo forte sostegno ad Ali e la sua ostilit\u00e0 verso Foreman; la gente gridava: \"Ali boma ye\" ovvero \"Ali uccidilo\".\nIl match inizi\u00f2 alle 4 di mattina: nel primo round Ali dimostr\u00f2 un'inattesa aggressivit\u00e0 e colp\u00ec ripetutamente Foreman al volto ma venne poi costretto alle corde e dovette subire i colpi dell'avversario. Foreman per i successivi round continu\u00f2 a mettere sotto pressione Ali e stringerlo alle corde. Ali diversamente dalle previsioni della vigilia, non ricorse alla sua classica tattica basata sulla mobilit\u00e0 ma sembr\u00f2 limitarsi a subire, stretto alle corde, i colpi dell'avversario. Egli, mentre era costretto a parare i continui colpi dell'avversario, peraltro non diede segni di cedimento e continu\u00f2 a provocare e insultare Foreman cercando di scuotere la sua sicurezza. Gli osservatori non compresero la tattica apparentemente rinunciataria di Ali, ma con il trascorrere dei round l'azione di Foreman apparve pi\u00f9 disordinata e il pugile diede i primi segni di stanchezza fisica. Al\u00ed ne approfitt\u00f2 e nel quinto round una serie velocissima al volto colp\u00ec il campione facendolo barcollare. All'ottavo round George Foreman apparve stremato e Al\u00ed pot\u00e9 infine prendere l'iniziativa e con una serie rapidissima di colpi culminata con un diretto destro, mise al tappeto il campione, mentre il pubblico esultava per l'esito inatteso del confronto. George Foreman non riusc\u00ec a rialzarsi in tempo e venne dichiarato sconfitto per KO all'ottava ripresa.\nAli vinse l'incontro grazie a una tattica sorprendente e del tutto inattesa chiamata \"rope-a-dope\"; persino i suoi allenatori erano stupefatti e sul momento furono increduli per l'andamento dello scontro. Dopo aver proclamato per settimane che avrebbe \"ballato\" sul ring e che Foreman non lo \"avrebbe mai colpito\", Al\u00ed invece rimase alle corde per quasi tutti gli otto round e sub\u00ec quasi costantemente i colpi dell'avversario, facendo sfogare tutta la potenza di cui disponeva Foreman contro un bersaglio inaspettatamente \"elastico\" costituito dal corpo di Ali e le corde del ring: l'azione elastica delle corde attenuava la potenza dei colpi di Foreman. Ali riusc\u00ec infine a vincere, divenendo campione del mondo per la seconda volta.\n\"The Thrilla in Manila\".\nIl 1\u00ba ottobre del 1975 Ali affront\u00f2 Frazier per la terza e ultima volta, mettendo in palio il suo titolo mondiale, per stabilire chi dei due fosse definitivamente il pi\u00f9 forte. L'incontro si tenne a Manila, nelle Filippine, e fu denominato \"Thrilla in Manila\". Fu un match drammatico che vide i pugili combattere con enorme ardore, senza risparmiarsi un istante. Tutti e due combatterono in maniera estenuante tanto che i critici in seguito votarono quel match come il pi\u00f9 brutale mai visto. Prima dell'inizio della quindicesima e ultima ripresa l'allenatore di Frazier ritir\u00f2 il suo atleta, messo in grande difficolt\u00e0 dai jab di Ali. Comunque al momento del ritiro del rivale, il Campione era in vantaggio ai punti.\nIl declino e gli ultimi match.\nDal 1976 la velocit\u00e0 di Ali cominci\u00f2 a diminuire, probabilmente a causa dell'avanzare dell'et\u00e0, e dal 1977 non riusc\u00ec pi\u00f9 a mettere KO i suoi avversari. Un segnale dell'evidente declino di Ali fu la vittoria unanime ai punti (anche se molto deludente) contro Alfredo Evangelista, un pugile poco dotato.\nNel 1977 Ali affront\u00f2 Earnie Shavers, battendolo per decisione unanime ai punti in un incontro spettacolare. Ali dichiar\u00f2 in seguito che Shavers fu il pi\u00f9 potente pugile che avesse mai affrontato. In molti attribuiscono alla violenza di questo incontro la malattia che qualche anno dopo lo avrebbe colpito.\nNel 1978 perse il titolo per decisione non unanime ai punti contro Leon Spinks, il quale perse subito dopo il titolo WBC per essersi rifiutato di combattere contro Ken Norton, contendente numero uno a quel tempo per il titolo unificato. Ali vinse per decisione unanime ai punti la rivincita contro Spinks, riottenendo il titolo WBA, ma subito dopo annunci\u00f2 il suo ritiro.\nRitorn\u00f2 nel 1980 per tentare di riconquistare il titolo WBC contro Larry Holmes; per arrivare preparato all'incontro assunse una grande quantit\u00e0 di diuretici, ma non fecero altro che appesantirlo. Resistette fino alla decima ripresa, finch\u00e9 Dundee gett\u00f2 la spugna e lo ritir\u00f2 dal match. Combatt\u00e9 per l'ultima volta l'11 dicembre 1981 alle Bahamas contro Trevor Berbick e perse per decisione unanime ai punti dopo dieci round. In quel combattimento Ali apparve molto lento nei movimenti e il suo allenatore Angelo Dundee not\u00f2 che parlava pi\u00f9 lentamente del solito: erano i primi sintomi della Sindrome di Parkinson.\nSu 61 incontri disputati, vanta un record di 56 vittorie, 37 delle quali per KO. Ha perso per KO una sola volta.\nStile di combattimento.\nPrima del ritiro della licenza, lo stile di combattimento di Ali era incentrato su un notevole gioco di gambe, atto a consentirgli una elevata dinamicit\u00e0, prontezza di riflessi nello schivare i colpi degli avversari (qualit\u00e0 che gli permetteva addirittura di combattere con la guardia perennemente abbassata) e velocit\u00e0 esecutiva nel finalizzare l'attacco. Al ritorno sul ring, Ali non era pi\u00f9 capace di \"ballare\" come prima e dovette concentrarsi di pi\u00f9 sui pugni che sul lavoro di gambe. Inoltre acquis\u00ec notevoli capacit\u00e0 di incassatore, dimostrate sia nell'incontro di Kinshasa sia in quello di Manila. Il suo pugilato basato sul movimento di gambe resta comunque inimitabile per qualsiasi pugile di categoria \"pesante\". Egli una volta disse: \"Vola come una farfalla, pungi come un'ape\" per sottolineare la leggerezza dei suoi stessi movimenti, coadiuvata da una tecnica sopraffina.\nPeriodo successivo al ritiro.\nRitiratosi definitivamente dall'attivit\u00e0 agonistica nel 1981, nel 1984 gli fu diagnosticata la malattia di Parkinson. Commosse il mondo apparendo come ultimo tedoforo alle Olimpiadi di Atlanta del 1996; in quell'occasione gli fu anche riconsegnata la medaglia d'oro vinta a Roma nel 1960.\nNel 1998, Ali cominci\u00f2 a collaborare con l'attore Michael J. Fox, anche lui affetto da Parkinson, per aumentare la consapevolezza nella gente e per aiutare la ricerca di fondi per la malattia. Fecero un'apparizione insieme davanti al Congresso degli Stati Uniti nel 2002. Nel 2000, Ali lavor\u00f2 poi con la \"Michael J. Fox Foundation for Parkinson's Disease\" per sensibilizzare e incoraggiare le donazioni per la ricerca.\nNel 1985 prese parte alla prima edizione di WrestleMania come Special Enforcer nel Main Event Hulk Hogan &amp; Mr. T vs. Roddy Piper &amp; Paul Orndorff.\nNel 2012 presenzi\u00f2 alle Olimpiadi di Londra e fu uno dei portatori ufficiali della bandiera olimpica alla cerimonia d'apertura, nonostante fosse evidente lo stadio avanzato del Parkinson: infatti fu assistito da sua moglie Lonnie per portarla nello stadio.\nLa sua ultima apparizione pubblica avvenne il 9 aprile 2016 a un evento di beneficenza a Phoenix, in cui apparve visibilmente indebolito.\nRiconoscimenti.\nFu eletto \"Fighter of the year\" (Pugile dell'anno) dalla rivista statunitense \"Ring Magazine\" nel 1963, 1972, 1974, 1975 e 1978.\nSono stati dichiarati \"Ring Magazine fight of the year\":\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nDetiene anche i prestigiosi allori di \"Sportman Of The Century\" per \"Sports Illustrated\", \"Miglior Peso Massimo di sempre\" per \"The Ring\" e secondo miglior pugile di sempre per \"ESPN.com\".\nOltre a questi riconoscimenti in campo pugilistico, nel 1974 \u00e8 stato premiato dall'Associated Press come \"Atleta maschile dell'anno\". Inoltre \u00e8 stato scelto dalla rivista \"TIME\" come una delle 100 persone pi\u00f9 influenti del XX secolo nella categoria \"Heroes And Icons\", unico sportivo insieme a Pel\u00e9 e Bruce Lee.\nHa ricevuto la Medaglia presidenziale della libert\u00e0 nel 2005; nello stesso anno Muhammad Ali \u00e8 stato insignito a Berlino della Medaglia Otto Hahn per la Pace in oro dalla \"Deutsche Gesellschaft f\u00fcr die Vereinten Nationen\" (Societ\u00e0 Tedesca per le Nazioni Unite).\nNel 2009, in un sondaggio condotto dal sito internet del mensile \"Focus Storia\", Muhammad Ali \u00e8 stato eletto \"Sportivo del Novecento\".\nNel 2016, pochi giorni dopo la sua morte, l'Aeroporto Internazionale di Louisville \u00e8 stato intitolato al grande campione.\nNella cultura di massa.\nIl personaggio cinematografico Apollo Creed, appartenente alla saga dei film di Rocky, \u00e8 modellato a immagine e somiglianza di Ali: infatti lo stile di combattimento di Apollo \u00e8 identico a quello del pugile da cui \u00e8 ispirato, cio\u00e8 un mix di agilit\u00e0 e potenza. Anche lo stile canzonatorio e provocatorio di Apollo Creed durante le conferenze e prima del match sembra imitare quello di Ali.\nNel 1978 la DC Comics pubblic\u00f2 un fumetto one-shot dal titolo \"Superman vs. Muhammad Al\u00ec\", dove il famoso supereroe e il pugile si battono sul ring per fermare un'invasione aliena della Terra.\nNel 2001 Michael Mann ha diretto il film \"Al\u00ec\". La pellicola racconta la vita del pugile (interpretato da Will Smith) dal match che gli valse per la prima volta il titolo mondiale dei pesi massimi fino alla riconquista, a Kinshasa nello Zaire, nel 1974 contro George Foreman.\nNell'episodio de \"I Simpson\" \"Robot-Homer\", l'avversario finale del torneo \"Robot Rombanti\" \u00e8 un automa chiamato Scassius Clay, detto Ammazzahmad Ah\u00ec.\nNel film del 2016 \"The Bleeder - La storia del vero Rocky Balboa\" (\"The Bleeder\"), dedicato a Chuck Wepner, Al\u00ec \u00e8 l'avversario del protagonista ed \u00e8 interpretato da Pooch Hall.\nNel film del 2019 \"C'era una volta a... Hollywood\" di Quentin Tarantino, il coprotagonista (in un suo personale flashback di riflessione) discute animatamente fino ad arrivare alle mani con Bruce Lee circa il risultato di un ipotetico incontro tra Lee e Muhammad.\nNel 2020 Muhammad Ali, interpretato da Eli Goree, \u00e8 uno dei protagonisti del film \"One Night in Miami\"."}
{"id": "137129", "revid": "305330", "url": "https://it.wikipedia.org/wiki?curid=137129", "title": "Saharon Shelah", "text": "\u00c8 professore all'universit\u00e0 di Gerusalemme e anche all'universit\u00e0 Rutgers del New Jersey (Stati Uniti). Si occupa in particolare di logica matematica, teoria dei modelli e teoria degli insiemi.\nFinora (2006) Shelah ha pubblicato circa 900 opere matematiche, 500 delle quali in collaborazione,\nper un totale di circa 200 coautori."}
{"id": "137130", "revid": "110157", "url": "https://it.wikipedia.org/wiki?curid=137130", "title": "Ab\u00e1nades", "text": "Ab\u00e1nades \u00e8 un comune spagnolo di 114 abitanti situato nella comunit\u00e0 autonoma di Castiglia-La Mancia."}
{"id": "137131", "revid": "110157", "url": "https://it.wikipedia.org/wiki?curid=137131", "title": "Abanilla", "text": "Abanilla (in catalano Favanella) \u00e8 un comune spagnolo di 6.589 abitanti situato nella comunit\u00e0 autonoma di Murcia nel El Carche."}
{"id": "137132", "revid": "439868", "url": "https://it.wikipedia.org/wiki?curid=137132", "title": "Abanto", "text": " \nAbanto \u00e8 un comune spagnolo di 145 abitanti situato nella comunit\u00e0 autonoma dell'Aragona."}
{"id": "137133", "revid": "110157", "url": "https://it.wikipedia.org/wiki?curid=137133", "title": "Abanto-Zierbena", "text": "Abanto-Zierbena, nome ufficiale e in \"basco\", e Abanto y Ci\u00e9rvana in \"castigliano\", \u00e8 un comune spagnolo di 9.036 abitanti situato nella comunit\u00e0 autonoma dei Paesi Baschi.\nLe principali attivit\u00e0 produttive sono la pesca, estrazione del ferro e l'industria degli esplosivi.\nVariazioni.\nNel 1996 il territorio comunale venne suddiviso e parte di esso divenne del nuovo comune di Zierbena."}
{"id": "137134", "revid": "228587", "url": "https://it.wikipedia.org/wiki?curid=137134", "title": "Abar\u00e1n", "text": "Abar\u00e1n \u00e8 un comune spagnolo di 12.991 abitanti situato nella comunit\u00e0 autonoma di Murcia."}
{"id": "137135", "revid": "110157", "url": "https://it.wikipedia.org/wiki?curid=137135", "title": "Abarca de Campos", "text": "Abarca de Campos \u00e8 un comune spagnolo di 47 abitanti situato nella comunit\u00e0 autonoma di Castiglia e Le\u00f3n."}
{"id": "137136", "revid": "287204", "url": "https://it.wikipedia.org/wiki?curid=137136", "title": "Ab\u00e1rzuza", "text": "Ab\u00e1rzuza (o Abartzuza in basco) \u00e8 un comune spagnolo di 584 abitanti situato nella comunit\u00e0 autonoma della Navarra. Fa parte della comarca Tierra Estella ed \u00e8 a 42\u00a0km da Pamplona e a 8\u00a0km da Estella.\n\u00c8 un piccolo comune montano all'altitudine di 509 metri s.l.m. nella \"Valle de Yerri\". Questa valle si estende ai piedi delle sierre di Urbasa, Andia e Loquiz con i suoi paesetti fra coltivazioni di cereali, vigne, piantagioni di asparagi e di ortaggi di tutti i tipi nelle terre irrigue.\nIl centro abitato si trova a diversi livelli per cui le sue vie hanno percorsi irregolari e si aprono a spiazzi aperti o piazze delle quali la maggiore \u00e8 la \"Plaza de Fueros\".\nL'economia del piccolo comune, la cui popolazione \u00e8 rimasta praticamente invariata per tutto il XX secolo a poco oltre i 500 abitanti, \u00e8 basata essenzialmente sull'agricoltura e sull'allevamento del bestiame.\nStoria.\nSecondo la tradizione il paese fu fondato in epoca romana nel II secolo d.C. e, da documenti, risulta che nel 1198 appartenne a Sancho VII \"El Fuerte\" re di Navarra fra il 1194 al 1234, che lo don\u00f2 alla Chiesa di Pamplona riservandosi solo il diritto di arruolare nel suo esercito gli abitanti del territorio in caso di guerra. Fu scenario di diversi episodi bellici nel corso delle guerre civili della Navarra dal 1453 al 1461 e nel 1460 fu conquistata dai Castigliani.\nAmministrativamente fece parte della \"Merindad de Estella\" e del municipio di \"Valle del Yerri\" (chiamato anche soltanto Yerri) come luogo libero fino a quando nel 1851 con la riforma amministrativa del governo liberale spagnolo si stacc\u00f2 da Yerri diventando un comune autonomo.\nNel 1874, durante le guerre carliste, nei pressi del paese si svolse una famosa battaglia che viene appunto indicata col nome di \"Battaglia di Abarzuza\".\nMonumenti e luoghi d'interesse.\nNel paese ci sono diverse case nobiliari e signorili dei secoli XIV e XVIII e, in particolare, il \"Palacio de Alderaz\" del XVI secolo. La chiesa parrocchiale di \"Nuestra Se\u0148ora de la Asuncion\" di forme gotico-rinascimentali \u00e8 del 1522 edificata sulla spazio di una precedente chiesa. L\"Ermita de Santa Barbara\" gotica del 1500 \u00e8 esterna al centro urbano.\nDintorni.\nA 4\u00a0km Iranzu dove si trovano le imponenti rovine del \"Monasterio de Santa Maria la Real\" dell'ordine cistercense fondato nel 1176, la chiesa di \"San Adrian\" romanico-gotica dei secoli XII-XIII e il \"chiostro\" dei secoli XIII-XIV. Grazie alle numerose donazioni il Monastero si trov\u00f2 ad essere proprietario di numerosi beni in tutta la Navarra, ma con la legge di \"desarmotisacion\" del XIX secolo lo Stato spagnolo se ne impossess\u00f2 costringendo i vari ordini monastici a ridurre drasticamente i numerosi conventi di cui disponevano. I Cistercensi abbandonarono il Monastero di Iranzu che cadde in rovina, restando attiva soltanto una piccola parte occupata da un gruppo di monaci teatini. A partire dalla fine del secolo scorso \u00e8 in atto una ristrutturazione ad opera di una fondazione laica.\nA 11\u00a0km Iratxe (in castigliano Irache) col \"Monasterio de Nuestra Se\u00f1ora de Iratxe\" del XII secolo, sede di un'Universit\u00e0 fino al 1933, con chiesa romanico-gotica del secolo XIII e un \"chiostro\" del XVI secolo.\nA 27\u00a0km Los Arcos (in basco Urantzia) con l\"Iglesia de la Asuncion\" del XV secolo.\nNelle vicinanze del paese esistono ben tre parchi naturali: il parco boscoso di Urbasa, in cui i fenomeni carsici hanno creato doline, grotte e canyon, quello di \"Audia\" pure ricco di boschi e con dolmen preistorico e il parco della Sierra de Loquiz, montagnoso con viste panoramiche sulla valle e sui picchi dei Pirenei."}
{"id": "137137", "revid": "110157", "url": "https://it.wikipedia.org/wiki?curid=137137", "title": "Abaurrea Alta", "text": "Abaurrea Alta in \"castigliano\" e Abaurregaina in \"basco\", \u00e8 un comune spagnolo di 142 abitanti situato nella comunit\u00e0 autonoma della Navarra."}
{"id": "137138", "revid": "110157", "url": "https://it.wikipedia.org/wiki?curid=137138", "title": "Abaurrea Baja", "text": "Abaurrea Baja in \"castigliano\" e Abaurrepea in \"basco\", \u00e8 un comune spagnolo di 39 abitanti situato nella comunit\u00e0 autonoma della Navarra."}
{"id": "137139", "revid": "767487", "url": "https://it.wikipedia.org/wiki?curid=137139", "title": "Abegondo", "text": "Abegondo \u00e8 un comune spagnolo di 5.709 abitanti situato nella comunit\u00e0 autonoma della Galizia."}
{"id": "137140", "revid": "110157", "url": "https://it.wikipedia.org/wiki?curid=137140", "title": "Abejar", "text": "Abejar \u00e8 un comune spagnolo di 302 abitanti situato nella comunit\u00e0 autonoma di Castiglia e Le\u00f3n, nella Valle del Duero in vicinanza delle sorgenti del fiume, nella comarca di Pinares.\nSituato in un contesto montano e circondato da boschi nei suoi dintorni si trovano i picchi della \"Atalaya\", del \"Tejo\" e di \"Valdiegos\", e il bacino artificiale della Cuerda del Pozo, costruito nel 1941, che oltre che, servire come regolatore delle acque del Duero, \u00e8 detto \"el mar de agua dulce de Soria\" dove si possono praticare sport acquatici.\nCaratteristiche.\nIl comune \u00e8 attraversato da nord a sud dalla Ca\u00f1ada Real Soriana Occidental una delle strade utilizzate nella transumanza delle greggi di pecore e che ebbe grande importanza nel XVIII secolo.\nIl nome Abejar in castigliano significa alveare, apiario o anche arnia, comunque localit\u00e0 dove si allevano le api.\nL'economia \u00e8 basata sull'agricoltura propria dei terreni non irrigati con la produzione di grano ed orzo, sulla frutticoltura, sulla viticultura e sull'allevamento del bestiame bovino, equino e ovino. Il suo territorio fa parte di quello di produzione del vino a denominazione di origine detto \"Ribera del Duero\".\nDi tipo artigianale sono le attivit\u00e0 di produzione di mobili di legno, di conserve vegetali, di miele e di funghi secchi o conservati. \u00c8 intenzione del comune di incrementare l'attivit\u00e0 turistica valorizzando l'ambiente e sfruttando la posizione geografica di accesso a localit\u00e0 turisticamente note come la \"Laguna Negra\", il \"Ca\u00f1on del rio Lobos\", la \"Sierra de Urbion\" dove sono le sorgenti del Duero e la \"Sierra Cebollera\".\nStoria.\nSecondo la tradizione orale Abejar nacque dalla fusione di tre parrocchie una delle quali risalente all'epoca della dominazione visigotica.\nDal 1352 al 1580 fu signoria del vescovado di Osma e durante il Medioevo fu attraversato dai pellegrini di Santiago di Compostela provenienti dall'Aragona e vi si costru\u00ec l'Hospital de San Sebastian per i poveri e i pellegrini. Filippo II lo incorpor\u00f2 nei beni della Corona dopo avere ottenuto dal papa Gregorio XIII una bolla papale di assenso e concesse al paese il titolo di \"Villa, ilustre, honorada y Buena\" dietro congruo compenso di oltre tre milioni di \"maravedies\" da parte degli abitanti, che ebbero cos\u00ec la possibilit\u00e0 di autogovernarsi pur entro certi limiti.\nIl paese, che raggiunse l'apice della sua economia tra il XVII e il XVIII secolo, fece parte della \"Hermandad de la Real Ca\u00f1ada de Carrateria Burgos-Soria\", una federazione di comuni del territorio fra le due citt\u00e0 di Burgos e Soria. Abejar sub\u00ec un disastroso incendio nel 1897, fu ricostruita ma ebbe un in seguito un regresso economico e demografico.\nFeste.\nOltre alle feste patronali che si svolgono in tutti i paesi spagnoli con lo stesso rituale, tipica del paese \u00e8 la festa che si fa l'ultimo giorno del carnevale, unica in tutta la Spagna, detta \"La barrosa\", rito magico che si fa risalire al mito romano di Mitra e Atis e alla leggenda secondo la quale una donna acconsentiva all'amore di un pretendente solo dopo che costui aveva sacrificato in suo onore il migliore dei suoi torelli.\nUn giovane, che porta un lenzuolo bianco, fa muovere un simulacro di toro in legno e gira per le strade dove viene invitato nelle case e riceve offerte. Il \"toro\" viene poi \"sacrificato\" su una predella innaffiata di vino e poi sepolto fra battute e scherzi. Segue una cena di soli uomini con canti e musica e si passa la notte a bere vino in abbondanza.\nLe altre feste sono: \"Las Candelas\" dal 2 al 3 febbraio, \"San Juan\" il 24 giugno, \"Fiestas de la Virgen y San Roque\" dal 14 al 17 agosto con offerta di fiori alla Vergine, gare popolari di cross, pallamano, taglio dei tronchi di legno e alla notte musica e veglia. Fra le manifestazioni fieristico-culturali sono da ricordare la \"Muestra Alimentaria\" di fine agosto e la \"Semana Cultural \"Vive tu Ca\u00f1ada Real\"\" nella seconda settimana di agosto."}
{"id": "137141", "revid": "110157", "url": "https://it.wikipedia.org/wiki?curid=137141", "title": "Abejuela", "text": "Abejuela \u00e8 un comune spagnolo di 49 abitanti situato nella comunit\u00e0 autonoma dell'Aragona."}
{"id": "137142", "revid": "110157", "url": "https://it.wikipedia.org/wiki?curid=137142", "title": "Abella de la Conca", "text": "Abella de la Conca \u00e8 un comune spagnolo di 179 abitanti situato nella comunit\u00e0 autonoma della Catalogna."}
{"id": "137143", "revid": "110157", "url": "https://it.wikipedia.org/wiki?curid=137143", "title": "Abengibre", "text": "Abengibre \u00e8 un comune spagnolo situato nella comunit\u00e0 autonoma di Castiglia-La Mancia."}
{"id": "137144", "revid": "110157", "url": "https://it.wikipedia.org/wiki?curid=137144", "title": "Aben\u00f3jar", "text": "Aben\u00f3jar \u00e8 un comune spagnolo di 1.471 abitanti situato nella comunit\u00e0 autonoma di Castiglia-La Mancia."}
{"id": "137145", "revid": "110157", "url": "https://it.wikipedia.org/wiki?curid=137145", "title": "Aberin", "text": "Aberin \u00e8 un comune spagnolo di 351 abitanti situato nella comunit\u00e0 autonoma della Navarra."}
{"id": "137146", "revid": "767487", "url": "https://it.wikipedia.org/wiki?curid=137146", "title": "Abertura", "text": "Abertura \u00e8 un comune spagnolo di 502 abitanti situato nella comunit\u00e0 autonoma dell'Estremadura."}
{"id": "137147", "revid": "110157", "url": "https://it.wikipedia.org/wiki?curid=137147", "title": "Abezames", "text": "Abezames \u00e8 un comune spagnolo di 104 abitanti situato nella comunit\u00e0 autonoma di Castiglia e Le\u00f3n."}
{"id": "137148", "revid": "110157", "url": "https://it.wikipedia.org/wiki?curid=137148", "title": "Abia de la Obispal\u00eda", "text": "Abia de la Obispal\u00eda \u00e8 un comune spagnolo di 77 abitanti situato nella comunit\u00e0 autonoma di Castiglia-La Mancia.\nIl comune comprende, oltre al capoluogo omonimo, i nuclei abitativi di Cabrejas, Casa del Montaraz ed Ermita del Santo."}
{"id": "137149", "revid": "110157", "url": "https://it.wikipedia.org/wiki?curid=137149", "title": "Abia de las Torres", "text": "Abia de las Torres \u00e8 un comune spagnolo situato nella comunit\u00e0 autonoma di Castiglia e Le\u00f3n."}
{"id": "137150", "revid": "110157", "url": "https://it.wikipedia.org/wiki?curid=137150", "title": "Abiego", "text": "Abiego \u00e8 un comune spagnolo di 237 abitanti situato nella comunit\u00e0 autonoma dell'Aragona.\nFa parte della comarca del Somontano de Barbastro."}
{"id": "137151", "revid": "108896806", "url": "https://it.wikipedia.org/wiki?curid=137151", "title": "Abizanda", "text": "Abizanda \u00e8 un comune spagnolo di 151 abitanti situato nella comunit\u00e0 autonoma dell'Aragona.\nFa parte della comarca del Sobrarbe.\nNel paese venne eretta, nell'XI secolo, una poderosa torre difensiva in perfetto stato di conservazione che ospita, soprattutto durante il periodo estivo, esposizioni e mostre di vario tipo."}
{"id": "137152", "revid": "110157", "url": "https://it.wikipedia.org/wiki?curid=137152", "title": "Abla", "text": "Abla \u00e8 un comune spagnolo situato nella comunit\u00e0 autonoma dell'Andalusia."}
{"id": "137153", "revid": "767487", "url": "https://it.wikipedia.org/wiki?curid=137153", "title": "Ablanque", "text": "Ablanque \u00e8 un comune spagnolo di 74 abitanti situato nella comunit\u00e0 autonoma di Castiglia-La Mancia."}
{"id": "137154", "revid": "110157", "url": "https://it.wikipedia.org/wiki?curid=137154", "title": "Ablitas", "text": "Ablitas \u00e8 un comune spagnolo di 2.559 abitanti situato nella comunit\u00e0 autonoma della Navarra."}
{"id": "137155", "revid": "110157", "url": "https://it.wikipedia.org/wiki?curid=137155", "title": "A Bola", "text": "A Bola \u00e8 un comune spagnolo di 1.527 abitanti situato nella comunit\u00e0 autonoma della Galizia."}
{"id": "137156", "revid": "111319", "url": "https://it.wikipedia.org/wiki?curid=137156", "title": "Abrera", "text": "Abrera \u00e8 un comune spagnolo situato nella comunit\u00e0 autonoma della Catalogna in provincia di Barcellona all'estremo Nord della comarca del \"Baix Llobregat\" nelle rive del rio Llobregat nella valle di questo fiume occupando una parte delle basse terre della depressione prelitorale della Catalogna. \u00c8 formata da sette frazioni ma la popolazione \u00e8 accentrata nel capoluogo.\nStoria.\nL'abitato pi\u00f9 antico del comune dovrebbe essere del periodo della dominazione di Roma e precisamente un gruppo di case facenti parte di un campo militare romano. Il termine Voltrera \u00e8 citato nel 986 e solo nel 1041 quello del \"Castell de Voltrera\" che si trova vicino all'antica Vilalba su un colle di 218 metri s.l.m. nella \"Serra d'en Ribes\". Apparteneva alla baronia di \"Castellvell\" che comprendeva anche il territorio di Abrera. Nacque l'odierna Abrera con la costruzione della chiesa romanica di \"Sant Pere\"nel 1100 vicino ad un gruppo di case che non ha per\u00f2 nessun sviluppo fino ai secoli XV-XVI in cui si costruisce la strada principale.\nNel 1887 l'agricoltura di Abrera, che si dedicava principalmente all'olivo, agli agrumi e alla vite, fu colpita dalla fillossera con grave danno per i vigneti poich\u00e9 questo insetto si ciba delle radici e delle foglie delle viti provocandone la morte. Fu questa l'occasione per differenziare la produzione agricola aggiungendo anche la frutticultura alle altre colture tradizionali. Nel ventennio successivo agli anni '50 del secolo scorso si realizz\u00f2 una certa industrializzazione e si ebbe di conseguenza una forte immigrazione operaia dal Sud della Spagna, cos\u00ec che la popolazione del comune pass\u00f2 dagli 805 abitanti del 1965 ai 2857 di dieci anni dopo, ai 7000 nel dicembre 1999, agli 8255 nel 2004 avvicinandosi ai 10000 attualmente. Ci\u00f2 innesc\u00f2 ovviamente un grande sviluppo dei servizi e delle attivit\u00e0 connesse alle costruzioni edilizie e determin\u00f2 la necessit\u00e0 di nuove vie di comunicazione."}
{"id": "137157", "revid": "110157", "url": "https://it.wikipedia.org/wiki?curid=137157", "title": "Abrucena", "text": "Abrucena \u00e8 un comune spagnolo situato nella comunit\u00e0 autonoma dell'Andalusia."}
{"id": "137158", "revid": "110157", "url": "https://it.wikipedia.org/wiki?curid=137158", "title": "Abusejo", "text": "Abusejo \u00e8 un comune spagnolo di 249 abitanti situato nella comunit\u00e0 autonoma di Castiglia e Le\u00f3n."}
{"id": "137159", "revid": "110157", "url": "https://it.wikipedia.org/wiki?curid=137159", "title": "A Ca\u00f1iza", "text": "A Ca\u00f1iza \u00e8 un comune spagnolo di 7.194 abitanti situato nella comunit\u00e0 autonoma della Galizia."}
{"id": "137160", "revid": "110157", "url": "https://it.wikipedia.org/wiki?curid=137160", "title": "A Capela", "text": "A Capela \u00e8 un comune spagnolo di 1.530 abitanti situato nella comunit\u00e0 autonoma della Galizia."}
{"id": "137161", "revid": "767487", "url": "https://it.wikipedia.org/wiki?curid=137161", "title": "Acebedo", "text": "Acebedo \u00e8 un comune spagnolo di 271 abitanti situato nella comunit\u00e0 autonoma di Castiglia e Le\u00f3n."}
{"id": "137162", "revid": "110157", "url": "https://it.wikipedia.org/wiki?curid=137162", "title": "Acebo", "text": " \nAcebo \u00e8 un comune spagnolo di 757 abitanti situato nella comunit\u00e0 autonoma dell'Estremadura.\nSociet\u00e0.\nEvoluzione demografica.\nEvoluzione demografica di Acebo negli ultimi anni, secondo l'Instituto Nacional de Estad\u00edstica spagnolo."}
{"id": "137163", "revid": "110157", "url": "https://it.wikipedia.org/wiki?curid=137163", "title": "Acedera", "text": "Acedera \u00e8 un comune spagnolo di 907 abitanti situato nella comunit\u00e0 autonoma dell'Estremadura."}
{"id": "137164", "revid": "110157", "url": "https://it.wikipedia.org/wiki?curid=137164", "title": "Aceh\u00fache", "text": "Aceh\u00fache \u00e8 un comune spagnolo di 911 abitanti situato nella comunit\u00e0 autonoma dell'Estremadura."}
{"id": "137165", "revid": "110157", "url": "https://it.wikipedia.org/wiki?curid=137165", "title": "Aceituna", "text": "Aceituna \u00e8 un comune spagnolo di 687 abitanti situato nella comunit\u00e0 autonoma dell'Estremadura."}
{"id": "137166", "revid": "108895569", "url": "https://it.wikipedia.org/wiki?curid=137166", "title": "Acered", "text": "Acered \u00e8 un comune spagnolo di 165 abitanti situato nella comunit\u00e0 autonoma dell'Aragona."}
{"id": "137167", "revid": "106456", "url": "https://it.wikipedia.org/wiki?curid=137167", "title": "Aceuchal", "text": "Aceuchal \u00e8 un comune spagnolo di 5.249 abitanti situato nella comunit\u00e0 autonoma dell'Estremadura, comarca Tierra de Barros."}
{"id": "137169", "revid": "110157", "url": "https://it.wikipedia.org/wiki?curid=137169", "title": "Adahuesca", "text": "Adahuesca \u00e8 un comune spagnolo di 159 abitanti situato nella comunit\u00e0 autonoma dell'Aragona.\nFa parte della comarca del Somontano de Barbastro."}
{"id": "137170", "revid": "110157", "url": "https://it.wikipedia.org/wiki?curid=137170", "title": "Adalia (Spagna)", "text": "Adalia \u00e8 un comune spagnolo di 78 abitanti situato nella comunit\u00e0 autonoma di Castiglia e Le\u00f3n."}
{"id": "137171", "revid": "115548082", "url": "https://it.wikipedia.org/wiki?curid=137171", "title": "Adamuz", "text": "Adamuz \u00e8 un comune spagnolo di 4.476 abitanti situato nella comunit\u00e0 autonoma dell'Andalusia, situata tra la Sierra Morena e Guadalquivir."}
{"id": "137172", "revid": "110157", "url": "https://it.wikipedia.org/wiki?curid=137172", "title": "Adanero", "text": "Adanero \u00e8 un comune spagnolo di 318 abitanti situato nella comunit\u00e0 autonoma di Castiglia e Le\u00f3n."}
{"id": "137173", "revid": "3115", "url": "https://it.wikipedia.org/wiki?curid=137173", "title": "Adeje", "text": "Adeje \u00e8 un comune spagnolo di 41\u00a0002 abitanti, parte della Provincia di Santa Cruz de Tenerife e situato nella comunit\u00e0 autonoma delle Canarie.\nIl nome del comune era originariamente scritto \"Adexe\", in quanto il fonema velare castigliano si scriveva \"x\", mentre lo spagnolo moderno associa di norma il fonema alle realizzazioni grafiche \"j\" oppure \"g\" + \"i\" o \"e\", come in \"geograf\u00eda\" o \"Juan\". Adeje \u00e8 un importante centro turistico sia sull'isola che a livello nazionale e internazionale. Questo comune ha la pi\u00f9 alta concentrazione di hotel a 5 stelle in Europa e ha anche quello che \u00e8 considerato il miglior hotel di lusso in Spagna secondo \"World Travel Awards\". Nel suo territorio comunale si trova il parco acquatico Siam Park, considerato il miglior parco acquatico del mondo. \nGeografia fisica.\nTerritorio.\nIl territorio del comune di Adeje occupa la parte sudoccidentale dell'isola di Tenerife, la pi\u00f9 grande delle Canarie, nell'oceano Atlantico, al largo della costa Africana.\nSi estende dalla costa, conosciuta come Costa Adeje, che si affaccia sull'Oceano Atlantico verso l'entroterra sulle pendici del vulcano Teide.\nClima.\nCome tutta la zona delle Isole Canarie Adeje gode di un clima subtropicale con una temperatura media annuale di 23\u00a0\u00b0C. In particolare il microclima della zona \u00e8 mite e secco.\nStoria.\nNel XIV secolo, un centinaio di anni prima della conquista delle isole, in questo luogo si trovava il Menceyato de Adeje, la corte del mencey Guancio Sunta e di suo figlio Tinerfe, da dove ha dichiarato l'unificazione dell'isola sotto il suo governo e che i nove figli di Tinerfe successivamente si spartirono in altrettanti menceyatos (regni). Pertanto Adeje \u00e8 stato il luogo di origine e la principale sede del governo e della cultura Guancia in quel momento storico, oltre che la sede di tutti i Menceyes (Reyes abor\u00edgenes).\nAnche se le forze spagnole al comando dell'adelantado (\"governatore militare\") Alonso Fern\u00e1ndez de Lugo, subirono una schiacciante sconfitta per mano dei Guanci, nella Prima battaglia di Acentejo del 1494, i Guanci alla fine vennero sopraffatti dalla tecnologia superiore e da malattie alle quali non erano immuni, e si arresero alla Corona di Castiglia il 25 dicembre 1495.\nMonumenti e luoghi d'interesse.\nArchitetture civili.\nIl Barranco del infierno uno dei pi\u00f9 noti dell'isola e visitato da escursionisti e turisti durante tutto l'anno, situato a Roque del Conde.\nAltro.\nIl monumento dedicato a Tinerfe \"El Grande\" situata ad Adeje.\nTra i luoghi di interesse pi\u00f9 importanti si trova il centro turistico chiamato \"Costa Adeje\", che si trova vicino a Los Cristianos e a Playa de las Am\u00e9ricas, e che negli ultimi anni ha avuto un grande sviluppo.\nIl Barranco del infierno uno dei pi\u00f9 noti dell'isola e visitato da escursionisti e turisti durante tutto l'anno, situato a Roque del Conde.\nEconomia.\nLe principali attivit\u00e0 economiche sono l'agricoltura ed il turismo, quest'ultimo particolarmente nella zona di Playa de las Am\u00e9ricas dove negli ultimi anni si \u00e8 verificato un costante sviluppo nel settore edilizio e nella ricezione turistica e dove attualmente sta sorgendo un altro settore cittadino. Particolarmente apprezzati sono le sue spiagge ed il suo clima.\nCome normalmente in tutte le citt\u00e0 turistiche, la sua popolazione di oltre 41\u00a0000 abitanti aumenta considerevolmente nel periodo di maggior afflusso turistico, in corrispondenza del picco di prenotazioni alberghiere.\nAgricoltura.\nLa produzione agricola si basa sulla frutta tropicale quali coltivazioni di banane.\nTurismo.\nL'offerta turistica \u00e8 legata principalmente al patrimonio marino ed escursionistico. La Costa Adeje \u00e8 caratterizzata dalla presenza di arenili e dalla citt\u00e0 \u00e8 possibile recarsi al largo per poter ammirare una delle pi\u00f9 importanti colonie di cetacei a livello mondiale.\nL'entroterra offre invece la possibilit\u00e0 di escursioni nel principale Parco Nazionale del Teide e in numerose riserve naturali e parchi minori."}
{"id": "137174", "revid": "1543377", "url": "https://it.wikipedia.org/wiki?curid=137174", "title": "Ademuz", "text": "Ademuz \u00e8 un comune spagnolo di 1.286 abitanti situato tra le comunit\u00e0 autonome di Aragona e di Castiglia-La Mancha, ma che appartiene alla comunit\u00e0 autonoma Valenciana."}
{"id": "137175", "revid": "110157", "url": "https://it.wikipedia.org/wiki?curid=137175", "title": "Adi\u00f3s (Navarra)", "text": "Adi\u00f3s \u00e8 un comune spagnolo di 174 abitanti situato nella comunit\u00e0 autonoma della Navarra."}
{"id": "137176", "revid": "1983214", "url": "https://it.wikipedia.org/wiki?curid=137176", "title": "Adobes", "text": "Adobes \u00e8 un comune spagnolo di 43 abitanti situato nella comunit\u00e0 autonoma di Castiglia-La Mancia."}
{"id": "137177", "revid": "110157", "url": "https://it.wikipedia.org/wiki?curid=137177", "title": "Ador", "text": "Ador \u00e8 un comune spagnolo di 1.463 abitanti situato nella comunit\u00e0 autonoma Valenciana."}
{"id": "137178", "revid": "318514", "url": "https://it.wikipedia.org/wiki?curid=137178", "title": "Adra (Spagna)", "text": "Adra \u00e8 un comune spagnolo situato nella comunit\u00e0 autonoma dell'Andalusia, alla foce del rio Adra sugli ultimi rilievi della Sierra de la Contraviesa.\nGeografia fisica.\nLa costa \u00e8 costituita dall'alternarsi di spiagge sabbiose e formazioni rocciose che si spingono fino al mare.\nNelle vicinanze della costa c'\u00e8 una zona lagunare tutelata dalla \"Reserva Natural de las Albuferas de Adra\".\nStoria.\nDagli scavi effettuati sulla collina di Montecristo che domina l'estuario del fiume sono emersi resti di un insediamento fenicio del IV secolo a.C.\nAi Fenici che la chiamarono Abdera seguirono i Cartaginesi e a questi i Romani gi\u00e0 nel periodo repubblicano di Roma all'epoca delle guerre puniche.\nLe invasioni dei barbari che passarono in Andalusia: Alani, Vandali che diedero il nome alla regione (Vandalusia), Visigoti gi\u00e0 cristianizzati interessarono ovviamente anche Adra.\nDocumenti relativi al Concilio di Siviglia parlano della partecipazione di un vescovo di Adra e da ci\u00f2 si deduce che Adra nel VI secolo doveva essere una localit\u00e0 importante se era sede vescovile.\nFu comunque spesso sottoposta agli assalti dei pirati Berberi che infestavano il Mediterraneo e dovette munirsi di mura e di torrioni via via modificati e rafforzati. Sub\u00ec la dominazione araba e appartenne all'emirato di Almeria. Nell'XI secolo di fronte ai continui attacchi della pirateria berbera la popolazione lasci\u00f2 la costa e si stabil\u00ec nella vecchia Adra e nel retroterra. Alla Reconquista pass\u00f2 sotto il regno di Castiglia e ne segu\u00ec le sorti.\nNel 1505 Giovanna di Castiglia edific\u00f2 i torrioni delle mura a difesa dalla pirateria berbera e dalla popolazione moresca stabilitasi all'interno nell'Alpujarra. A partire dal XVI secolo e, soprattutto nel XVII, grazie alla introduzione della coltivazione della canna da zucchero divenne porto dedicato all'esportazione verso Genova e altri porti del Mediterraneo e di conseguenza registr\u00f2 un aumento della popolazione.\nNel 1839 furono abbattute le mura, di cui rimangono resti, per permettere l'espansione della citt\u00e0.\nCultura.\nFeste.\n\"San Sebastian\" il 21 gennaio, \"San Marcos\" il 25 aprile, \"Cruces de Mayo\" il 3 maggio con concorso a premi fra i quartieri che presentano la croce di fiori pi\u00f9 bella, \"Noche de San Juan\" il 23 giugno, \"Virgen del Carmen\" il 16 luglio e \"san Nicol\u00e0s de Tolentino y Virgen del carmen\" dal 5 al 9 settembre.\nEconomia.\nL'economia della cittadina si basa sulla modesta attivit\u00e0 del porto, sulla pesca, su alcuni insediamenti di medio-piccole industrie, sul turismo e sull'agricoltura delle pianure retrostanti dedicata anche alla produzione di frutta esotica come ananas e avocado."}
{"id": "137179", "revid": "2519", "url": "https://it.wikipedia.org/wiki?curid=137179", "title": "Adrada de Haza", "text": "Adrada de Haza \u00e8 un comune spagnolo di 203 abitanti situato nella comunit\u00e0 autonoma di Castiglia e Le\u00f3n."}
{"id": "137180", "revid": "767487", "url": "https://it.wikipedia.org/wiki?curid=137180", "title": "Adrada de Pir\u00f3n", "text": "Adrada de Pir\u00f3n \u00e8 un comune spagnolo di 52 abitanti situato nella comunit\u00e0 autonoma di Castiglia e Le\u00f3n."}
{"id": "137181", "revid": "110157", "url": "https://it.wikipedia.org/wiki?curid=137181", "title": "Adradas", "text": "Adradas \u00e8 un piccolo comune spagnolo di 102 abitanti situato nella comunit\u00e0 autonoma di Castiglia e Le\u00f3n in provincia di Soria"}
{"id": "137182", "revid": "767487", "url": "https://it.wikipedia.org/wiki?curid=137182", "title": "Adrados", "text": " \nAdrados \u00e8 un comune spagnolo di 196 abitanti situato nella comunit\u00e0 autonoma di Castiglia e Le\u00f3n."}
{"id": "137183", "revid": "110157", "url": "https://it.wikipedia.org/wiki?curid=137183", "title": "L'Atz\u00fabia", "text": "L'Atz\u00fabia \u00e8 un comune spagnolo situato nella comunit\u00e0 autonoma Valenciana."}
{"id": "137184", "revid": "110157", "url": "https://it.wikipedia.org/wiki?curid=137184", "title": "Aduna", "text": "Aduna \u00e8 un comune spagnolo di 400 abitanti situato nella comunit\u00e0 autonoma dei Paesi Baschi."}
{"id": "137185", "revid": "110157", "url": "https://it.wikipedia.org/wiki?curid=137185", "title": "A Estrada", "text": " \nA Estrada (nome ufficiale in galiziano, A Estrada anche in castigliano), \u00e8 un comune spagnolo di 22.308 abitanti situato nella comunit\u00e0 autonoma della Galizia."}
{"id": "137186", "revid": "697352", "url": "https://it.wikipedia.org/wiki?curid=137186", "title": "A Fonsagrada", "text": "A Fonsagrada o Fonsagrada \u00e8 un comune spagnolo di 5.082 abitanti situato nella comunit\u00e0 autonoma della Galizia."}
{"id": "137188", "revid": "110157", "url": "https://it.wikipedia.org/wiki?curid=137188", "title": "Agaete", "text": "Agaete \u00e8 un comune spagnolo di 5.767 abitanti situato nell'isola di Gran Canaria, facente parte delle Canarie. Un simbolo del comune \u00e8 il \"Dedo de Dios\" (o \"Roque Partido\"), formazione rocciosa dall'aspetto di un dito umano che si innalza davanti alla costa. La parte superiore del \"Dedo de Dios\" \u00e8 stata distrutta dalla tormenta tropicale Delta nel 2005."}
{"id": "137189", "revid": "110157", "url": "https://it.wikipedia.org/wiki?curid=137189", "title": "Agallas", "text": "Agallas \u00e8 un comune spagnolo di 185 abitanti situato nella comunit\u00e0 autonoma di Castiglia e Le\u00f3n."}
{"id": "137190", "revid": "2057934", "url": "https://it.wikipedia.org/wiki?curid=137190", "title": "\u00c0ger", "text": "\u00c0ger \u00e8 un comune spagnolo di 516 abitanti situato nella comunit\u00e0 autonoma della Catalogna, nella provincia di Lleida.\nMonumenti e luoghi d'interesse.\nCastello e collegiata di San Pietro d'\u00c0ger.\nLa collegiata di San Pietro d'\u00c0ger fu decorata dal Maestro di Pedret agli inizi del XII secolo."}
{"id": "137191", "revid": "767487", "url": "https://it.wikipedia.org/wiki?curid=137191", "title": "Agolada", "text": " \nAgolada \u00e8 un comune spagnolo di 3.678 abitanti situato nella comunit\u00e0 autonoma della Galizia."}
{"id": "137192", "revid": "110157", "url": "https://it.wikipedia.org/wiki?curid=137192", "title": "Ag\u00f3n", "text": "Ag\u00f3n \u00e8 un comune spagnolo di 186 abitanti situato nella comunit\u00e0 autonoma dell'Aragona."}
{"id": "137193", "revid": "110157", "url": "https://it.wikipedia.org/wiki?curid=137193", "title": "Agoncillo (Spagna)", "text": "Agoncillo \u00e8 un comune spagnolo di 916 abitanti situato nella comunit\u00e0 autonoma di La Rioja."}
{"id": "137194", "revid": "110157", "url": "https://it.wikipedia.org/wiki?curid=137194", "title": "Agost", "text": "Agost \u00e8 un comune spagnolo situato nella comunit\u00e0 autonoma Valenciana."}
{"id": "137195", "revid": "110157", "url": "https://it.wikipedia.org/wiki?curid=137195", "title": "Agramunt", "text": "Agramunt \u00e8 un comune spagnolo di 4.759 abitanti situato nella comunit\u00e0 autonoma della Catalogna."}
{"id": "137196", "revid": "110157", "url": "https://it.wikipedia.org/wiki?curid=137196", "title": "\u00c1greda", "text": "\u00c1greda \u00e8 un comune spagnolo montano di 3.351 abitanti, situato nella comunit\u00e0 autonoma di Castiglia e Le\u00f3n, ai piedi della Sierra del Moncalves' (941 m s.l.m.) e sulle rive del fiume Queiles. Appartiene alla provincia di Soria, citt\u00e0 dalla quale dista 51\u00a0km, e alla comarca di \"Tierra de Agreda, Tierra de Frontera\".\nLa sua economia \u00e8 basata sull'agricoltura di montagna, sull'allevamento del bestiame, sul commercio e sul turismo.\nStoria.\nAgreda fu un \"oppidum\" (campo militare) celtiberico, passato in seguito sotto il dominio dei Romani e successivamente dei Visigoti e degli Arabi. In et\u00e0 medioevale ebbe una notevole importanza, in quanto piazzaforte in posizione strategica al confine fra i regni di Castiglia, Navarra e Aragona, che se ne contesero il possesso.\nFu detta \"Citt\u00e0 delle tre culture\", in quanto vi convissero pacificamente le comunit\u00e0 cristiana, giudaica e islamica, ciascuna delle quali viveva in un proprio distinto quartiere, tutte lasciando testimonianze della loro presenza. Nel quartiere islamico resta una torre che faceva parte del castello arabo \"de la Muela\" o \"de la Mota\", dal quale partiva la cinta muraria degli inizi del X secolo. Di fronte al castello arabo c'\u00e8 quello cristiano detto \"castillo del Rollo\", costituito da un torrione a pianta quadrata. Il quartiere degli ebrei (\"Juderia\") conserva il tracciato originale delle vie e il quartiere cristiano costituiva la parte del paese con le diverse chiese. Anche le attivit\u00e0 dei cittadini si suddividevano secondo le tre religioni: gli ebrei erano dediti al commercio, gli islamici all'artigianato e i cristiani ai servizi e all'agricoltura e all'allevamento del bestiame.\nLa riunificazione dei regni tolse ad Agreda ogni importanza militare e segn\u00f2 l'inizio di un periodo di decadenza. Nel XVII secolo si ebbe una nuova fioritura, grazie anche alla venerabile suor Maria de Jesus, monaca di clausura e consigliera epistolare del re Filippo IV, che riusc\u00ec a far concedere ad Agreda, dove viveva diversi privilegi e vantaggi.\nIn occasione del riordinamento amministrativo della Spagna nel 1833 si era pensato di aggregare la citt\u00e0 alla nuova provincia di Rioja, ma rimase invece nella provincia di Soria.\nMonumenti e luoghi d'interesse.\nArchitetture religiose.\nL'antica sinagoga del XII secolo fu in seguito trasformata in una piccola chiesa.\nEdifici civili e monumenti.\nIl \"Parque de la Dehesa\" \u00e8 un ampio spazio verde nel quale si trovano i resti di un'antica cappella romanica del XII secolo, in origine facente parte di un convento.\nEconomia.\nL'economia cittadina si basa sull'agricoltura e l'allevamento del bestiame, sul commercio e sul turismo."}
{"id": "137197", "revid": "110157", "url": "https://it.wikipedia.org/wiki?curid=137197", "title": "Agres", "text": "Agres \u00e8 un comune spagnolo situato nella comunit\u00e0 autonoma Valenciana. Si trova nel nord della provincia di Alicante, nella comarca del Comtat. Conta 565 abitanti (INE 2016)"}
{"id": "137198", "revid": "110157", "url": "https://it.wikipedia.org/wiki?curid=137198", "title": "Agr\u00f3n", "text": "Agr\u00f3n \u00e8 un comune spagnolo di 375 abitanti situato nella comunit\u00e0 autonoma dell'Andalusia."}
{"id": "137199", "revid": "110157", "url": "https://it.wikipedia.org/wiki?curid=137199", "title": "Aguadulce (Spagna)", "text": "Aguadulce \u00e8 un comune spagnolo di 1.987 abitanti situato nella comunit\u00e0 autonoma dell'Andalusia."}
{"id": "137200", "revid": "110157", "url": "https://it.wikipedia.org/wiki?curid=137200", "title": "A Guarda", "text": "A Guarda \u00e8 un comune spagnolo di 9.835 abitanti situato nella provincia di Pontevedra, nella comunit\u00e0 autonoma della Galizia. Tra i resti archeologici \u00e8 da citare il villaggio celtico di \"Castro de Santa Tegra\" risalente al I secolo a.C. e situato in posizione strategica vicino al confine con il Portogallo."}
{"id": "137201", "revid": "110157", "url": "https://it.wikipedia.org/wiki?curid=137201", "title": "Aguar\u00f3n", "text": "Aguar\u00f3n \u00e8 un comune spagnolo di 838 abitanti situato nella comunit\u00e0 autonoma dell'Aragona."}
{"id": "137202", "revid": "767487", "url": "https://it.wikipedia.org/wiki?curid=137202", "title": "Aguasal", "text": "Aguasal \u00e8 un comune spagnolo di 31 abitanti situato nella comunit\u00e0 autonoma di Castiglia e Le\u00f3n."}
{"id": "137203", "revid": "2519", "url": "https://it.wikipedia.org/wiki?curid=137203", "title": "Aguas C\u00e1ndidas", "text": "Aguas C\u00e1ndidas \u00e8 un comune spagnolo di 56 abitanti situato nella comunit\u00e0 autonoma di Castiglia e Le\u00f3n.\nLocalit\u00e0.\nIl comune comprende le seguenti localit\u00e0:"}
{"id": "137204", "revid": "110157", "url": "https://it.wikipedia.org/wiki?curid=137204", "title": "Aguat\u00f3n", "text": "Aguat\u00f3n \u00e8 un comune spagnolo di 18 abitanti situato nella comunit\u00e0 autonoma dell'Aragona."}
{"id": "137205", "revid": "110157", "url": "https://it.wikipedia.org/wiki?curid=137205", "title": "Aguaviva", "text": "Aguaviva (Aiguaiva in catalano) \u00e8 un comune spagnolo di 522 abitanti situato nella comunit\u00e0 autonoma dell'Aragona. Appartiene alla cosiddetta Frangia d'Aragona. La lingua d'uso del paese \u00e8, da sempre, il catalano nella sua variante occidentale."}
{"id": "137206", "revid": "110157", "url": "https://it.wikipedia.org/wiki?curid=137206", "title": "A Gudi\u00f1a", "text": "A Gudi\u00f1a \u00e8 un comune spagnolo di 1.682 abitanti situato nella comunit\u00e0 autonoma della Galizia."}
{"id": "137207", "revid": "110157", "url": "https://it.wikipedia.org/wiki?curid=137207", "title": "Agudo (Spagna)", "text": "Agudo \u00e8 un comune spagnolo di 1.750 abitanti situato nella comunit\u00e0 autonoma di Castiglia-La Mancia."}
{"id": "137208", "revid": "110157", "url": "https://it.wikipedia.org/wiki?curid=137208", "title": "Ag\u00fcero", "text": "Ag\u00fcero \u00e8 un comune spagnolo di 130 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "137209", "revid": "767487", "url": "https://it.wikipedia.org/wiki?curid=137209", "title": "Aguilafuente", "text": "Aguilafuente \u00e8 un comune spagnolo di 814 abitanti situato nella comunit\u00e0 autonoma di Castiglia e Le\u00f3n."}
{"id": "137210", "revid": "2519", "url": "https://it.wikipedia.org/wiki?curid=137210", "title": "Aguilar de Bureba", "text": "Aguilar de Bureba \u00e8 un comune spagnolo di 57 abitanti situato nella comunit\u00e0 autonoma di Castiglia e Le\u00f3n."}
{"id": "137211", "revid": "125963852", "url": "https://it.wikipedia.org/wiki?curid=137211", "title": "Aguilar de Campoo", "text": "Aguilar de Campoo \u00e8 un comune spagnolo di 7.196 abitanti situato nella comunit\u00e0 autonoma di Castiglia e Le\u00f3n nella provincia di Palencia, capoluogo della comarca della Monta\u00f1a Palentina a 900\u00a0m s.l.m., presso un bacino artificiale formato dal fiume Pisuerga.\nGeografia.\nLa comarca di Campoo \u00e8 formata da 262 localit\u00e0 distribuite nei territori delle odierne province di Palencia e Burgos. Il nome Campoo deriva dall'ebraico e significa Valle e Aguilar da Aguila, cio\u00e8 Aquila. Dista 100\u00a0km da Palencia, 82 da Burgos, 102 da Santander e 150 da Valladolid. La sua economia \u00e8 basata sull'agricoltura e l'allevamento del bestiame, su una modesta attivit\u00e0 industriale tessile e, soprattutto, sull'industria alimentare dolciaria prevalentemente dedita alla produzione dei biscotti. Si calcola che il 90% dei biscotti mangiati dagli spagnoli sia prodotto dalle fabbriche di Aguilar, che, come materie prime, usano le farine dei cereali prodotti e macinati nella zona e lo zucchero ed altri ingredienti provenienti dalle ex colonie spagnole e sbarcati nel porto di Santander.\nSi sta anche incrementando il turismo sportivo che utilizza il grande bacino artificiale dove \u00e8 possibile esercitare gli sport nautici oltre ad altre strutture e il turismo interessato all'arte. In tutte le localit\u00e0 della comarca infatti sono presenti monumenti principalmente di arte romanica, in particolare ad Aguilar, dichiarata \"Conjunto Historico y Artistico\".\nSu di essa e sui suoi monumenti esistono diversi studi e pubblicazioni, fra le quali un articolo del celebre scrittore e filosofo basco Miguel de Unamuno (1864-1936) che la visit\u00f2 nel 1921. Questo articolo fu poi aggiunto ad una delle sue opere fondamentali gi\u00e0 pubblicata nel 1912 \"Essenza della Spagna\".\nStoria.\nGi\u00e0 dalla preistoria il territorio di Aguilar fu abitato da popolazioni cantabriche, sostituite dai Romani e poi dai Visigoti al dissolversi dell'Impero d'Occidente con la calata dei Barbari.\nDurante l'occupazione musulmana della penisola iberica Aguilar fu un baluardo contro gli Arabi-Berberi che si spingevano verso nord. Pietro I, figlio primogenito del re di Castiglia Alfonso XI e di donna Eleonora di Guzm\u00e1n fu signore di Aguilar. Mor\u00ec senza lasciare discendenti e la signoria fu assegnata da Enrico II a suo fratello Tello di Castiglia conte di \"Viscaya\" che la tenne fino alla morte nel 1370 quando i re di Castiglia ottennero la Vizcaya e diedero la signoria di Aguilar al pronipote di don Tello Garci Fernandez Manrique de Lara attribuendogli nel 1480 il titolo di marchese di Aguilar, trasmissibile ai discendenti. Nel 1520 al marchese di Aguilar fu dato il titolo di \"Grande di Spagna\" con i privilegi di essere considerato \"cugino\" del re, di essere chiamato \"Eccellenza\" e di potere stare col capo coperto davanti ai sovrani. Nel 1517 fu ospite nel palazzo dei marchesi Carlo I re di Spagna, che divenne in seguito Carlo V imperatore del Sacro Romano Impero. Era accompagnato dalla sorella donna Eleonora nel suo primo viaggio in Spagna come re. Nei secoli XVII e XVIII la situazione di Aguilar fu prospera come nel resto della Spagna, che traeva vantaggi dall'impero coloniale e l'economia si bas\u00f2, oltre che sull'agricoltura, sul tessile e sulla industria molitoria.\nAgli inizi del XIX secolo fu occupata dalle truppe napoleoniche francesi e sub\u00ec molti danni compreso l'incendio del convento di Santa Clara.\nNel 1950 si inizi\u00f2 la costruzione del bacino artificiale inaugurato nel 1963 e negli anni sessanta si svilupp\u00f2 l'industria della produzione di biscotti e altri prodotti simili, che caratterizzano oggi la citt\u00e0.\nMonumenti.\nI monumenti interessanti sono diversi: il \"Monasterio de Santa Maria la Real\" che risale ai secoli XI-XII di stile romanico, restaurato nel 1987 e sede oggi di istituti culturali. A seguito della legge di \"desamortisacion\" di Mendizabal del 1835 con la quale vennero confiscati i beni immobiliari ecclesiastici e dei monasteri i monaci praticamente furono costretti ad andarsene e non tornarono pi\u00f9. \u00c8 stato dichiarato monumento nazionale. La \"Colegiata de san Miguel\" del XIV secolo, di origine visigota, sede di un museo archeologico, le chiese di \"Santa Cecilia\" del XIII secolo, di \"San Andr\u00e9s\" del XII secolo, il monastero di \"Santa Clara\" del 1430, incendiato dai francesi durante la guerra d'indipendenza e ricostruito, il \"Castello\", che si innalza sopra una montagna rocciosa a 970 metri d'altitudine, costruito sopra un castro iberico nei secoli XI-XII.\nAltri monumenti sono: le \"Mura\" del XII secolo che avevano sette porte e se ne conservano sei, il \"Palacio de Manrique\" detto anche dei \"marchesi de Aguilar\" del XVI secolo, il \"Palacio de los Villalobos de Villatorre\" del XVI secolo, le case: \"del Cura\", del XVI secolo, \"de Marios Gutierrez\" del XVII, \"de los Velarde\" dello stesso secolo, \"De los 7 Linajes\" di stile mud\u00e9jar, con mascheroni che rappresentano i 7 vizi capitali, \"de santa Maria la Real\" del 1754 e la \"casona de Juan de Mier y Ter\u00e0n\" del XVI secolo (col termine casona si indica una grande casa di famiglia nobile pi\u00f9 importante di una casa ma non ancora un palazzo). Interessante \u00e8 pure il \"Barrio judio\" con la sinagoga, ove risiedevano gli ebrei e avevano le loro concerie, che utilizzarono in esclusiva fino alla loro cacciata decretata dai Re Cattolici.\nDintorni.\nA 27\u00a0km Herrera de Pisuerga e, con un bel percorso sulle verdi montagne della Cordigliera Cantabrica, a 33\u00a0km Cervatos con una Collegiata romanica dell'XI secolo, a 38\u00a0km Reinosa sull'embalse (bacino artificiale) alimentato dalle fonti dell'Ebro.\nFeste.\nNon ci sono feste che si distacchino per originalit\u00e0 da quelle tradizionalmente presenti in ogni paese spagnolo: il \"Carnevale\", la \"Settimana santa\", le \"feste patronali\"; oltre a queste vi sono la \"Fiesta de san Isidro\" il 15 giugno, la \"Fiesta de la paella Ollerense\" dichiarata di interesse turistico regionale che si svolge ad \"Olleros de Pisergua\" e la \"Fiesta de san Cristobal\" del 13 maggio.\nEconomia.\nIn citt\u00e0 si trova la sede della Galletas Gull\u00f3n, la pi\u00f9 grande azienda produttrice di biscotti in Spagna."}
{"id": "137212", "revid": "110157", "url": "https://it.wikipedia.org/wiki?curid=137212", "title": "Aguilar de Campos", "text": "Aguilar de Campos \u00e8 un comune spagnolo di 356 abitanti situato nella comunit\u00e0 autonoma di Castiglia e Le\u00f3n."}
{"id": "137213", "revid": "110157", "url": "https://it.wikipedia.org/wiki?curid=137213", "title": "Aguilar de Cod\u00e9s", "text": "Aguilar de Cod\u00e9s \u00e8 un comune spagnolo di 108 abitanti situato nella comunit\u00e0 autonoma della Navarra."}
{"id": "137215", "revid": "122298443", "url": "https://it.wikipedia.org/wiki?curid=137215", "title": "Aguilar de la Frontera", "text": "Aguilar de la Frontera \u00e8 un comune spagnolo di 13.328 abitanti (2019), nella comunit\u00e0 autonoma dell'Andalusia. Situato su diverse alte colline con le sue strade e le case bianche \u00e8 un tipico paese andaluso appartenente alla comarca della Campi\u00f1a Sur ed \u00e8 sfiorato dal fiume Cabra.\nComune esclusivamente agricolo con le terre frazionate in medie e piccole propriet\u00e0. La sua economia si basa sulla produzione del vino, dell'olio, di frutta e di ortaggi. L'artigianato si limita a soddisfare le esigenze locali e fiorisce la ceramica.\nGeografia fisica.\nIl comune \u00e8 attraversato dal fiume Genil.\nStoria.\nAl paleolitico medio risale la prima presenza umana nella zona. I Romani la presero agli Iberi gi\u00e0 nel periodo repubblicano e chiamarono il centro abitato dove ora \u00e8 Aguilar col nome di \"Ipagro\" che partecip\u00f2 alla Guerra civile tra Cesare e Pompeo e fior\u00ec nel primo periodo imperiale. Con il dissolversi dell'impero fu in potere dei visigoti dopo il passaggio di altri popoli germanici come i Vandali che hanno dato il nome alla regione (Andalusia deriva da Vandalusia) e nell'VIII secolo furono sconfitti dagli Arabi e Aguilar pass\u00f2 sotto il regno di Cordova.\nNel IX secolo si ribell\u00f2 a Cordova essendo capo della rivolta Omar Ben Hafsin che rinforz\u00f2 le fortificazioni e il castello. Per la sua posizione strategica fu sempre contesa e con la dissoluzione del Califfato di Cordova divenne parte della cora di Cabra. Nel 1240 fu conquistata dalle truppe cristiane per\u00f2 molti arabi rimasero in citt\u00e0 che Pietro I di Castiglia assegn\u00f2 in signoria ad Alfonso Fernandez Coronel ma poi la riprese perch\u00e9 era intervenuto un disaccordo fra i due. Nel 1370 Enrico II per la fedelt\u00e0 dimostrata durante la guerra civile, concesse la signoria a Gonzalo Fern\u00e1ndez de C\u00f3rdoba, primo di una dinastia che tenne Aguilar fino a quando nel XIX secolo furono aboliti i privilegi feudali.\nLa difesa contro il ritorno degli Arabi e il fronteggiarsi dei due eserciti determinarono l'aggiunta al nome dell'attributo \"de la Frontera\" che tuttora conserva. Dopo la conquista cristiana la citt\u00e0 inizi\u00f2 a crescere fino al 1570-80, ma nel XVII secolo entr\u00f2 in crisi e si ebbe un notevole calo demografico causato dalle epidemie di peste; la prima nel 1600 caus\u00f2 una grande mortalit\u00e0, la seconda alla met\u00e0 del secolo e la terza nel 1680 e fu pi\u00f9 grave che nei paesi limitrofi. Fu aperto allora un ospedale nel castello, ristrutturato in parte per questa funzione. Nacque in questo periodo una grande devozione per il Cristo de la salud al quale si attribu\u00ec la cessazione dell'epidemia e al quale fu dedicata una chiesa.\nAd aggravare gli effetti delle epidemie fu anche la crisi dell'agricoltura, che si orient\u00f2 poi verso la coltivazione della vite, dell'ulivo e dei cereali, effettuata in piccole e medie unit\u00e0 agrarie per soddisfare ai bisogni famigliari. Non furono buoni i rapporti della popolazione con i marchesi signori della citt\u00e0 perch\u00e9 questi esercitavano un controllo pesante sul consiglio comunale, si riservavano il diritto di nominare il sindaco, dei capi del consiglio stesso, degli organi di governo e del potere giudiziale. Questa situazione indusse il consiglio ad elevare una protesta alla Cancelleria di Cordova da cui dipendeva Aguilar.\nNel riordino amministrativo della Spagna del 1834 si attribu\u00ec ad Aguilar un potere giudiziario che si estendeva ai comuni circostanti. Nei secoli XIX e XX la citt\u00e0 segu\u00ec le vicende nazionali senza distinguersi. Con la legge della \"desamortisacion\" come in tutta la Spagna furono confiscate le propriet\u00e0 immobiliari di conventi, chiese, ospedali e vendute all'asta. Di esse contrariamente agli intenti del provvedimento legislativo del governo si appropriarono, acquistandole, le grandi antiche famiglie dei Medinaceli e Tarifa.\nNel periodo dal 1874-1923 vi fu una grande conflittualit\u00e0 sociale e ristagno economico aggravato anche dalla guerra civile del 1936-39 durante la quale la citt\u00e0 venne occupata dai nazionalisti che esercitarono una dura repressione contro gli avversari con la perdita di molte vite umane.\nSoltanto con la costituzione del 1978 torn\u00f2 la pace sociale e Aguilar pot\u00e9 riprendersi dal lungo periodo di difficolt\u00e0.\nDintorni.\nA 10\u00a0km Montilla, centro vinicolo, importante fortezza durante la \"Reconquista\", vanta diversi monumenti d'arte.\nPer gli amanti della natura sono interessanti le aree di Zo\u0148ar e Rincon con posti osservazione della fauna acquatica e di passo.\nMonumenti.\n\"Castillo de Ponton\", il castello di cui si conosce l'esistenza gi\u00e0 nel IX secolo, \u00e8 in gran parte in rovina e solo una parte \u00e8 stata sistemata per manifestazioni, mentre un'altra \u00e8 stata trasformata in grande cisterna dell'acquedotto cittadino.\nCasas se\u00f1orales: diverse sono le case di signori locali, si distinguono in particolare quelle dei Montalego, Arrabal e Carrera dei secoli XVI-XVII. Meno interessanti quelle del XVIII secolo come la casa del \"Caballo de Santiago\" del 1785.\nSi distinguono invece la \"Torre del Reloj\" cio\u00e8 dell'orologio, barocca del 1770-74, la bella \"Plaza de San Jos\u00e9\" a forma poligonale esagonale del 1806 con l\"Ayuntamiento\" e le case che la racchiudono.\nMolti sono i monumenti religiosi fra i quali si distinguono: la Chiesa Parrocchiale di Nostra Signora del Soterra\u00f1o, fondata nel 1260 e rifatta nel 1530, le chiese del Cristo de la Salud, del XVII secolo, della \"Candeloria\" del XVI secolo e di \"N.tra S.ra del Carmen\" del XVI secolo, l\"Ermita de la Vera Cruz\" del XVI secolo, l\"Hospital de Santa Brigida\" del XVI secolo rifatto nei secoli XVIII e XIX e il convento di San Jos\u00e9 y San Roque del 1671 e delle Carmelitane del 1590."}
{"id": "137216", "revid": "767487", "url": "https://it.wikipedia.org/wiki?curid=137216", "title": "Aguilar del Alfambra", "text": "Aguilar del Alfambra \u00e8 un comune spagnolo di 63 abitanti situato nella comunit\u00e0 autonoma dell'Aragona."}
{"id": "137217", "revid": "767487", "url": "https://it.wikipedia.org/wiki?curid=137217", "title": "Aguilar del R\u00edo Alhama", "text": "Aguilar del R\u00edo Alhama \u00e8 un comune spagnolo di 711 abitanti situato nella comunit\u00e0 autonoma di La Rioja."}
{"id": "137218", "revid": "767487", "url": "https://it.wikipedia.org/wiki?curid=137218", "title": "Aguilar de Segarra", "text": "Aguilar de Segarra \u00e8 un comune spagnolo di 220 abitanti situato nella comunit\u00e0 autonoma della Catalogna."}
{"id": "137219", "revid": "22475", "url": "https://it.wikipedia.org/wiki?curid=137219", "title": "\u00c1guilas", "text": "\u00c1guilas \u00e8 un comune spagnolo di 34.533 abitanti situato nella comunit\u00e0 autonoma di Murcia.\nGeografia.\n\u00c1guilas \u00e8 situata a 35 km da Lorca, a 105 km da Murcia e 75 da Cartagena. Ha una estensione di 251,77 km\u00b2. Conta con 28 km di costa mediterranea e si trovo all'estremo sudovest della Regione di Murcia.\nNel comune di \u00c1guilas ci sono molti villaggi come: Barranco de los Asensios, Los Melenchones, Pe\u00f1aranda, Todosol, Las Zurraderas, Los Ger\u00e1neos, Los Arejos, Calarreona, El Coc\u00f3n, Los Gallegos, Los Mayorales, Calabardina, Cuesta de Gos, Cope, El Garrobillo de \u00c1guilas, T\u00e9bar."}
{"id": "137220", "revid": "110157", "url": "https://it.wikipedia.org/wiki?curid=137220", "title": "Aguil\u00f3n", "text": "Aguil\u00f3n \u00e8 un comune spagnolo di 279 abitanti situato nella comunit\u00e0 autonoma dell'Aragona."}
{"id": "137221", "revid": "114873700", "url": "https://it.wikipedia.org/wiki?curid=137221", "title": "Ag\u00fcimes", "text": "Ag\u00fcimes \u00e8 un comune spagnolo di 20.124 abitanti situato nella comunit\u00e0 autonoma delle Canarie."}
{"id": "137222", "revid": "1305772", "url": "https://it.wikipedia.org/wiki?curid=137222", "title": "Agullana", "text": "Agullana \u00e8 un comune spagnolo di 668 abitanti situato nella comunit\u00e0 autonoma della Catalogna."}
{"id": "137223", "revid": "110157", "url": "https://it.wikipedia.org/wiki?curid=137223", "title": "Agullent", "text": "Agullent \u00e8 un comune spagnolo di 2.334 abitanti situato nella comunit\u00e0 autonoma valenciana."}
{"id": "137224", "revid": "110157", "url": "https://it.wikipedia.org/wiki?curid=137224", "title": "Agulo", "text": "Agulo \u00e8 un comune spagnolo di 1.174 abitanti situato nella comunit\u00e0 autonoma delle Canarie."}
{"id": "137225", "revid": "110157", "url": "https://it.wikipedia.org/wiki?curid=137225", "title": "Salvatierra", "text": " \nSalvatierra in \"castigliano\" e Agurain in \"basco\", \u00e8 un comune spagnolo situato nella comunit\u00e0 autonoma dei Paesi Baschi.\nPaese antico con resti di mura \u00e8 capoluogo della comarca omonima, detta \"Cuadrilla de Salvatierra\". Il territorio comunale \u00e8 formato da sei localit\u00e0: Agurain dove \u00e8 la sede municipale, Alaugua, Arrizalo, Egileor, Murrieta e Opaqua.\n\u00c8 situata a 605 metri di altitudine s.l.m. e dista 25\u00a0km da Vitoria-Gasteiz capitale della provincia.\nLa sua economia \u00e8 di tipo industriale e agropastorale nelle zone montane.\nStoria.\nLa zona vide certamente la presenza di uomini nel Neolitico come attestano i resti archeologici e i dolmen esistenti nel territorio comunale. La sua fondazione risale al 1256 dopo che Vitoria e i dintorni furono incorporati nel 1200 nel regno di Castiglia. Nel 1564 un incendio distrusse gran parte del paese che fu ricostruito e segu\u00ec sempre le vicende della Castiglia.\nMonumenti.\nInteressanti sono inoltre il Dolmen de Sorginetxes e i due parchi naturali di Galzar e di Oriantendi.\nFeste.\n\"San Juan\" il 23 giugno, \"La Virgen\" il 15 agosto, \"Virgen del Rosario\" la prima domenica di ottobre e il \"Julio musical\"."}
{"id": "137226", "revid": "110157", "url": "https://it.wikipedia.org/wiki?curid=137226", "title": "Ahigal", "text": "Ahigal \u00e8 un comune spagnolo di 1.602 abitanti situato nella comunit\u00e0 autonoma dell'Estremadura."}
{"id": "137227", "revid": "287204", "url": "https://it.wikipedia.org/wiki?curid=137227", "title": "Ahigal de los Aceiteros", "text": "Ahigal de los Aceiteros \u00e8 un comune spagnolo di 183 abitanti situato nella comunit\u00e0 autonoma di Castiglia e Le\u00f3n."}
{"id": "137228", "revid": "110157", "url": "https://it.wikipedia.org/wiki?curid=137228", "title": "Ahigal de Villarino", "text": "Ahigal de Villarino \u00e8 un comune spagnolo di 43 abitanti situato nella comunit\u00e0 autonoma di Castiglia e Le\u00f3n."}
{"id": "137229", "revid": "110157", "url": "https://it.wikipedia.org/wiki?curid=137229", "title": "Ahillones", "text": "Ahillones \u00e8 un comune spagnolo di 1.144 abitanti situato nella comunit\u00e0 autonoma dell'Estremadura."}
{"id": "137230", "revid": "110157", "url": "https://it.wikipedia.org/wiki?curid=137230", "title": "Aia (Spagna)", "text": "Aia \u00e8 un comune spagnolo di 1.610 abitanti situato nella comunit\u00e0 autonoma dei Paesi Baschi."}
{"id": "137231", "revid": "110157", "url": "https://it.wikipedia.org/wiki?curid=137231", "title": "Aibar", "text": "Aibar in \"castigliano\" e Oibar in \"basco\", \u00e8 un comune spagnolo di 920 abitanti situato nella comunit\u00e0 autonoma della Navarra."}
{"id": "137232", "revid": "2038447", "url": "https://it.wikipedia.org/wiki?curid=137232", "title": "Aielo de Malferit", "text": "Aielo de Malferit \u00e8 un comune spagnolo di 4.502 abitanti situato nella comunit\u00e0 autonoma Valenciana.\nQui vi nacque Nino Bravo, un famoso cantante morto prematuramente. In questo comune spagnolo vi nacque anche Ivana Andr\u00e9s, calciatrice professionista del Real Madrid."}
{"id": "137233", "revid": "110157", "url": "https://it.wikipedia.org/wiki?curid=137233", "title": "Aielo de Rugat", "text": "Aielo de Rugat \u00e8 un comune spagnolo di 197 abitanti situato nella comunit\u00e0 autonoma Valenciana."}
{"id": "137234", "revid": "110157", "url": "https://it.wikipedia.org/wiki?curid=137234", "title": "Aiguafreda", "text": "Aiguafreda \u00e8 un comune spagnolo di 2.155 abitanti situato nella comunit\u00e0 autonoma della Catalogna."}
{"id": "137235", "revid": "729019", "url": "https://it.wikipedia.org/wiki?curid=137235", "title": "Aiguam\u00farcia", "text": "Aiguam\u00farcia \u00e8 un comune spagnolo di 648 abitanti situato nella comunit\u00e0 autonoma della Catalogna. Nel territorio comunale \u00e8 compreso il monastero cistercense di Santes Creus.\nIl monastero.\nNel monastero cistercense della Santa Croce sono seppelliti, tra gli altri, anche principi e reali -tra cui la regina Bianca di Napoli- nonch\u00e9 molti altri uomini illustri, anche italiani, come l'ammiraglio Ruggiero di Lauria."}
{"id": "137236", "revid": "1305772", "url": "https://it.wikipedia.org/wiki?curid=137236", "title": "Aiguaviva", "text": "Aiguaviva \u00e8 un comune spagnolo di 496 abitanti situato nella comunit\u00e0 autonoma della Catalogna."}
{"id": "137238", "revid": "110157", "url": "https://it.wikipedia.org/wiki?curid=137238", "title": "Aig\u00fces", "text": "Aig\u00fces \u00e8 un comune spagnolo situato nella comunit\u00e0 autonoma Valenciana."}
{"id": "137239", "revid": "659191", "url": "https://it.wikipedia.org/wiki?curid=137239", "title": "A Illa de Arousa", "text": " \nA Illa de Arousa \u00e8 un'isola ed un comune spagnolo di 4.870 abitanti situato nella comunit\u00e0 autonoma della Galizia.\nIl comune venne creato nel 1996 come distaccamento da Vilanova de Arousa."}
{"id": "137240", "revid": "180559", "url": "https://it.wikipedia.org/wiki?curid=137240", "title": "A\u00edn", "text": "A\u00edn \u00e8 un comune spagnolo di 141 abitanti situato nella comunit\u00e0 autonoma Valenciana."}
{"id": "137241", "revid": "110157", "url": "https://it.wikipedia.org/wiki?curid=137241", "title": "A\u00ednsa-Sobrarbe", "text": "A\u00ednsa-Sobrarbe \u00e8 un comune spagnolo di 2.095 abitanti situato nella comunit\u00e0 autonoma dell'Aragona. Centro pirenaico importante fra l'XI e il XV secolo. Il centro del paese, dal tipico aspetto medievale, ruota attorno alla bella \"Plaza Mayor\" (Piazza Maggiore), dove ogni anno si svolge la festa della \"morisma\", per commemorare la vittoria dei cristiani sui musulmani.\nFa parte della comarca del Sobrarbe, della quale \u00e8 il capoluogo assieme a Bolta\u00f1a."}
{"id": "137242", "revid": "110157", "url": "https://it.wikipedia.org/wiki?curid=137242", "title": "Ainz\u00f3n", "text": "Ainz\u00f3n \u00e8 un comune spagnolo di 1.235 abitanti situato nella comunit\u00e0 autonoma dell'Aragona."}
{"id": "137243", "revid": "293377", "url": "https://it.wikipedia.org/wiki?curid=137243", "title": "Aisa", "text": ""}
{"id": "137244", "revid": "671029", "url": "https://it.wikipedia.org/wiki?curid=137244", "title": "Aitona", "text": "Aitona \u00e8 un comune spagnolo di 2.179 abitanti situato nella comunit\u00e0 autonoma della Catalogna."}
{"id": "137245", "revid": "110157", "url": "https://it.wikipedia.org/wiki?curid=137245", "title": "Aizarnazabal", "text": "Aizarnazabal \u00e8 un comune spagnolo di 531 abitanti situato nella comunit\u00e0 autonoma dei Paesi Baschi."}
{"id": "137246", "revid": "110157", "url": "https://it.wikipedia.org/wiki?curid=137246", "title": "Ajalvir", "text": "Ajalvir \u00e8 un comune spagnolo di 2.479 abitanti situato nella comunit\u00e0 autonoma di Madrid."}
{"id": "137247", "revid": "767487", "url": "https://it.wikipedia.org/wiki?curid=137247", "title": "Ajamil de Cameros", "text": "Ajamil \u00e8 un comune spagnolo di 75 abitanti situato nella comunit\u00e0 autonoma di La Rioja."}
{"id": "137248", "revid": "1516566", "url": "https://it.wikipedia.org/wiki?curid=137248", "title": "Ajangiz", "text": "Ajangiz \u00e8 un comune basco e spagnolo, di 434 abitanti situato nella comunit\u00e0 autonoma dei Paesi Baschi.\nStoria.\nAj\u00e1nguiz \u00e8 stato da sempre legato alla vicina Guernica.\nFino al 1844 il paese non aveva una chiesa parrocchiale propria e gli abitanti, dal punto di vista religioso, dipendevano dalle vicine Arrazua, Luno, Mendata o dalla citt\u00e0 di Guernica. Questo fatto imped\u00ec ad Aj\u00e1nguiz di constituirsi ufficialmente in un \"elizate\", come altre localit\u00e0 dei dintorni. Nonostante questo, Aj\u00e1nguiz ebbe un seggio e diritto di voto nelle \"Juntas Generales\" della Biscaglia almeno dal XVI secolo, con lo status giuridico chiamato \"ledan\u00eda\".\nTra il 1940 e il 1991 era annesso al comune di Guernica y Luno (Gernika-Lumo in basco).\nSimboli.\nLo stemma del comune si blasona: "}
{"id": "137249", "revid": "110157", "url": "https://it.wikipedia.org/wiki?curid=137249", "title": "Ajofr\u00edn", "text": "Ajofr\u00edn \u00e8 un comune spagnolo di 2.314 abitanti situato nella comunit\u00e0 autonoma di Castiglia-La Mancia."}
{"id": "137250", "revid": "110157", "url": "https://it.wikipedia.org/wiki?curid=137250", "title": "Alac\u00f3n", "text": "Alac\u00f3n \u00e8 un comune spagnolo di 409 abitanti situato nella comunit\u00e0 autonoma dell'Aragona."}
{"id": "137251", "revid": "110157", "url": "https://it.wikipedia.org/wiki?curid=137251", "title": "Aladr\u00e9n", "text": "Aladr\u00e9n \u00e8 un comune spagnolo di 77 abitanti situato nella comunit\u00e0 autonoma dell'Aragona."}
{"id": "137252", "revid": "110157", "url": "https://it.wikipedia.org/wiki?curid=137252", "title": "Alaejos", "text": "Alaejos \u00e8 un comune spagnolo di 1.550 abitanti situato nella comunit\u00e0 autonoma di Castiglia e Le\u00f3n.\n\u00c8 situato agli antipodi della capitale neozelandese Wellington."}
{"id": "137253", "revid": "1534511", "url": "https://it.wikipedia.org/wiki?curid=137253", "title": "Alag\u00f3n (Spagna)", "text": "Alag\u00f3n \u00e8 un comune spagnolo di 6.894 abitanti situato nella comunit\u00e0 autonoma dell'Aragona. Fa parte dell'area metropolitana di Saragozza.\nIl comune \u00e8 anche il capoluogo della comarca della Ribera Alta del Ebro.\nAmministrazione.\nGemellaggi.\nAlag\u00f3n \u00e8 gemellata con:"}
{"id": "137254", "revid": "110157", "url": "https://it.wikipedia.org/wiki?curid=137254", "title": "Alaior", "text": "Alaior \u00e8 un comune spagnolo di 9.257 abitanti situato nella comunit\u00e0 autonoma delle Baleari, sull'isola di Minorca. Ha dato i natali al martire Giovanni Huguet y Cardona."}
{"id": "137255", "revid": "22475", "url": "https://it.wikipedia.org/wiki?curid=137255", "title": "Al\u00e1jar", "text": "Al\u00e1jar \u00e8 un comune spagnolo di 811 abitanti situato nella comunit\u00e0 autonoma dell'Andalusia."}
{"id": "137256", "revid": "110157", "url": "https://it.wikipedia.org/wiki?curid=137256", "title": "Alajer\u00f3", "text": "Alajer\u00f3 \u00e8 un comune spagnolo di 1.465 abitanti situato nella comunit\u00e0 autonoma delle Canarie."}
{"id": "137257", "revid": "962426", "url": "https://it.wikipedia.org/wiki?curid=137257", "title": "A Lama", "text": " \nA Lama \u00e8 un comune spagnolo di 2.947 abitanti situato nella comunit\u00e0 autonoma della Galizia."}
{"id": "137258", "revid": "1516566", "url": "https://it.wikipedia.org/wiki?curid=137258", "title": "Alameda (Spagna)", "text": "Alameda \u00e8 un comune spagnolo di 4.982 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 attraversato dal fiume Genil."}
{"id": "137259", "revid": "110157", "url": "https://it.wikipedia.org/wiki?curid=137259", "title": "Alameda de la Sagra", "text": "Alameda de la Sagra \u00e8 un comune spagnolo di 3.478 abitanti situato nella comunit\u00e0 autonoma di Castiglia-La Mancia."}
{"id": "137260", "revid": "110157", "url": "https://it.wikipedia.org/wiki?curid=137260", "title": "Alameda del Valle", "text": "Alameda del Valle \u00e8 un comune spagnolo di 175 abitanti situato nella comunit\u00e0 autonoma di Madrid.\nGeografia fisica.\nSi trova nel nord-est della comunit\u00e0 autonoma di Madrid, nella comarca de la Sierra Norte, vicino al valico di Malagosto. Sorge sulla riva sinistra del fiume Lozoya, nell'alta valle del corso d'acqua. La valle \u00e8 formata, oltre che da Alameda, anche dai comuni di Rascafr\u00eda, Lozoya e Pinilla del Valle. La zona \u00e8 ricca di vegetazione."}
{"id": "137261", "revid": "767487", "url": "https://it.wikipedia.org/wiki?curid=137261", "title": "Alamedilla", "text": "Alamedilla \u00e8 un comune spagnolo situato nella comunit\u00e0 autonoma dell'Andalusia."}
{"id": "137262", "revid": "110157", "url": "https://it.wikipedia.org/wiki?curid=137262", "title": "Alamillo", "text": "Alamillo \u00e8 un comune spagnolo di 531 abitanti situato nella comunit\u00e0 autonoma di Castiglia-La Mancia."}
{"id": "137263", "revid": "110157", "url": "https://it.wikipedia.org/wiki?curid=137263", "title": "Alaminos (Guadalajara)", "text": "Alaminos \u00e8 un comune spagnolo di 70 abitanti situato nella comunit\u00e0 autonoma di Castiglia-La Mancia."}
{"id": "137264", "revid": "106456", "url": "https://it.wikipedia.org/wiki?curid=137264", "title": "Alange", "text": "Alange \u00e8 un comune spagnolo di 2.026 abitanti situato nella comunit\u00e0 autonoma dell'Estremadura. Il suo territorio ospita un lago artificiale formato da un invaso."}
{"id": "137265", "revid": "327773", "url": "https://it.wikipedia.org/wiki?curid=137265", "title": "Quipu", "text": "Quipo (K\u00ecpo) o quipu (in lingua quechua) \u00e8 un insieme di cordicelle annodate, distanziate in modo sistematico tra loro e legate a una corda pi\u00f9 grossa e corta che le sorregge. La notazione \"Quipu\" \u00e8 comunemente usata in spagnolo mentre in inglese viene usata \"quipus\" (oppure \"khipus\" o \"talking knots\"). Nel dialetto della lingua quechua parlato a Cuzco questa parola significa \"nodo\".\nDa sempre associati alla civilt\u00e0 Inca, da quando sono stati ritrovati in una versione pi\u00f9 semplificata nell'insediamento di Caral a Supe, in Per\u00f9, abitata tra il 3000 a.C. e il 2000 a.C. si \u00e8 dovuto ipotizzare che siano stati inventati molto tempo prima del periodo Inca.\nI quipo erano concepiti per rimanere inalterati. Erano infatti bagnati, fatti seccare e incollati con resine particolari.\nI quipo, scoperti in antichi insediamenti in Per\u00f9, servivano per i calcoli matematici. I nodi delle corde sono di diversi colori: rappresentavano numeri, e dalla loro reciproca posizione se ne potevano ricavare le unit\u00e0, le decine, le centinaia e le migliaia.\nSi crede che i quipo fossero utilizzati per calcoli astronomici, fondamentali per la cultura inca, per formule magiche ma anche per descrivere sommariamente avvenimenti storici ed economici.\nLo stesso sistema di calcolo sembra fosse usato anche presso antichi popoli messicani.\nAncora oggi i quipo, con un'elaborazione pi\u00f9 semplice, sono usati dai pastori peruviani e boliviani. I quipu possono avere solo poche corde, ma alcuni arrivano ad averne circa 2000.\nI quipo non sono stati ancora pienamente decifrati ed esiste una grande variet\u00e0 di teorie sul tipo di informazioni alle quali essi erano associati.\nUsi possibili.\nGli usi principali dei quipo finora conosciuti sono: conteggi per il censo, notazione delle tasse, conteggio degli articoli comprati o venduti e dati numerici di base. Gli amministratori Inca sembra fossero i principali utilizzatori dei quipo, usandoli per tenere traccia di risorse come bestiame e prodotti agricoli. A questi amministratori erano affidati i distretti nei quali era suddiviso l'Impero Inca.\nMarcia e Robert Ascher, dopo aver analizzato diverse centinaia di quipo, hanno dimostrato che la maggior parte di informazioni veicolate dai quipo sono numeriche e che questi numeri possono essere decifrati. Ogni insieme di nodi \u00e8 una cifra e ci sono tre tipi di nodi: nodi semplici; nodi lunghi fatti di due o pi\u00f9 giri e nodi a forma di otto. Un numero \u00e8 rappresentato come una sequenza di nodi in base 10.\nPer esempio, 4s rappresenta quattro nodi semplici, 3L rappresenta 1 nodo lungo con tre giri, E rappresenta un nodo a figura di otto e X uno spazio:\nQuesta lettura pu\u00f2 essere confermata da un fatto fortunato: i quipu regolarmente contengono somme in modo sistematico. Per esempio, una corda pu\u00f2 contenere la somma delle successive \"n\" corde, e questa relazione \u00e8 ripetuta attraverso tutto il quipu. Talvolta ci sono anche somme di somme. Una tale relazione non avrebbe potuto esistere se i nodi fossero stati interpretati in modo scorretto.\nAlcuni dati non sono numeri, ma sono quello che Ascher e Ascher chiamano \"etichette dei numeri\". Essi erano ugualmente composti di cifre, ma il numero risultante sembra fosse usato come un codice, cos\u00ec come noi usiamo numeri per riferirci a individui, posti o altro. Vista la mancanza di contesto per i singoli quipu, \u00e8 difficile accertare cosa possa significare ogni codice trovato. Anche altri aspetti dei quipu comunicavano informazioni, come il colore del codice, la posizione relativa delle corde, lo spazio e la struttura delle corde e delle sotto-corde.\nAlcuni studiosi hanno avanzato l'ipotesi che siano presenti nei quipu molto pi\u00f9 che semplici informazioni numeriche: rappresenterebbero invece primitivi metodi di scrittura; ci\u00f2 \u00e8 molto importante, dal momento che non si sono trovati resti di scrittura quechua anteriori alla conquista spagnola del Per\u00f9, cosa piuttosto strana per una civilt\u00e0 cos\u00ec avanzata.\nIl 12 agosto 2005 l'edizione del giornale \"Science\" pubblic\u00f2 un articolo intitolato \"Khipu Accounting in Ancient Peru\" di Gary Urton e Carrie J. Brezine in cui gli autori rivelavano di aver identificato per la prima volta in un quipu un concetto non numerico, cio\u00e8 un toponimo della citt\u00e0 di Puruchuco (vicino a Lima), rappresentato da tre nodi a forma di otto all'inizio del quipu.\nQuipucamayoc.\nI \"Quipucamayocs\" (in Quechua \"khipukamayuq\", \"autorit\u00e0 dei khipu\"), i ragionieri del Tawantinsuyu, creavano e decifravano i nodi dei quipu. I quipucamayoc potevano utilizzare semplici concetti matematici e l'aritmetica di base: eseguivano quindi operazioni elementari (addizione, sottrazione, moltiplicazione, divisione) per conto della popolazione locale.\nQuesto permetteva loro di tenere memoria della Mita, una forma di tassazione. I \"quipucamayoc\" inoltre prendevano nota del tipo di lavoro effettuato, mantenendo un registro delle uscite economiche, e facevano funzionare un censo che conteggiava tutti, dai bambini piccolissimi agli anziani di oltre 80 anni. Il sistema inoltre era usato per visualizzare il calendario.\nLa conquista.\nI \"Quipucamayocs\" non erano i soli membri della societ\u00e0 inca ad usare i quipu. Anche gli storici inca usavano i quipu quando raccontavano agli spagnoli la storia del Tahuantinsuyu (non \u00e8 noto se registrassero numeri importanti per la narrazione o contenessero la storia per intero). Ai membri della classe dirigente si insegnava a leggere i quipu come parte integrante della loro educazione.\nNei primi anni della conquista spagnola del Per\u00f9, gli ufficiali spagnoli spesso si affidavano ai quipu per dirimere dispute su pagamenti di tributi locali o per la produzione di merci. I cronisti spagnoli ci riferiscono che i quipu erano usati principalmente a sostegno della memoria, per comunicare e registrare informazioni in formato numerico. I quipucamayoc potevano essere convocati a testimoniare in tribunale dato che le loro registrazioni erano considerate una documentazione valida e legale dei pagamenti passati.\nSoppressione e distruzione.\nGli spagnoli soppressero velocemente l'uso dei quipu. I \"conquistadores\" capirono presto che i \"quipucamayoc\" spesso rimanevano pi\u00f9 leali ai loro originari ruoli piuttosto che ai reali di Spagna e che potevano mentire sui contenuti dei messaggi. I \"conquistadores\" inoltre tentarono di convertire i nativi al Cattolicesimo. Qualsiasi cosa rappresentasse la mitologia inca era considerata idolatria e un tentativo di ostacolare la conversione al Cattolicesimo.\nStato attuale.\nAd oggi sono rimasti solamente 600 quipu. La maggior parte degli usi dei quipu sono continuati negli altopiani peruviani. Alcuni storici credono che solamente i \"Quipucamayoc\" che hanno costruito uno specifico quipu possano leggerlo. Se fosse vero, non potrebbero essere considerati forme di scrittura ma piuttosto uno strumento di appoggio per la memoria. Molti storici, comunque, hanno tentato di decifrare i nodi dei quipu come un linguaggio dato che il Tahuantinsuyu era un Impero di grande potenza prima della sua conquista da parte della Spagna; se si conoscesse meglio il punto di vista inca della storia, si scoprirebbe un collegamento con il passato completamente sconosciuto.\nIn letteratura.\nLa caccia al tesoro di Dirk Pitt, personaggio del romanzo \"L'oro dell'Inca\" di Clive Cussler, \u00e8 centrata intorno alla decifrazione di un messaggio contenuto in un quipu.\nNel romanzo \"Terra!\" di Stefano Benni alcuni personaggi scoprono come arrivare al centro di un labirinto grazie a un quipu simboleggiante esagrammi dell'I Ching.\nIl romanzo \"L'origine perduta\" di Matilde Asensi \u00e8 un thriller in cui vengono trattate genetica, matematica e teorie linguistiche (tra cui i \"quipu\").\nNel romanzo \"Fuoco sotto il mare\" di Patrick O'Brian, un quipu viene utilizzato da un Quechua mentre accompagna il co-protagonista Stephen Maturin per ricevere messaggi criptati."}
{"id": "137266", "revid": "110157", "url": "https://it.wikipedia.org/wiki?curid=137266", "title": "Alan\u00eds", "text": "Alan\u00eds \u00e8 un comune spagnolo di 2.008 abitanti situato nella comunit\u00e0 autonoma dell'Andalusia."}
{"id": "137267", "revid": "1318658", "url": "https://it.wikipedia.org/wiki?curid=137267", "title": "Alaqu\u00e0s", "text": "Alaqu\u00e0s \u00e8 un comune spagnolo di 30.177 abitanti situato nella comunit\u00e0 autonoma Valenciana. Dal 2004 \u00e8 gemellato con la citt\u00e0 italiana di Cremona, situata nella regione Lombardia.\nOrigine del nome.\nIl toponimo Alaqu\u00e0s proviene dell'arabo \u0627\u0644\u0623\u0642\u0648\u0627\u0633 (\"a il-aq\u016b\u0101s\") \u00abgli archi\u00bb o \u00able arcate\u00bb. Non si sa per certo a quali archi faccia riferimento il toponimo, anche se si \u00e8 speculato per lungo tempo sugli archi del canale d'irrigazione che porta l'acqua da Manises o su un ponte costruito sul Barranco de Torrent. Una terza possibilit\u00e0, meno verosimile, fa riferimento alle arcate dell'antico castello musulmano. Dalla riconquista cristiana e fino all'Et\u00e0 Moderna, il toponimo viene citato molto frequentemente come \"Alaquaz\".\nGeografia fisica.\nSituata a 42 m di altitudine e con 3,9\u00a0km\u00b2 di estensione, localizzata nell'Orto di Valenzia, a 7\u00a0km a ovest della capitale provinciale, appartiene alla regione del la Huerta Oeste. La citt\u00e0 \u00e8 caratterizzata da una forma allungata, che si estende da est ad ovest e che si sviluppa da una zona di orto all'estremo orientale, irrigata dalle acque del canale di Ben\u00e0ger, fino al terreno non irrigato dell'estremo occidentale. Il suo centro urbano e quello di Aldaia sono adiacenti.\nStoria.\nNonostante siano stati trovati alcuni resti romani, monete di epoca imperiale e persino una lapide commemorativa, il nucleo di Alaqu\u00e0s \u00e8 una alquer\u00eda di origine musulmana. Jaime I la consegn\u00f2 il 4 luglio 1238 a Bernat di Castellnou. Questi cedette il canale d'irrigazione, in cambio di altri possedimenti, a Pon\u00e7 Solere, a cui in seguito vennero confiscati e restituiti alla Corona. Ad ogni modo, nel 1319 Joan Escriv\u00e0 compr\u00f2 il signor\u00eco, che pass\u00f2 dopo ai Vilaragut e, nel secolo XV, agli Agular. Nel 1520, per non essersi unita alla rivolta delle Germanies, si concedette alla citt\u00e0 il titolo di villa.\nNel 1557, Felipe II diede vita alla contea di Alaqu\u00e0s, il cui signor\u00eco poteva vantare, nel 1584, di un cittadino illustre come Luis Luis Pardo de la Casta. Fu proprio questo personaggio che promuovette la costruzione del castello di Alaqu\u00e0s sulla fortificazione musulmana antecedente. Pi\u00f9 tardi, la contea fu in mano dei marchesi di Manfredi e, dopo, al barone di Bolbaite.\nSociet\u00e0.\nEvoluzione demografica.\nNel 1520 il nucleo urbano era formato da 120 famiglie (approssimativamente 550 persone), che arrivarono a 200 (dei 900 hab.) nel 1609. L'espulsione dei mori nel 1611 incise considerevolmente, in modo che nel 1646, le famiglie che vivevano nel comune erano 153 (689 hab.) e nel 1713 soltanto 143 (644 hab.). In seguito, la popolazione crebbe fino ad arrivare a 2000 nel 1877. Il secolo XX ha totalmente cambiato la fisionomia e la dinamica del luogo, essendo la crescita maggiore soprattutto nella seconda met\u00e0 del secolo XX. La funzione di citt\u00e0 dormitorio, prima, e di paese industrializzato dopo (nel 1970, un 72 % degli attivi lavoravano nel settore secondario), spiega come Alaqu\u00e0s fosse meta di immigrazione durante quei decenni. Infatti, nel 1975 il 76% della popolazione era originaria. La seguente tavola mostra il progressivo aumento del numero di abitanti:\nEconomia.\nNel 2008 le voci economiche cittadine principali erano l'industria (45% degli occupati) e i servizi (53%). L'agricoltura, con poco pi\u00f9 del 2% degli occupati, \u00e8 un settore marginale. Nel 2008\u00a0134 ettari di terreno erano dedicati all'agricoltura, soprattutto di agrumi (99 ha) e coltivazioni di erbe (35 ha).\nLa specializzazione in mattoni e brocche lasci\u00f2 spazio all'industria del legno (mobili), alla fabbricazione di prodotti metallici e all'industria alimentare. Il suolo industriale occupa 160 ha, divisi tra Il Bovalar (32 ha, ad ovest), Els Mollons e altre parti isolate. La distribuzione settoriale delle imprese era nel 2008: 59% nel settore industriale, 24% nel servizio di imprese, 9% nei servizi al consumatore, 3% nell'agroalimentare e 4% in altri servizi.\nPatrimonio.\n\"Vedere anche annesso: Beni di rilevanza locale dell'Orto Ovest\"\nGeografia antropica.\nUrbanistica.\nIl nucleo storico di Alaqu\u00e0s \u00e8 situato nell'estremo orientale del municipio. La parte pi\u00f9 antica si struttura intorno alle odierne piazze della Costituzione, del Santissimo, di Olleros e di Santo Roque, nonch\u00e9 delle vie Maggiori, Santo Miguel, Valenzia e Los Benlliure. Ossia, intorno agli edifici pi\u00f9 importanti, il castello-palazzo di Alaqu\u00e0s e la chiesa dell'Assunzione. Al centro storico si aggiunge la frazione del Convento a ovest.\nNella met\u00e0 sud e nell'estremo orientale del comune, l'andamento planimetrico adotta una forma molto pi\u00f9 ordinata e geometrica. Le principali vie sulle quali sorgono quartieri nuovi di Alaqu\u00e0s sono gli antichi cammini di Valenzia (avenida di Blasco Ib\u00e1\u00f1ez), il cammino nuovo di Torrente (avenida di Pablo Chiese-Ausi\u00e0s March) e l'antico (Cammino Vecchio), il cammino vecchio di Tur\u00eds (strada di Conca) e l'antico cammino di Aldaya (verso nord)."}
{"id": "137268", "revid": "110157", "url": "https://it.wikipedia.org/wiki?curid=137268", "title": "A Laracha", "text": "A Laracha \u00e8 un comune spagnolo di 10.800 abitanti situato nella comunit\u00e0 autonoma della Galizia."}
{"id": "137269", "revid": "110157", "url": "https://it.wikipedia.org/wiki?curid=137269", "title": "Alaraz", "text": "Alaraz \u00e8 un comune spagnolo di 638 abitanti situato nella comunit\u00e0 autonoma di Castiglia e Le\u00f3n."}
{"id": "137270", "revid": "110157", "url": "https://it.wikipedia.org/wiki?curid=137270", "title": "Alarba", "text": "Alarba \u00e8 un comune spagnolo di 153 abitanti situato nella comunit\u00e0 autonoma dell'Aragona."}
{"id": "137271", "revid": "110157", "url": "https://it.wikipedia.org/wiki?curid=137271", "title": "Alarc\u00f3n", "text": "Alarc\u00f3n \u00e8 un comune spagnolo di 184 abitanti situato nella comunit\u00e0 autonoma di Castiglia-La Mancia."}
{"id": "137272", "revid": "110157", "url": "https://it.wikipedia.org/wiki?curid=137272", "title": "Alar del Rey", "text": "Alar del Rey \u00e8 un comune spagnolo di 1.223 abitanti situato nella comunit\u00e0 autonoma di Castiglia e Le\u00f3n."}
{"id": "137273", "revid": "547034", "url": "https://it.wikipedia.org/wiki?curid=137273", "title": "Alarilla", "text": "Alarilla \u00e8 un comune spagnolo di 90 abitanti situato nella comunit\u00e0 autonoma di Castiglia-La Mancia."}
{"id": "137274", "revid": "599013", "url": "https://it.wikipedia.org/wiki?curid=137274", "title": "Alar\u00f3", "text": "Alar\u00f3 \u00e8 un comune spagnolo di 5.327 abitanti situato nella comunit\u00e0 autonoma delle Baleari, nell'isola di Maiorca.\nEtimologia.\nIl nome Alar\u00f3 deriva dall'arabo \"al-rum\" (romano) e \"hisn\" (fortezza/castello). Il significato del comune dunque \u00e8 \"fortezza romana\".\nStoria.\nLe prime tracce di insediamento umano risalgono al VIII secolo, durante la dominazione araba, nei pressi della fattoria (\"alqueria\") di Oloron.\nLa storia documentata comincia per\u00f2 nel XIII secolo con la Reconquista del Regno di Maiorca. Nell'occupazione aragonese la popolazione locale trova rifugio presso il Castello di Alar\u00f3.\nAlar\u00f2 \u00e8 stato il primo comune nell'isola di Maiorca a dotarsi di una rete elettrica urbana, inaugurata il 15 agosto 1901. Oggi la rete elettrica \u00e8 estesa all'intera isola; per commemorare comunque questo primato importante del comune, il Consiglio insulare di Maiorca l'8 maggio 2000 ha dichiarato l'antica torre elettrica di Alar\u00f2 come bene d'interesse culturale.\nEconomia.\nUna delle attivit\u00e0 pi\u00f9 redditizie fu l'industria calzaturiera, che contava fino a trenta fabbriche nel comune e pi\u00f9 di duemila impiegati. Oggi tale attivit\u00e0 \u00e8 molto limitata e conta solo una fabbrica del settore in tutto il territorio.\nIn passato \u00e8 anche stato un importante polo elettrico dell'isola e sede di giacimenti di lignite (attualmente chiusi)."}
{"id": "137275", "revid": "13415", "url": "https://it.wikipedia.org/wiki?curid=137275", "title": "Khipu", "text": ""}
{"id": "137276", "revid": "110157", "url": "https://it.wikipedia.org/wiki?curid=137276", "title": "Al\u00e0s i Cerc", "text": "Al\u00e0s i Cerc \u00e8 un comune spagnolo di 400 abitanti situato nella comunit\u00e0 autonoma della Catalogna."}
{"id": "137277", "revid": "110157", "url": "https://it.wikipedia.org/wiki?curid=137277", "title": "Alatoz", "text": "Alatoz \u00e8 un comune spagnolo situato nella comunit\u00e0 autonoma di Castiglia-La Mancia."}
{"id": "137278", "revid": "254059", "url": "https://it.wikipedia.org/wiki?curid=137278", "title": "Albacete", "text": "Albacete \u00e8 un comune spagnolo, capoluogo della provincia omonima, situato nella comunit\u00e0 autonoma di Castiglia-La Mancia. Nella sua ampia estensione territoriale scorre lo J\u00facar.\nGeografia fisica.\nVie di accesso.\nLa sua posizione strategica a mezza strada tra Madrid e la costa del Levante ne fa un importante nodo di comunicazione, con autostrade verso Madrid, Valencia-Alicante e Murcia (e fra pochi anni Ja\u00e9n), e ottime comunicazioni ferroviarie attraverso la stazione di Albacete-Los Llanos. Inoltre, da pochi anni, treni ad alta velocit\u00e0 (AVE) la mettono in comunicazione con Cuenca, Madrid, Valencia, Alicante e Murcia.\nA partire dal 1\u00ba luglio 2003 \u00e8 operativo l'aeroporto di Albacete-Los Llanos, in corso di ampliamento, che condivide la pista e alcune installazioni con il preesistente aeroporto militare denominato Base A\u00e9rea de Los Llanos.\nStoria.\nNon \u00e8 possibile determinare con certezza le origini della citt\u00e0, sebbene al suo interno e nelle immediate vicinanze siano stati ritrovati reperti appartenenti agli iberi e ai romani. Tra di essi vanno citate le \"Esfinges gemelas de El Salobral\", ritrovate nel 1901, appartenenti alla cultura ibera e risalenti al IV sec. A.C.\nTuttavia, grazie ad alcuni reperti ceramici che si stima risalgano all'era della conquista islamica della penisola iberica, si ritiene che l'insediamento sia nato come una piccola fattoria vicino a Chinchilla de Monte-Arag\u00f3n, sotto la cui autorit\u00e0 \u00e8 rimasto per tutto il medioevo, a cui venne dato il nome arabo di \u0627\u0644\u0628\u0633\u064a\u0637 \"Al-Basit\" (La Pianura). Sono inoltre stati ritrovati alcuni documenti risalenti al Califfato di Cordova che fanno riferimento a un vecchio castello situato in zona. Le cronache medioevali confermano poi che nel 1146 ha avuto luogo, nei pressi di quella che oggi \u00e8 la citt\u00e0 di Albacete, una battaglia che cost\u00f2 la corona e la vita al condottiero arabo Sayf al-Dawla, ucciso dai soldati del Regno di Castiglia.\nIl villaggio rimase in mani musulmane fino a quando, in seguito alla battaglia di Las Navas de Tolosa nel 1212, il re Alfonso VIII di Castiglia rompe le difese almohadi e conquista l'anno seguente la fortezza di Alcaraz ed entra le zone desertiche e non protette della Mancia. Il piccolo villaggio di Al-Basit fu conquistato nel 1241 durante il regno di Ferdinando III di Castiglia da Pelayo P\u00e9rez Correa (che conquist\u00f2 anche ampie zone del Levante) e affidato come villaggio all'autorit\u00e0 della citt\u00e0 di Chinchilla de Monte-Arag\u00f3n nel 1269. Dopo il 1282 fin\u00ec sotto la signoria dei Manuel, e vi rimase fino all'inizio dell'et\u00e0 moderna.\nAll'inizio del XIV secolo il villaggio inizi\u00f2 a svilupparsi: fu in questo periodo che la Fiera comparve per la prima volta, portando in citt\u00e0 commercianti delle zone vicine, cosicch\u00e9 nel 1375 il primo marchese di Villena le concesse lo status di Borgo (\"Villa\") e l'indipendenza da Chinchilla. Nel XVI secolo raggiunse la popolazione di 5.000 abitanti, e in questo periodo inizi\u00f2 la costruzione della chiesa di san Giovanni Battista, oggi cattedrale cittadina. Dopo la crisi del XVI secolo, lo sviluppo riprese nei XVIII ma soprattutto nel XIX secolo, quando fu scelta come capitale della nuova provincia di Albacete, che comprendeva i territori delle vicine province di Cuenca, Murcia e La Mancia (1833). Pi\u00f9 tardi, Albacete difese Isabella II dai carlisti, atto che le valse nel 1862 il titolo di Citt\u00e0 (\"Ciudad\").\nDurante la guerra civile spagnola, fu il quartier generale e campo di addestramento delle Brigate Internazionali, che avevano sede nella Chiesa dell'Immacolata Concezione, nonch\u00e9 base della forza aerea repubblicana. Con la proclamazione dell'autonomia nel 1982, si separ\u00f2 dalla regione della Murcia ed entr\u00f2 a far parte della comunit\u00e0 autonoma di Castiglia-La Mancia.\nStoricamente Albacete \u00e8 nota come centro manifatturiero per pugnali, forbici e coltelli, ma oggi \u00e8 piuttosto attiva sul piano urbanistico e delle iniziative commerciali e industriali e dal 1985 \u00e8 una delle sedi della Universit\u00e0 di Castiglia-La Mancia.\nNel 2001 il territorio comunale venne suddiviso e parte di esso divenne il nuovo comune di Pozo Ca\u00f1ada.\nSociet\u00e0.\nEvoluzione demografica.\nSecondo dati dell'Istituto Nazionale di Statistica aggiornati al 1\u00ba gennaio 2011, Albacete \u00e8 la citt\u00e0 pi\u00f9 popolata della comunit\u00e0 autonoma di Castilla-La Mancia, con 171.390 abitanti.\nCultura.\nNel 2006, la citt\u00e0 ha celebrato il congresso 50 anni di Intelligenza Artificiale - Campus Multidisciplinare in Percezione e Intelligenza 2006 o CMPI, un congresso di referenza multidisciplinare, nel quale cento esperti a livello mondiale si riunirono ad Albacete, per celebrare l'occasione del cinquantesimo anniversario dell'Intelligenza artificiale, con la Conferenza di Dartmouth.\nTradizioni e folclore.\nIl ballo folcloristico della zona \u00e8 chiamato \"las manchegas\".\nAnnualmente, l'ultimo sabato di novembre (dall'anno 2010 il primo sabato di novembre), si celebra ad Alc\u00e1zar de San Juan il \"Concorso nazionale di gachas manchegas\", con degustazione gratuita di questo piatto.\nA Cuenca, durante le feste di San Matteo, si celebra un concorso di gachas molto popolare.\nSempre con cadenza annuale, si celebra ad Herencia il \"Concorso di gachas manchegas\" tra i tanti eventi che caratterizzano il suo famoso carnevale dichiarato di Interesse Tur\u00edstico Regionale.\nFeste.\nI patroni della citt\u00e0 sono la Vergine de Los Llanos (delle Pianure) e san Giovanni.\nDal 7 al 17 settembre si tiene la \"Feria de Albacete\", una delle pi\u00f9 importanti del paese, in onore della Vergine delle Pianure. Viene accompagnata da una delle fiere taurine pi\u00f9 importanti del calendario nazionale. In tale occasione si consumano i tradizionali \"miguelitos\".\nLa notte di san Giovanni (24 giugno) si celebrano feste in suo onore, che comprendono un fal\u00f2.\nMedia.\nCi sono tre televisioni locali (Localia, Visi\u00f3n 6 e Albacete TV) e uno della comunit\u00e0 autonoma (Castilla-La Mancha Televisi\u00f3n), pi\u00f9 diversi canali radio.\nLa carta stampata comprende diversi quotidiani locali e uno di carattere regionale, oltre ad alcune pubblicazioni settimanali e mensili.\nEconomia.\nCitt\u00e0 prevalentemente commerciale e di servizi, ha anche un'importante attivit\u00e0 agricola, sebbene sia conosciuta soprattutto per i suoi coltelli. \u00c8 la citt\u00e0 pi\u00f9 poderosa economicamente e industrialmente della regione. Comprende tre gruppi industriali (Campollano, Camporrosso y Romica), un centro congressi e un parco scientifico-tecnologico.\nTurismo.\nAlbacete non ha un patrimonio architettonico significativo, e molti dei monumenti pi\u00f9 antichi sono stati distrutti dalle molte nuove costruzioni realizzate durante il franchismo. In ogni caso, i siti pi\u00f9 interessanti sono:\nSport.\nAlbacete ospita un circuito motociclistico e automobilistico che ospita varie gare internazionali.\nAmministrazione.\nAlbacete, oltre al governo locale, comprende anche un Foro Partecipativo a cui concorrono associazioni di quartiere.\nAttualmente i governi locale, provinciale, della comunit\u00e0 autonoma e nazionale sono a carico del PSOE (dati 2005).\nIl sindaco \u00e8 Manuel P\u00e9rez Castell (dati 2005).\nCuriosit\u00e0.\nLa variet\u00e0 della lingua spagnola tipica di Albacete consiste per lo pi\u00f9 nel tagliare i superlativi assoluti (es. \"muchissimo\" \u2192 \"muci'mmo\") e nel porre la desinenza -\"ico\" a i sostantivi (es. \"bonito\" \u2192 \"bonico\"). \u00c8 frequente anche tagliare il participio passato (es. \"terminado\" \u2192 \"termina'o\"). A parte questo l'albacete\u00f1o \u00e8 uno dei dialetti pi\u00f9 simili al castigliano normativo in Spagna.\nLa citt\u00e0 \u00e8 una di quelle che sono cresciute di pi\u00f9 nell'ultimo secolo in Spagna. La sua zona di espansione \u00e8 rivolta prevalentemente a sud, dato che a nord si incontrano le linee ferroviarie.\n\u00c8 una delle 10 citt\u00e0 superiori ai 100.000 abitanti meno contaminate di Europa, fatto che la rende molto popolare per le persone con problemi respiratori.\nPossiede numerosi parchi e giardini ed \u00e8 una delle citt\u00e0 pi\u00f9 accessibili della Spagna, grazie anche al fatto di trovarsi in pianura.\nLa squadra di calcio cittadina \u00e8 l'Albacete Balompi\u00e9, noto semplicemente come \"Albacete\". La squadra di pallavolo femminile, il Club Voleibol Albacete, ha vinto il campionato nazionale nel 1996."}
{"id": "137279", "revid": "110157", "url": "https://it.wikipedia.org/wiki?curid=137279", "title": "Alba de Cerrato", "text": "Alba de Cerrato \u00e8 un comune spagnolo di 91 abitanti situato nella comunit\u00e0 autonoma di Castiglia e Le\u00f3n."}
{"id": "137280", "revid": "106456", "url": "https://it.wikipedia.org/wiki?curid=137280", "title": "Alba de Tormes", "text": "Alba de Tormes \u00e8 un comune spagnolo di 4.855 abitanti situato nella comunit\u00e0 autonoma di Castiglia e Le\u00f3n, nella provincia di Salamanca.\nStoria.\nQui nacque la nobildonna Eleonora di Toledo.\nNell'anno 1571 Santa Teresa d'Avila fond\u00f2 il convento di suore carmelitane scalze della Annunciazione di Nostra Signora, dove poi mor\u00ec il 4 ottobre 1582; nella chiesa sull'altare maggiore si trovano il sepolcro esposto alla venerazione dei pellegrini e le reliquie del suo braccio sinistro e del suo cuore.\nIl 28 novembre 1809 Alba de Tormes fu teatro di una battaglia fra le truppe napoleoniche di Jean Gabriel Marchand e di Fran\u00e7ois \u00c9tienne Kellermann e quelle spagnole del duca del Parque, che vide la sconfitta di quest'ultimo."}
{"id": "137281", "revid": "767487", "url": "https://it.wikipedia.org/wiki?curid=137281", "title": "Alba de Yeltes", "text": "Alba de Yeltes \u00e8 un comune spagnolo di 258 abitanti situato nella comunit\u00e0 autonoma di Castiglia e Le\u00f3n."}
{"id": "137282", "revid": "110157", "url": "https://it.wikipedia.org/wiki?curid=137282", "title": "Albaida", "text": "Albaida \u00e8 un comune spagnolo di 6.269 abitanti situato nella comunit\u00e0 autonoma Valenciana."}
{"id": "137283", "revid": "110157", "url": "https://it.wikipedia.org/wiki?curid=137283", "title": "Albaida del Aljarafe", "text": "Albaida del Aljarafe \u00e8 un comune spagnolo di 1.956 abitanti situato nella comunit\u00e0 autonoma dell'Andalusia."}
{"id": "137284", "revid": "110157", "url": "https://it.wikipedia.org/wiki?curid=137284", "title": "Albal", "text": "Albal \u00e8 un comune spagnolo di 14.840 abitanti situato nella comunit\u00e0 autonoma Valenciana."}
{"id": "137285", "revid": "110157", "url": "https://it.wikipedia.org/wiki?curid=137285", "title": "Albal\u00e1", "text": "Albal\u00e1 \u00e8 un comune spagnolo di 791 abitanti situato nella comunit\u00e0 autonoma dell'Estremadura."}
{"id": "137286", "revid": "111319", "url": "https://it.wikipedia.org/wiki?curid=137286", "title": "Albaladejo", "text": "Albaladejo \u00e8 un comune spagnolo di 1.323 abitanti situato nella comunit\u00e0 autonoma di Castiglia-La Mancia."}
{"id": "137287", "revid": "108887636", "url": "https://it.wikipedia.org/wiki?curid=137287", "title": "Alba (Spagna)", "text": "Alba \u00e8 un comune spagnolo di 178 abitanti situato nella comunit\u00e0 autonoma dell'Aragona."}
{"id": "137288", "revid": "110157", "url": "https://it.wikipedia.org/wiki?curid=137288", "title": "Albaladejo del Cuende", "text": "Albaladejo del Cuende \u00e8 un comune spagnolo situato nella comunit\u00e0 autonoma di Castiglia-La Mancia."}
{"id": "137289", "revid": "110157", "url": "https://it.wikipedia.org/wiki?curid=137289", "title": "Albalat de la Ribera", "text": "Albalat de la Ribera \u00e8 un comune spagnolo di 3.429 abitanti situato nella comunit\u00e0 autonoma Valenciana."}
{"id": "137290", "revid": "110157", "url": "https://it.wikipedia.org/wiki?curid=137290", "title": "Albalat dels Sorells", "text": "Albalat dels Sorells \u00e8 un comune spagnolo di 3.849 abitanti situato nella comunit\u00e0 autonoma Valenzana."}
{"id": "137291", "revid": "110157", "url": "https://it.wikipedia.org/wiki?curid=137291", "title": "Albalat dels Tarongers", "text": "Albalat dels Tarongers \u00e8 un comune spagnolo di 1.070 abitanti situato nella comunit\u00e0 autonoma Valenciana."}
{"id": "137292", "revid": "110157", "url": "https://it.wikipedia.org/wiki?curid=137292", "title": "Albalate del Arzobispo", "text": "Albalate del Arzobispo \u00e8 un comune spagnolo di 2.185 abitanti situato nella comunit\u00e0 autonoma dell'Aragona.\nCittadina medievale, pu\u00f2 vantare un maestoso \"Castillo arzobispal\" (Castello arcivescovile) in stile gotico, edificato fra il XIII e il XIV secolo. La \"Iglesia de la Asunci\u00f3n\" presenta invece un felice connubio fra elementi gotici e rinascimentali (XVI secolo). Negli immediati dintorni del paese si pu\u00f2 ammirare il \"Santuario de la Virgen de Arcos\", dalle eleganti forme barocche (XVII secolo)."}
{"id": "137293", "revid": "110157", "url": "https://it.wikipedia.org/wiki?curid=137293", "title": "Albalate de las Nogueras", "text": "Albalate de las Nogueras \u00e8 un comune spagnolo di 272 abitanti situato nella comunit\u00e0 autonoma di Castiglia-La Mancia."}
{"id": "137294", "revid": "110157", "url": "https://it.wikipedia.org/wiki?curid=137294", "title": "Albalate de Zorita", "text": "Albalate de Zorita \u00e8 un comune spagnolo di 997 abitanti situato nella comunit\u00e0 autonoma di Castiglia-La Mancia."}
{"id": "137295", "revid": "110157", "url": "https://it.wikipedia.org/wiki?curid=137295", "title": "Albalatillo", "text": "Albalatillo \u00e8 un comune spagnolo di 259 abitanti situato nella comunit\u00e0 autonoma dell'Aragona."}
{"id": "137296", "revid": "110157", "url": "https://it.wikipedia.org/wiki?curid=137296", "title": "Albanchez", "text": "Albanchez \u00e8 un comune spagnolo situato nella comunit\u00e0 autonoma dell'Andalusia."}
{"id": "137297", "revid": "110157", "url": "https://it.wikipedia.org/wiki?curid=137297", "title": "Albanchez de M\u00e1gina", "text": "Albanchez de M\u00e1gina \u00e8 un comune spagnolo di 1.446 abitanti situato nella comunit\u00e0 autonoma dell'Andalusia."}
{"id": "137298", "revid": "1516566", "url": "https://it.wikipedia.org/wiki?curid=137298", "title": "Albany\u00e0", "text": "Albany\u00e0 \u00e8 un comune spagnolo di 99 abitanti situato nella comunit\u00e0 autonoma della Catalogna.\nStoria.\nLa zona \u00e8 abitata fin dai tempi preistorici, come dimostrano i reperti archeologici nel sito della grotta della P\u00f3lvora e la tomba megalitica della cista della Creu de Principi.\nIl nome di Albany\u00e0 appare per la prima volta nella forma \"Albanianum\" nell'844, in un documento del re franco Carlo il Calvo a favore dell'abate D\u00f2mnul, che l\u00ec aveva fondato nell'820 uno dei monasteri benedettini pi\u00f9 antichi della Catalogna, San Pietro d'Albany\u00e0, che, a partire dall'869, dipender\u00e0 dall'abbazia di Santa Maria di Arles, nella comarca di Vallespir.\nSimboli.\nApprovato il 20 marzo 1992 e pubblicato sul \"Diari Oficial de la Generalitat de Catalunya\" (DOGC) n. 1575 del 30 dello stesso mese.\nLe chiavi di San Pietro sono l'attributo del patrono del paese. Al di sopra, il rocco azzurro su campo d'oro proviene dall'arma parlante dei Rocabert\u00ed, signori del luogo.\nLa bandiera, rettangolare di proporzioni 2:3, \u00e8 rossa, con un rombo blu nel centro, separato dai bordi da una distanza di 1/6 dell'altezza della bandiera. Su tutto, una banda gialla incrociata sopra una sbarra bianca, entrambe larghe un 1/6 dell'altezza della bandiera."}
{"id": "137299", "revid": "110157", "url": "https://it.wikipedia.org/wiki?curid=137299", "title": "Albares", "text": "Albares \u00e8 un comune spagnolo di 589 abitanti situato nella comunit\u00e0 autonoma di Castiglia-La Mancia."}
{"id": "137300", "revid": "2014155", "url": "https://it.wikipedia.org/wiki?curid=137300", "title": "Albarrac\u00edn", "text": "Albarrac\u00edn (in lingua aragonese \"Albarraz\u00edn\") \u00e8 un comune spagnolo di 1.097 abitanti situato nella comunit\u00e0 autonoma dell'Aragona. \u00c8 sede episcopale unitamente a Teruel. La sua economia si basa sul turismo e sull'industria del legno.\nIl comune \u00e8 anche il capoluogo della comarca della Sierra de Albarrac\u00edn.\nGeografia fisica.\nPosta su una collina dei Monti Universales, \u00e8 citt\u00e0 medioevale su uno sperone roccioso tagliato per quattro quinti della sua estensione da un burrone generato dal fiume \"Guadalaviar\". che crea come un fossato naturale di difesa all'abitato aggiungendosi ad una imponente cerchia di mura che terminano al \"Castillo del Andador\". All'altitudine di 1171 metri che lo condiziona, il suo clima pu\u00f2 classificarsi come \"mediterraneo di montagna\" con temperatura media annua di 11\u00a0\u00b0C e di precipitazioni annue di 400\u00a0mm. Abitata gi\u00e0 in epoca preistorica come dimostrano le pitture rupestri del Rodeno, fu prima insediamento celtico, poi romano, successivamente dei goto-romani cristianizzati che la chiamarono \"Santa Maria de Oriente\". Con la conquista islamica della penisola iberica del 711 si stabil\u00ec qui la trib\u00f9 berbera degli \"Ibn Racin\" (da cui deriva il nome attuale) dipendente dal Califfato di Cordova. Con la disgregazione del Califfato nel 1032 si costitu\u00ec indipendente in un regno Taifa musulmano (Taifa di Albarrac\u00edn) dur\u00f2 per 94 anni fino a quando, con l'arrivo degli Almoravidi in Spagna, pass\u00f2 al regno di Valencia. Protetta sempre dalle mura e dal castello costruiti dagli arabi, oltre che dalla sua posizione naturale, la citt\u00e0 comp\u00ec un ulteriore rafforzamento delle mura nel secolo XII quando fu ceduta ad una nobile famiglia cristiana aragonese degli Azagra che ne fecero una signoria indipendente da Castiglia e da Aragona con un proprio vescovado. Gli Azagra diedero impulso all'economia cittadina basata sull'allevamento del bestiame, sul commercio e sull'industria della lana per la quale c'erano sodatoi, telai e mulini. Dopo il tentativo fallito di Giacomo I nel 1220, riusc\u00ec nel 1285 a conquistare Albarracin Pietro III d'Aragona e in seguito a ci\u00f2 la citt\u00e0 perse definitivamente a sua indipendenza diventando parte del regno di Aragona dal 1300. Questo succedersi di sforzi per conquistare Albarracin \u00e8 dato dalla importanza strategica della sua posizione geografica e del suo sistema difensivo e lo dimostra l'impegno che misero poi i re d'Aragona, specialmente Giacomo II e Pietro IV nel restaurare, ampliare e fortificare il complesso difensivo. La citt\u00e0 per oltre due secoli rimase chiusa entro la cerchia di mura con le sue strade strette, quasi completamente senza spazi liberi o piazze e con le case addossate le une alle altre per la necessit\u00e0 di utilizzare al massimo il terreno delimitato\ndalle mura. Quando agli inizi del XVI secolo con l'introduzione dei nuovi mezzi di offesa militare le mura persero di valore, si costru\u00ec un barrio (quartiere) extramurario del \"Portal de Molina\" in pianura dove andarono alcuni gruppi famigliari, ma ci\u00f2 non priv\u00f2 il centro montano della sua economia come dimostra l'esistenza di opifici per la fabbricazione di panni e filati fra il Castello e la chiesa di Santa Maria, barrio che venne distrutto durante la guerra d'indipendenza contro i napoleonidi agli inizi del XIX secolo. Da allora inizi\u00f2 il declino della citt\u00e0.\nLa guerra civile dal 1937 al 1939 caus\u00f2 la distruzione di molte case, ne \u00e8 seguita la ricostruzione che utilizzando anche qualche spazio resosi disponibile dalle case distrutte ma non ricostruite ha potuto dotare la citt\u00e0 di qualche piazza e giardino lasciando per\u00f2 immutato l'aspetto medioevale complessivo che fa di questa piccola citt\u00e0 un esempio quasi unico di architettura e urbanistica del Medioevo.\nMonumenti e luoghi d'interesse turistico.\nLa citt\u00e0 intera \u00e8 un monumento con la sua posizione, con le sue strade strette e i suoi vicoli che vincono le asperit\u00e0 del terreno con scalinate piccoli passaggi fra le case con mura irregolari di colore rossiccio con le trabeazioni di legno in difficile equilibrio con le gronde che si toccano. Il gesso utilizzato nelle costruzioni assieme al legno \u00e8 pi\u00f9 leggero e facile da modellare che la pietra e questa architettura di gesso e legno \u00e8 pi\u00f9 leggera e meno costosa di quella di pietra e permette di ridurre il volume dei muri, cosa essenziale per una citt\u00e0 in cui ci sia poco spazio per costruire congiunta alla necessit\u00e0 di risparmiare nel costo delle abitazioni, come fu per Albarracin nel Medio Evo che disponeva in abbondanza di legno da costruzione nelle foreste della vicina Sierra ma di pochissimo spazio entro la cinta muraria e di una economia non certo florida delle classi popolari. Ci\u00f2 non determina per\u00f2 una trascuratezza dell'ornamentazione degli edifici che mostrano all'ammirazione dei visitatori le porte e i battagli in legno ben lavorato. Non a caso l'intero borgo di Albarraacin \u00e8 stato dichiarato \"monumento nazionale\" e gli stessi principi delle Asturie (cio\u00e8 il principe ereditario e sua moglie) hanno scelto recentemente Albarracin come seconda meta della loro luna di miele dopo il matrimonio fastosamente celebrato.\nAnche se ci\u00f2 che fa di questa piccola citt\u00e0 un gioiello \u00e8 l'intero borgo medioevale non mancano alcuni edifici che si distinguono:\nL'artigianato locale si caratterizza per il legno scolpito, i balconi e le porte in legno, ceramica.\na 4\u00a0km, nella Sierra de Albarrac\u00edn alla quale \u00e8 riservata una voce apposita di Wikipedia, c'\u00e8 il Parque Natural de Arte rupestre con pi\u00f9 di venti caverne o ripari della roccia sulle pareti dei quali ci sono figurazioni rupestri colorate."}
{"id": "137301", "revid": "1305772", "url": "https://it.wikipedia.org/wiki?curid=137301", "title": "Albarreal de Tajo", "text": "Albarreal de Tajo \u00e8 un comune spagnolo di 629 abitanti situato nella comunit\u00e0 autonoma di Castiglia-La Mancia."}
{"id": "137302", "revid": "110157", "url": "https://it.wikipedia.org/wiki?curid=137302", "title": "Albatana", "text": "Albatana \u00e8 un comune spagnolo situato nella comunit\u00e0 autonoma di Castiglia-La Mancia."}
{"id": "137303", "revid": "767487", "url": "https://it.wikipedia.org/wiki?curid=137303", "title": "Albat\u00e0rrec", "text": "Albat\u00e0rrec \u00e8 un comune spagnolo di 1.224 abitanti situato nella comunit\u00e0 autonoma della Catalogna."}
{"id": "137304", "revid": "110157", "url": "https://it.wikipedia.org/wiki?curid=137304", "title": "Albatera", "text": "Albatera \u00e8 un comune spagnolo situato nella comunit\u00e0 autonoma Valenciana.\nNel 1996 il territorio comunale venne suddiviso e parte di esso and\u00f2 a formare il nuovo comune di San Isidro. Famosa per la produzione di melograni."}
{"id": "137305", "revid": "110157", "url": "https://it.wikipedia.org/wiki?curid=137305", "title": "Albelda", "text": "Albelda \u00e8 un comune spagnolo di 926 abitanti situato nella comunit\u00e0 autonoma dell'Aragona.\nAppartiene a una subregione denominata Frangia d'Aragona. In paese si parla ancora una variet\u00e0 occidentale di catalano con chiare influenze castigliane."}
{"id": "137306", "revid": "1833487", "url": "https://it.wikipedia.org/wiki?curid=137306", "title": "Albelda de Iregua", "text": "Albelda de Iregua \u00e8 un comune spagnolo situato nella comunit\u00e0 autonoma di La Rioja."}
{"id": "137307", "revid": "110157", "url": "https://it.wikipedia.org/wiki?curid=137307", "title": "Albendea", "text": "Albendea \u00e8 un comune spagnolo di 134 abitanti situato nella comunit\u00e0 autonoma di Castiglia-La Mancia."}
{"id": "137308", "revid": "110157", "url": "https://it.wikipedia.org/wiki?curid=137308", "title": "Albendiego", "text": "Albendiego \u00e8 un comune spagnolo di 43 abitanti situato nella comunit\u00e0 autonoma di Castiglia-La Mancia."}
{"id": "137309", "revid": "110157", "url": "https://it.wikipedia.org/wiki?curid=137309", "title": "Albentosa", "text": " \nAlbentosa \u00e8 un comune spagnolo di 252 abitanti situato nella comunit\u00e0 autonoma dell'Aragona."}
{"id": "137310", "revid": "110157", "url": "https://it.wikipedia.org/wiki?curid=137310", "title": "Alberic", "text": " \nAlberic \u00e8 un comune spagnolo di 11.175 abitanti situato nella comunit\u00e0 autonoma Valenzana. Si trova nella mucca della Ribera Alta a 8 km da Alzira e 40 km da Valencia."}
{"id": "137311", "revid": "110157", "url": "https://it.wikipedia.org/wiki?curid=137311", "title": "Alberite", "text": "Alberite \u00e8 un comune spagnolo di 2.086 abitanti situato nella comunit\u00e0 autonoma di La Rioja."}
{"id": "137312", "revid": "110157", "url": "https://it.wikipedia.org/wiki?curid=137312", "title": "Alberite de San Juan", "text": "Alberite de San Juan \u00e8 un comune spagnolo di 95 abitanti situato nella comunit\u00e0 autonoma dell'Aragona."}
{"id": "137313", "revid": "287204", "url": "https://it.wikipedia.org/wiki?curid=137313", "title": "Albero Alto", "text": "Albero Alto \u00e8 un comune spagnolo di 108 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "137314", "revid": "110157", "url": "https://it.wikipedia.org/wiki?curid=137314", "title": "Alberuela de Tubo", "text": "Alberuela de Tubo \u00e8 un comune spagnolo di 364 abitanti situato nella comunit\u00e0 autonoma dell'Aragona."}
{"id": "137315", "revid": "110157", "url": "https://it.wikipedia.org/wiki?curid=137315", "title": "Albesa", "text": "Albesa \u00e8 un comune spagnolo di 1.531 abitanti situato nella comunit\u00e0 autonoma della Catalogna."}
{"id": "137316", "revid": "110157", "url": "https://it.wikipedia.org/wiki?curid=137316", "title": "Albeta", "text": "Albeta \u00e8 un comune spagnolo di 120 abitanti situato nella comunit\u00e0 autonoma dell'Aragona."}
{"id": "137317", "revid": "2519", "url": "https://it.wikipedia.org/wiki?curid=137317", "title": "Albillos", "text": "Albillos \u00e8 un comune spagnolo di 210 abitanti situato nella comunit\u00e0 autonoma di Castiglia e Le\u00f3n."}
{"id": "137318", "revid": "110157", "url": "https://it.wikipedia.org/wiki?curid=137318", "title": "Albinyana", "text": "Albinyana \u00e8 un comune spagnolo di 1.630 abitanti situato nella comunit\u00e0 autonoma della Catalogna."}
{"id": "137319", "revid": "110157", "url": "https://it.wikipedia.org/wiki?curid=137319", "title": "Albiztur", "text": "Albiztur \u00e8 un comune spagnolo di 287 abitanti situato nella comunit\u00e0 autonoma dei Paesi Baschi."}
{"id": "137320", "revid": "110157", "url": "https://it.wikipedia.org/wiki?curid=137320", "title": "Alboc\u00e0sser", "text": "Alboc\u00e0sser \u00e8 un comune spagnolo di 1.353 abitanti situato nella comunit\u00e0 autonoma Valenciana."}
{"id": "137321", "revid": "110157", "url": "https://it.wikipedia.org/wiki?curid=137321", "title": "Alboloduy", "text": "Alboloduy \u00e8 un comune spagnolo situato nella comunit\u00e0 autonoma dell'Andalusia."}
{"id": "137322", "revid": "2033070", "url": "https://it.wikipedia.org/wiki?curid=137322", "title": "Albolote", "text": "Albolote \u00e8 un comune spagnolo di 13.877 abitanti situato nella provincia di Granada."}
{"id": "137323", "revid": "110157", "url": "https://it.wikipedia.org/wiki?curid=137323", "title": "Albond\u00f3n", "text": "Albond\u00f3n \u00e8 un comune spagnolo di 797 abitanti situato nella comunit\u00e0 autonoma dell'Andalusia."}
{"id": "137324", "revid": "1305772", "url": "https://it.wikipedia.org/wiki?curid=137324", "title": "Albons", "text": "Albons \u00e8 un comune spagnolo di 534 abitanti situato nella comunit\u00e0 autonoma della Catalogna.\nStoria.\nIl luogo e la sua chiesa appaiono documentati a partire dal XII secolo nelle forme \"Alburnos\", \"Alburnis\" e \"Albornis\". Il castello del villaggio \u00e8 citato in documenti del XIII secolo. Al principio del XIV secolo il conte di Emp\u00faries, Pon\u00e7 V inizi\u00f2 a fortificare il villaggio."}
{"id": "137325", "revid": "110157", "url": "https://it.wikipedia.org/wiki?curid=137325", "title": "Alborache", "text": "Alborache \u00e8 un comune spagnolo di 1.038 abitanti situato nella comunit\u00e0 autonoma Valenciana."}
{"id": "137326", "revid": "110157", "url": "https://it.wikipedia.org/wiki?curid=137326", "title": "Alboraya", "text": "Alboraya (\"Alboraia\" in catalano) \u00e8 un comune spagnolo di 22.405 abitanti situato nella Comunit\u00e0 Autonoma Valenzana.\nGeografia fisica.\nConfina con i comuni Alm\u00e0ssera, Meliana, Valencia, Tavernes Blanques e con il Mar Mediterraneo.\nEconomia.\nL'attivit\u00e0 economica, nel 1994, era distribuita per il 49,30% nei servizi, il 33% nell'industria e il 16,70% nell'agricoltura. Tra i servizi spicca l'edilizia con il 3,60% nel totale delle attivit\u00e0 economiche.\nAlboraya \u00e8 nota per la sua horchata, una bevanda tipica valenciana, famosa in tutta la Spagna.\nSociet\u00e0.\nEvoluzione demografica.\nLa citt\u00e0 ha subito un enorme sviluppo demografico negli ultimi anni, infatti nel 1986 vi erano solamente 11.267 abitanti e nel 2009 la cifra \u00e8 praticamente raddoppiata, contando 22.405 abitanti."}
{"id": "137327", "revid": "110157", "url": "https://it.wikipedia.org/wiki?curid=137327", "title": "Alborea", "text": "Alborea \u00e8 un comune spagnolo situato nella comunit\u00e0 autonoma di Castiglia-La Mancia, nella provincia di Albacete. Si trova a 58 km dal capoluogo di provincia. Nel 2017 contava 697 abitanti. \nDal 2015 \u00e8 sindaco Jos\u00e9 Luis Vidal Arocas, del Partido Popular."}
{"id": "137328", "revid": "110157", "url": "https://it.wikipedia.org/wiki?curid=137328", "title": "Alborge", "text": "Alborge \u00e8 un comune spagnolo di 135 abitanti situato nella comunit\u00e0 autonoma dell'Aragona."}
{"id": "137329", "revid": "767487", "url": "https://it.wikipedia.org/wiki?curid=137329", "title": "Albornos", "text": "Albornos \u00e8 un comune spagnolo di 250 abitanti situato nella comunit\u00e0 autonoma di Castiglia e Le\u00f3n."}
{"id": "137330", "revid": "110157", "url": "https://it.wikipedia.org/wiki?curid=137330", "title": "Albox", "text": "Albox \u00e8 un comune spagnolo situato nella comunit\u00e0 autonoma dell'Andalusia, provincia di Almer\u00eda. \u00c8 attraversato da un lungomare chiamato \"Rambla de Albox\"."}
{"id": "137331", "revid": "111319", "url": "https://it.wikipedia.org/wiki?curid=137331", "title": "Albudeite", "text": "Albudeite \u00e8 un comune spagnolo di 1.369 abitanti situato nella comunit\u00e0 autonoma di Murcia."}
{"id": "137332", "revid": "110157", "url": "https://it.wikipedia.org/wiki?curid=137332", "title": "Albuixech", "text": "Albuixech (in valenciano \"Albuixec\") \u00e8 un comune spagnolo di 3.960 abitanti (INE 2010) situato nella comunit\u00e0 autonoma Valenciana.\nSecondo alcuni studiosi il toponimo ha origini arabe (Abu Saak), ma gli abitanti pi\u00f9 anziani sostengono invece che derivi dal valenciano \"arbol sec\" (trad. albero secco) nel cui tronco fu trovata l'icona della Vergine di Albuixech (la seconda pi\u00f9 antica di Valencia) che ancora oggi si conserva nella rispettiva chiesa.\nIl piccolo comune dista 11 chilometri dalla capitale della regione, Valencia."}
{"id": "137333", "revid": "22475", "url": "https://it.wikipedia.org/wiki?curid=137333", "title": "Albu\u00f1\u00e1n", "text": "Albu\u00f1\u00e1n \u00e8 un comune spagnolo di 449 abitanti situato nella comunit\u00e0 autonoma dell'Andalusia.\nIl padre del calciatore tedesco Mario G\u00f3mez (n. 1985) \u00e8 nativo di Albu\u00f1\u00e1n."}
{"id": "137334", "revid": "22475", "url": "https://it.wikipedia.org/wiki?curid=137334", "title": "Albu\u00f1ol", "text": "Albu\u00f1ol \u00e8 un comune spagnolo situato nella comunit\u00e0 autonoma dell'Andalusia."}
{"id": "137335", "revid": "767487", "url": "https://it.wikipedia.org/wiki?curid=137335", "title": "Albu\u00f1uelas", "text": "Albu\u00f1uelas \u00e8 un comune spagnolo di 1.156 abitanti situato nella comunit\u00e0 autonoma dell'Andalusia."}
{"id": "137336", "revid": "110157", "url": "https://it.wikipedia.org/wiki?curid=137336", "title": "Alburquerque (Badajoz)", "text": "Alburquerque \u00e8 un comune spagnolo di 5.371 abitanti situato nella comunit\u00e0 autonoma dell'Estremadura, gemellato con la quasi omonima citt\u00e0 situata nel Nuovo Messico."}
{"id": "137337", "revid": "110157", "url": "https://it.wikipedia.org/wiki?curid=137337", "title": "Alcab\u00f3n", "text": "Alcab\u00f3n \u00e8 un comune spagnolo di 720 abitanti situato nella comunit\u00e0 autonoma di Castiglia-La Mancia."}
{"id": "137339", "revid": "110157", "url": "https://it.wikipedia.org/wiki?curid=137339", "title": "Alcadozo", "text": "Alcadozo \u00e8 un comune spagnolo situato nella comunit\u00e0 autonoma di Castiglia-La Mancia."}
{"id": "137340", "revid": "767487", "url": "https://it.wikipedia.org/wiki?curid=137340", "title": "Alcaine", "text": "Alcaine \u00e8 un comune spagnolo di 72 abitanti situato nella comunit\u00e0 autonoma dell'Aragona."}
{"id": "137341", "revid": "110157", "url": "https://it.wikipedia.org/wiki?curid=137341", "title": "Alcal\u00e1 de Ebro", "text": "Alcal\u00e1 de Ebro \u00e8 un comune spagnolo di 295 abitanti situato nella comunit\u00e0 autonoma dell'Aragona."}
{"id": "137343", "revid": "228587", "url": "https://it.wikipedia.org/wiki?curid=137343", "title": "Alcal\u00e1 de Guada\u00edra", "text": "Alcal\u00e1 de Guada\u00edra \u00e8 un comune spagnolo di 68.452 abitanti situato nella comunit\u00e0 autonoma dell'Andalusia, comarca di Los Arcores. Il capoluogo \u00e8 citt\u00e0 di aspetto orientale sulla riva sinistra del fiume Guada\u00edra dominata dai resti del castello, grande fortezza almohade del XII secolo. Il territorio municipale occupa la parte nord occidentale della provincia di Siviglia, citt\u00e0 dalla quale il nucleo urbano del comune dista 18 km.\nGrazie alle numerose aziende installate negli appositi poligoni la sua economia \u00e8 principalmente di tipo industriale che continua la situazione produttiva non solo agricola presente gi\u00e0 nel Medioevo come attestano i numerosi antichi mulini tuttora esistenti risalenti in buona parte al periodo di dominazione musulmana. La vicinanza a Siviglia e la ricchezza dei suoi monumenti fa s\u00ec che sia importante anche l'attivit\u00e0 turistica per la quale \u00e8 presente un'idonea attrezzatura (alberghi e case di vacanze).\nIl suo nome, comune a diverse localit\u00e0 spagnole, deriva dall'arabo \"Al Kalat\" che significa \"castello\" seguito dal nome del fiume \"Wad Ayra\".\nStoria.\nAlcuni storici attribuiscono ai Greci antichi la fondazione della citt\u00e0 che chiamarono Hienipa. Gli Iberi ne fecero un accampamento militare come i Romani che succedettero al potere e la chiamarono Ordo Hiniensis. Fece parte di un regno visigoto con capitale Siviglia e gli Arabi ne fecero poi un insediamento militare costruendovi la grandiosa fortezza, godendo del periodo di floridezza almohade che fece splendida Siviglia. Il re Ferdinando III il Santo nel corso della spedizione militare per occupare Siviglia nel 1248 conquist\u00f2 anche Alcal\u00e0 che faceva parte del sistema difensivo arabo di Siviglia. Passata in potere dei re di Castiglia segu\u00ec le vicissitudini storiche al seguito di Siviglia senza particolari protagonismi. Colpita dalla peste nel XVII secolo decadde come la vicina capitale per la quale l'insabbiamento del porto aveva notevolmente ridotto il monopolio portuale e commerciale, per rifiorire solo nel XIX secolo grazie al notevole sviluppo industriale.\nFeste.\nLe feste sono quelle comuni alle localit\u00e0 dell'Andalusia, in particolare quelle per il Natale che si concludono il 5 e 6 gennaio con la \"Cabalgatas de los Reyes Magos\", arrivo dei Re Magi accompagnati da un corteo di carrozze degli alti dignitari delle loro \"corti\" in ricchi costumi, \"Carnavales\" con diverse feste, concorsi di \"chirigotas\" (concioni canzonatorie), di \"comparsas\" (gruppi mascherati), \"pregon\" (bando solenne dell'inizio del carnevale), incoronazione della \"Reina Pavadera\", regina del carnevale, sfilata di carri carnevaleschi.\nLa \"Semana Santa\" celebrazioni della settimana santa con le processioni delle diverse confraternite conformi a quelle di Siviglia famose in tutto il mondo, dalle quali si differenziano sia per una minore rilevanza sia per una rappresentazione della salita di Ges\u00f9 al calvario il gioved\u00ec santo. La \"Feria\", fiera dell'ultima settimana di maggio che dura 4 giorni ed oltre ad avere una valenza commerciale \u00e8 anche occasione di manifestazioni ludiche e culturali come i concorsi di pittura, scultura e fotografia. La \"Romeria de San Mateo\" il 21 settembre e la \"Romeria de N.tra S.ra de Aguila\" il 15 agosto sono i pellegrinaggi ai rispettivi Santuari che, secondo la consuetudine spagnola, uniscono le celebrazioni religiose alle feste popolari al termine dei riti."}
{"id": "137344", "revid": "110157", "url": "https://it.wikipedia.org/wiki?curid=137344", "title": "Alcal\u00e1 de Gurrea", "text": "Alcal\u00e1 de Gurrea \u00e8 un comune spagnolo di 315 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "137345", "revid": "1305772", "url": "https://it.wikipedia.org/wiki?curid=137345", "title": "Alcal\u00e1 de Henares", "text": "Alcal\u00e1 de Henares \u00e8 un comune spagnolo di 197.562 abitanti situato nella comunit\u00e0 autonoma di Madrid. \u00c8 nota per aver ospitato una famosa universit\u00e0, trasferita a Madrid nel 1836, e per essere stata la citt\u00e0 natale di Caterina d'Aragona (1485-1536), Ferdinando I d'Asburgo (1503-1564), Miguel de Cervantes (1547-1616) e di Manuel Aza\u00f1a D\u00edaz (1880-1940).\nStoria.\nLa citt\u00e0 \u00e8 situata a 31\u00a0km da Madrid, sulle rive del fiume Henares. Deve il suo nome attuale agli Arabi, dal momento che \"Alcal\u00e1\" deriva dalla parola araba \ufe8d\ufedf\ufed8\ufee0\ufecc\u0640\u0629 ( \"al-qal\u02bfa\" ), che significa \"roccaforte\", una delle quali si ergeva in effetti sul fiume Henares. Al tempo della dominazione romana, invece, la cittadina si chiamava \"Complutum\".\nLa sua fortuna inizi\u00f2 nel XVI secolo perch\u00e9 fu residenza reale. Nel 1498 il cardinale Francisco Jim\u00e9nez de Cisneros, famoso uomo politico spagnolo (1436-1517) che alla morte di Ferdinando II di Aragona fu reggente del trono di Spagna, vi fond\u00f2 la \"Universitas Complutensis\" che presto divenne fra le pi\u00f9 celebri universit\u00e0 d'Europa di quel tempo.\nNel 1836 la citt\u00e0 inizi\u00f2 a perdere d'importanza.\nOggi \u00e8 un centro industriale.\nL'universit\u00e0.\nL'orgoglio maggiore della citt\u00e0 \u00e8 la sua universit\u00e0, le cui sedi sono disseminate in tutto il tessuto cittadino, ma che si concentra principalmente in due campus principali.\nL'universit\u00e0, insieme al distretto storico, \u00e8 stata inserita tra i patrimoni dell'umanit\u00e0 dell'UNESCO nel 1998."}
{"id": "137346", "revid": "110157", "url": "https://it.wikipedia.org/wiki?curid=137346", "title": "Alcal\u00e1 de la Selva", "text": "Alcal\u00e1 de la Selva \u00e8 un comune spagnolo di 510 abitanti situato nella comunit\u00e0 autonoma dell'Aragona.\nDi origine musulmana (Al Qalat), riconquistato da Alfonso II nel 1170, il paese fu annesso, alla fine del XV secolo, nel marchesato di Mora. Fra il 1839 e il 1840 Alcal\u00e1 de la Selva fu occupata dalle truppe carliste. Nell'abitato vanno senz'altro segnalati la chiesa di San Giuda e Simone, eretta a cavallo fra il XVI e XVII secolo e il castello di origine medievale."}
{"id": "137347", "revid": "110157", "url": "https://it.wikipedia.org/wiki?curid=137347", "title": "Alcal\u00e1 de la Vega", "text": "Alcal\u00e1 de la Vega \u00e8 un comune spagnolo di 105 abitanti situato nella provincia di Cuenca nella comunit\u00e0 autonoma di Castiglia-La Mancia."}
{"id": "137349", "revid": "124755600", "url": "https://it.wikipedia.org/wiki?curid=137349", "title": "Alcal\u00e1 del J\u00facar", "text": "Alcal\u00e1 del J\u00facar \u00e8 un comune spagnolo situato nella comunit\u00e0 autonoma di Castiglia-La Mancia, in provincia di Albacete. \nIl comune si compone di sei nuclei abitati il maggiore dei quali \u00e8 il capoluogo Alcal\u00e0 con poco pi\u00f9 di 700 abitanti. Da sempre dedicata all'agricoltura e all'allevamento del bestiame, la popolazione ha scoperto in quest'ultimo Ventennio le possibilit\u00e0 di sfruttamento del turismo offerte dallo spettacolare e pittoresco paese abbarbicato ai dirupi della gola del fiume Jucar e si \u00e8 dotata delle necessarie infrastrutture. Dichiarato nel 1982 \"Conjunto historico artistico\" il paese \u00e8 costituito da case di architettura popolare scavate nella roccia con strette strade che si arrampicano fino al castello, senza traffico automobilistico.\nStoria.\nAlcal\u00e0 era una fortezza musulmana facente parte della linea difensiva costruita dagli Arabi per far fronte alle truppe impegnate nella lunga lotta per la riconquista cristiana della penisola iberica. Nel 1211 un'incursione improvvisa di Alfonso VIII riusc\u00ec a strappare agli Almohadi alcuni castelli fra i quali ci fu quello di Alcal\u00e0, premessa alla famosa battaglia di \"Las Naves de Tolosa\" in cui ruppe fu rotta la linea difensiva araba e inizi\u00f2 la riconquista delle maggiori citt\u00e0. Alcal\u00e0 dipese da Jorquera fino al 1364 quando il re Pietro I le assegn\u00f2 alcuni privilegi quali la possibila di essere governata da un consiglio di cittadini, sempre per\u00f2 sotto il dominio reale e facendo parte di \"Villeda\". Intanto la Castiglia fu funestata dalla rivolta intrapresa da don Sancho nei confronti del padre Alfonso VIII e la pace fu portata dallo zio Enrico IV che, a titolo di ringraziamento per l'aiuto prestatogli da Juan Pacheco, lo nomin\u00f2 marchese di Villena e Alcal\u00e0 fece parte del marchesato per tutti gli anni futuri fino al XIX secolo quando la politica centralista dei re spagnoli cancell\u00f2 definitivamente il regime feudale.\nMonumenti.\n\"Castillo\", il castello arabo in epoca Almohade della fine del XII secolo\nfu fortificato nel XV secolo con un torrione pentagonale e torrette circolari; nei pressi ci sono anche resti di antiche mura.\nFeste.\nOltre alle feste patronali che si svolgono anche con modalit\u00e0 simili aa quelle delle altre localit\u00e0 spagnole, vi sono alcune feste tipiche locali. dal 7 al 15 agosto per ciascuno dei giorni fra le due date si svolge una serie di manifestazioni che iniziano con la presentazione pubblica della Regina delle Feste e delle sue Dame per continuare il giorno dopo con l\"encierro\", cio\u00e8 la corsa dei tori liberi per le vie cittadine fino alla Plaza de Toros e nei giorni successivi con la \"romeria\" (pellegrinaggio) alla Ermita di San Lorenzo con alla notte spettacolari fuochi artificiali, si hanno poi la \"corrida\", rappresentazione teatrale nella Plaza de Toros, corsa in discesa delle carriole lungo le strade in discesa ed altre manifestazioni tutte condite da musica e danze"}
{"id": "137350", "revid": "110157", "url": "https://it.wikipedia.org/wiki?curid=137350", "title": "Alcal\u00e1 del Obispo", "text": "Alcal\u00e1 del Obispo \u00e8 un comune spagnolo di 369 abitanti situato nella comunit\u00e0 autonoma dell'Aragona.\nFa parte della comarca della Hoya de Huesca."}
{"id": "137351", "revid": "110157", "url": "https://it.wikipedia.org/wiki?curid=137351", "title": "Alcal\u00e1 de los Gazules", "text": "Alcal\u00e1 de los Gazules \u00e8 un comune spagnolo di 5.735 abitanti situato nella comunit\u00e0 autonoma dell'Andalusia, al centro della provincia di C\u00e1dice.\nGeografia fisica.\nUbicato al termine della sierra di Cadice, forma parte della cosiddetta \"via del Toro\". Dista 70\u00a0km da Cadice, 56 da Algeciras e 25 da Medina. \u00c8 posto al centro della provincia di Cadice nella \"Campi\u00f1a de Medina\" entro il \"Parque Natural de los Alcomocales\"\nStoria.\nDai graffiti rupestri della \"Laj\u00e0 de los Hierros\" e da altri ritrovamenti archeologici si deduce che risalgono al Paleolitico le prime presenze umanne\nnella zona.\nLa prima notizia storica di insediamenti stabili, \u00e8 del 189 a.C. durante la colonizzazione romana. Ai Romani seguirono prima i Vandali e poi i Visigoti, e dall'VIII secolo divenne parte di al Andalus.\nLa stessa etimologia del nome risale alla dominazione musulmana quando la localit\u00e0 abitata inizi\u00f2 a chiamarsi \"Qalat at Yazula\", o \"Castillo de los Gazules\". Il re di Castiglia Alfonso X, detto \"il Saggio\" in una sua cronaca sulla riconquista nel 1264 la cita gi\u00e0 col suo nome attuale \"Alcal\u00e0 de los Gazules\".\nIl paese fin\u00ec poi sotto la signoria dei Ribera duchi di Alcal\u00e0. Nei secoli XVII e XIII si arricch\u00ec di edifici religiosi e civili che rendono il complesso urbano molto gradevole considerato esempio tipico di centro dell'Andalusia come da questo punto di vista fa anche il celebre poeta e drammaturgo andaluso Garc\u00eda Lorca (1898-1936) che in un suo scritto la mette alla pari con le pi\u00f9 note e famose citt\u00e0 dell'Andalusia. Agli inizi del XIX secolo Alcal\u00e0 sub\u00ec le ruberie e le malversazioni delle truppe napoleoniche che fecero anche saltare in aria il \"Castello\" di costruzione araba su fondamenta romana del quale oggi non rimane che parte della \"Torre de Homerias\" e qualche torrione.\nNel 1876 il re \"Alfonso XI\" concede il titolo di citt\u00e0 con la possibilit\u00e0 di nominare un consiglio che la governi. Nel 1905 il \"casco antiguo\", cio\u00e8 il centro storico \u00e8 dichiarato \"Conjunto historico-artistico\" con il vincolo della conservazione.\nEconomia.\nLe sue maggiori entrate sono il turismo e l'agricoltura. L'artigianato tipico \u00e8 quello delle sedie di legno e della lavorazione delle palme per la produzione di cesti, borse, sporte, stuoie ecc.\nMonumenti e localit\u00e0 d'interesse.\ne XVIII\nFeste.\nLa feste pi\u00f9 importanti sono quelle della Settimana Santa che vede alla domenica delle palme la bambini vestiti con abiti di foggia ebraica antica e poi nei giorni successivi le processioni con i pasos delle varie confraternite in cui i partecipanti indossano tunica, cintura, mantello e cappuccio dei colori della tradizione per la confraternita stessa. Il silenzio delle processioni \u00e8 interrotto solo dalle saetas invocazioni d'amore per Ges\u00f9 e la madonna modulate secondo il cante jondo dei cantori specializzati. La festa secondo l'uso di Spagna segue la romeria de N.tra S.ra de los santos, pellegrinaggio all'ermita che dopo i riti religiosi si trasforma in una scampagnata con pranzo collettivo all'aperto, musica, danze e giochi. Si svolge inoltre la Festividad dei San Jorge in cui si commemorano San giorgio e l'entrata in citt\u00e0 di Alfonso X nei giorni 22,23,24 di aprile con cerimonie religiose e rappresentazioni dell'avvenimento.\nInoltre ci sono la \"Feria de Agosto\", il \"Festival Internacional de Musica de Al-Kalat\" e il \"Mercado Andalusi\" il primo dell'Andalusia nei giorni dall'11 al 14 agosto con orario dalle ventuno all'una di notte."}
{"id": "137352", "revid": "666668", "url": "https://it.wikipedia.org/wiki?curid=137352", "title": "Alcal\u00e1 del R\u00edo", "text": "Alcal\u00e1 del R\u00edo \u00e8 un comune spagnolo di 11.513 abitanti situato nella comunit\u00e0 autonoma dell'Andalusia.\nSorge sulle sponde del Guadalquivir, sul sito dell'antica citt\u00e0 romana di Ilipa Magna.\nLa citt\u00e0 \u00e8 gemellata con il comune laziale di Artena."}
{"id": "137353", "revid": "1305772", "url": "https://it.wikipedia.org/wiki?curid=137353", "title": "Alcal\u00e1 del Valle", "text": "Alcal\u00e1 del Valle \u00e8 un comune spagnolo situato nella comunit\u00e0 autonoma dell'Andalusia, in provincia di Cadice.\nSociet\u00e0.\nEvoluzione demografica.\nNell'anno 2008 contava 5.363 abitanti."}
{"id": "137354", "revid": "110157", "url": "https://it.wikipedia.org/wiki?curid=137354", "title": "Alcal\u00e1 de Moncayo", "text": "Alcal\u00e1 de Moncayo \u00e8 un comune spagnolo di 127 abitanti situato nella comunit\u00e0 autonoma dell'Aragona."}
{"id": "137356", "revid": "1650120", "url": "https://it.wikipedia.org/wiki?curid=137356", "title": "Alcal\u00e0 de Xivert", "text": "Alcal\u00e0 de Xivert in catalano o Alcal\u00e1 de Chivert in castigliano \u00e8 un comune spagnolo di abitanti situato nella comunit\u00e0 autonoma Valenciana.\nA circa quindici chilometri dal centro, sorge, sulla costa, la suggestiva frazione di Alcoceber (in valenciano Alcossebre), divenuta, fin dagli anni sessanta, una rinomata localit\u00e0 balneare.\nCollegamenti esterni.\nGuia Alcocebre"}
{"id": "137357", "revid": "767487", "url": "https://it.wikipedia.org/wiki?curid=137357", "title": "Alcal\u00e1 la Real", "text": "Alcal\u00e1 la Real \u00e8 una citt\u00e0 spagnola di 22.129 abitanti situata nella comunit\u00e0 autonoma dell'Andalusia, nella provincia di Ja\u00e9n e nella comarca della \"Sierra Sur\".\nGeografia fisica.\nAlcal\u00e1 la Real \u00e8 situata a 71\u00a0km dal capoluogo provinciale Ja\u00e9n e a 53\u00a0km da Granada lungo le pendici di un'aspra collina appartenente al sistema della \"Sierra Magina\" e detta \"La Mota\", dominata da una possente fortezza araba, chiamata appunto \"Fortaleza de la Mota\", in cui fino a pochi secoli fa si concentrava l'agglomerato urbano.\nTale particolarit\u00e0, unita dalla vantaggiosa posizione al confine tra la valle del Guadalquivir (con la quale \u00e8 collegata dall'affluente Guadajoz) e la conca di Granada, ha determinato nei secoli l'importanza strategica di Alcal\u00e1 la Real, che raggiunse il suo culmine nel medioevo quando si trov\u00f2 lungo la frontiera tra il regno di Granada e gli stati cristiani.\nEconomia.\nL'economia di Alcal\u00e1 la Real \u00e8 di stampo tradizionale e si basa sulla produzione di olive (nonch\u00e9 sulla conseguente industria olearia) e ciliegie, sull'allevamento del bestiame ovino e caprino, sull'artigianato, sulla industria della plastica e sulla lavorazione dei metalli. La crescita economica della citt\u00e0 \u00e8 piuttosto lenta rispetto ai maggiori comuni limitrofi, in quanto molti giovani emigrano verso la vicina Granada alla ricerca di un impiego.\nStoria.\nResti archeologici del Paleolitico e delle epoche successive fino all'et\u00e0 del bronzo testimoniano la presenza umana nel territorio di Alcal\u00e1 fin dalla preistoria; nella collina della Mota sono stati rinvenuti in particolare buchi preistorici scavati nella roccia e frammenti di selci lavorate. Probabilmente la zona fu uno degli ultimi luoghi abitati dall'uomo di Neanderthal. A partire dalla tarda et\u00e0 del bronzo, nelle fasi iberiche antiche, si attestano insediamenti iberici minori, come i nuclei di La Gineta e La Mesa de la Ribera Alta. I primi rinvenimenti di strutture abitative e urbanistiche risalgono tuttavia ai Romani e sono ubicati precisamente nella collina della Mota. Tra i tesori archeologici dell'Alcal\u00e1 romana (che secondo A. U. Stylow va identificata con la citt\u00e0 di \"Sucaelo\") si distingue in particolare una statua marmorea di Ercole, oggi conservata al Museo Archeologico Nazionale di Spagna, a Madrid.\nNel 713, con la conquista araba, la citt\u00e0 venne ribattezzata \"Qal'at\" (\u0642\u0644\u0639\u0629), termine arabo che significa \"citt\u00e0 fortificata\". Nei secoli successivi, con il progressivo avvicinarsi della frontiera con gli stati cristiani, il re Al-Hakam II (961-976) fece realizzare una serie di torri di avvistamento per difendere la citt\u00e0 dalle incursioni e dalle devastazioni dei Normanni; di quest'antica cintura difensiva rimangono ancora 12 torri su 15, tutte visibili dalla torre principale della Mota. Ma fu intorno all'anno 1000 che la Mota divenne una vera e propria fortezza, diventando uno dei cardini di difesa di \"Al-Andalus\" sotto l'egida della famiglia Banu Said.\nSuccessivamente, in seguito alla dissoluzione del Califfato di C\u00f3rdoba e alla scissione dello stesso nei regni delle \"Taifas\", \"Qal'at\" divenne una piazzaforte della linea difensiva del regno nasride di Granada, essenziale per contenere la pressione crescente delle truppe cristiane, e da qui partirono numerose incursioni contro Ja\u00e9n ed altre terre di frontiera castigliane. La citt\u00e0 fu infine conquistata il 15 agosto 1341 da Alfonso XI di Castiglia, che le concesse il titolo di \"Real\", che da allora \u00e8 entrato a far parte del toponimo.\nQuesta divenne territorio della citt\u00e0 di Jorquera fino al 1364, quando il re Pietro I le diede il privilegio di avere un Consiglio di Governo pur sotto il dominio reale e appartenendo allo Stato di Villena. Seguirono anni di lotte intestine: don Sancho si ribell\u00f2 al padre Alfonso VIII aiutato dallo zio Manuel; chi riport\u00f2 la pace fu Enrico IV, che in riconoscimento dell'aiuto prestatogli nomin\u00f2 Juan Pacheco marchese di Villena e per Alcal\u00e1 giunse un periodo di progresso. La citt\u00e0 ottenne un suo stemma con l'immagine della chiave (simbolo della sua importanza strategica), mentre nel 1432 il re Giovanni II elev\u00f2 Alcal\u00e1 al rango di citt\u00e0. Dai Re Cattolici fu infine conferito ad Alcal\u00e1 il titolo di \"Llave, Guarda y Defendemiento de los Reinos de Castilla\" (\"Chiave, guardia e difesa dei regni di Castiglia\").\nLa resa di Granada nel 1492 priv\u00f2 Alcal\u00e1 la Real della sua secolare importanza strategica e la popolazione ormai sicura cominci\u00f2 ad abbandonare l'abitato sul colle trasferendosi lungo le pendici e ai piedi dello stesso, formando cos\u00ec gradualmente la fisionomia attuale della citt\u00e0 (lo stesso municipio sarebbe stato trasferito nel sito attuale durante il XVII secolo). La citt\u00e0 rimase sotto il potere dei marchesi fino agli inizi del XVI secolo, quando il centralismo dei Re Cattolici limit\u00f2 notevolmente il potere feudale, pur rimanendo vivo e operante il marchesato fino agli inizi del XIX secolo. L'inarrestabile spopolamento della collina della Mota si concluse nel corso della guerra d'indipendenza spagnola contro la Francia: le forze napoleoniche (che avevano occupato la fortezza dal 1810 al 1812) al momento di ritirarsi incendiarono la citt\u00e0 alta, causando il crollo del tetto della cattedrale.\nAgli inizi della guerra civile spagnola (1936) Alcal\u00e1 la Real fu, assieme a Lopera e Porcuna, l'unica citt\u00e0 a livello provinciale ad essere presa dagli insorti, e rimase nazionalista fino alla fine del conflitto. Ci\u00f2 non risparmi\u00f2 alla citt\u00e0 tragiche devastazioni in quanto la linea del fronte si cristallizz\u00f2 intorno a Alcal\u00e1 per tutta la durata della guerra.\nMonumenti.\nLa leggenda ha dato poi spunto ad un'opera letteraria.\nFeste.\nNon c'\u00e8 molta differenza fra le feste che si svolgono ad Alcal\u00e1 la Real e altre citt\u00e0 della Spagna.\nCi sono le feste di carnevale con sfilate di carri e le feste patronali.\nLa sua Settimana Santa \u00e8 stata dichiarata di \"Inter\u00e9s Tur\u00edstico Nacional\".\nSi tiene anche ogni anno il \"Festival de los Encuentros \u00c9tnicos de la Sierra Sur\" (ETNOSUR)."}
{"id": "137358", "revid": "1649933", "url": "https://it.wikipedia.org/wiki?curid=137358", "title": "Alcalal\u00ed", "text": "Alcalal\u00ed \u00e8 un comune spagnolo situato nella comunit\u00e0 autonoma Valenciana."}
{"id": "137359", "revid": "110157", "url": "https://it.wikipedia.org/wiki?curid=137359", "title": "Alcampell", "text": "Alcampell \u00e8 un comune spagnolo di 873 abitanti situato nella comunit\u00e0 autonoma dell'Aragona.\nAppartiene a una subregione denominata Frangia d'Aragona. In paese si parla ancora una variet\u00e0 occidentale di catalano con chiare influenze castigliane."}
{"id": "137360", "revid": "110157", "url": "https://it.wikipedia.org/wiki?curid=137360", "title": "Alcanadre", "text": "Alcanadre \u00e8 una cittadina spagnola situata al nord de La Rioja, nei pressi del fiume Ebro."}
{"id": "137362", "revid": "110157", "url": "https://it.wikipedia.org/wiki?curid=137362", "title": "Alcanar", "text": "Alcanar \u00e8 un comune spagnolo di circa 10.000 abitanti appartenente alla comunit\u00e0 autonoma della Catalogna e compreso nella comarca del Montsi\u00e0. Notevole impulso ha avuto negli ultimi decenni il turismo, sia nazionale che internazionale, che ha permesso lo sviluppo della frazione marinara di \"Les Cases d'Alcanar\", convertitasi negli ultimi decenni in una vivace stazione balneare della Costa Daurada.\nIl cestista Albert Fontet \u00e8 nato qui.\nGeografia fisica.\nTerritorio.\n\u00c8 il comune pi\u00f9 meridionale della Catalogna e si estende fra Sant Carles de la R\u00e0pita a nord e il fiume La Senia, a sud, e fra il Mar Mediterraneo ad ovest, e il Montsi\u00e0, rilievo di modesta altitudine che d\u00e0 il nome alla comarca omonima, ad oriente. Il suo territorio \u00e8 in parte pianeggiante e in parte collinare e montuoso. La linea litoranea, lunga circa 12 chilometri, \u00e8 contraddistinta da spiagge di arena o di ciottoli levigati a mezzogiorno e da una costa generalmente rocciosa, nella sua parte centrale e settentrionale, con alcune cale particolarmente suggestive.\nAlcanar si articola in due nuclei urbani perfettamente differenziati fra di loro: Alcanar, a 3 o 4\u00a0km dalla linea costiera, e la frazione di Les Cases d'Alcanar, che si affaccia sul Mediterraneo. Il primo, pi\u00f9 popoloso, \u00e8 anche capoluogo comunale, mentre il secondo ha una vocazione prevalentemente marinara e turistica ed ha conosciuto negli ultimi decenni un forte sviluppo. A nord di Les Cases d'Alcanar si \u00e8 sviluppata ultimamente una zona di ville, case sparse e conglomerati residenziali, nota come Alcanar Platja, che si estende lungo la fascia litoranea fino a congiungersi con l'abitato di Sant Carles de la R\u00e0pita, situato a una decina di chilometri di distanza.\nClima.\nAlcanar gode di un clima tipicamente mediterraneo, con estati calde, ma non torride, ed inverni miti. La temperatura media annua \u00e8 di 16,7\u00a0\u00b0C, con una media del mese pi\u00f9 freddo, gennaio, che si avvicina ai 10\u00a0\u00b0C e una media del mese pi\u00f9 caldo, agosto, di 25\u00a0\u00b0C. Le gelate sono scarse e concentrate nei mesi invernali (con una frequenza media di 3 volte l'anno). Le piogge (500\u00a0mm annuali circa in media), sono pi\u00f9 abbondanti in primavera e in autunno, mentre le precipitazioni di tipo nevoso sono molto rare e possono prodursi anche a distanza di anni.\nStoria.\nEt\u00e0 preromana e romana.\nIl territorio comunale fu popolato in epoca preromana dagli Iberi, come ci \u00e8 testimoniato dai resti di un villaggio che fu abitato ininterrottamente da tale popolazione fra il VII e il II secolo a.C., e che \u00e8 oggi inserito nel \"Parc Arqueol\u00f2gic de la Moleta del Remei\". Di sicuro interesse sono anche i resti di et\u00e0 romana costituiti da un nucleo rurale (\"villa\") scoperto nelle immediate vicinanze del capoluogo comunale e noto come \"jaciment rom\u00e0 del cementeri\" (giacimento romano del cimitero). Sul posto sono state rinvenute ceramiche e anfore di varia epoca e procedenza (ispaniche, africane, italiche, greco-italiche, ecc.) prodotte, in parte, nella Tarraconense e nella stessa zona di Alcanar (forni di \"Benifaillet\", \"Cervera del Maestrat\" e Tivissa). I reperti pi\u00f9 antichi sono di et\u00e0 augustea mentre i pi\u00f9 recenti sono di epoca tardo-imperiale, segno evidente che la localit\u00e0 fu abitata ininterrottamente fino al IV secolo e forse anche oltre. La presenza di alcuni manufatti di importazione (anfore in particolare) documentano la diffusione, in zona, di modelli economici di sviluppo di origine italica fin dal I secolo dell'era volgare. Si \u00e8 anche ipotizzata la presenza di un importante cammino litoraneo romano parallelo alla \"via Augusta\" (che univa Dertosa a Sagunto) nelle immediate vicinanze della \"villa\". Nella \"Cronaca\" medievale del viaggiatore arabo al-Raziz sono infatti menzionate due strade per viaggiare da Tortosa a Valencia, una delle quali costiera.\nEt\u00e0 medievale.\nLa presenza visigota non ha lasciato tracce ad Alcanar mentre a testimonianza della lunga dominazione islamica, che si protrasse per oltre quattro secoli (dal secondo decennio dell'VIII secolo alla met\u00e0 del XII), sono ancora visibili i resti di due necropoli e di alcune case coloniche.\nIl territorio di Alcanar venne liberato dal giogo musulmano, insieme a quello di Tortosa e di altri centri abitati della zona, nel 1148 e annesso alla Corona d'Aragona. Nei primi decenni del secolo successivo fu dato in feudo al Maestro dei Cavalieri Ospitalieri di Amposta, Hug de Forcalquer, che cerc\u00f2, nel 1238, di incrementare la scarsa popolazione cristiana presente sul luogo attraendo immigranti dalla vicina localit\u00e0 di Ulldecona, di cui egli stesso era signore e da cui Alcanar dipendeva. L'impresa fall\u00ec, ma un secondo tentativo, ufficializzato nel maggio 1252 mediante un'apposita \"carta de poblament\" fu coronato da successo. Il centro abitato di Alcanar era nato ufficialmente.\nNel 1380 Alcanar contava gi\u00e0 sessanta famiglie che otto anni pi\u00f9 tardi dovettero subire un attacco e un saccheggio da parte dei Mori. Nei decenni e nei secoli successivi si ebbero continue incursioni di pirati dal mare, soprattutto berberi e turchi, e ci\u00f2 spiega la presenza delle numerose torri edificate lungo la costa, fra cui quella del \"Moro\", del \"Codonyol\" e del \"S\u00f2l de Riu\". Il paese fu costretto a dotarsi di una cinta muraria acquistando la fisionomia di una cittadella fortificata.\nNel 1449 Alcanar si rese completamente autonomo da Ulldecona, pur continuando ad essere infeudato ai Cavalieri Ospitalieri.\nEt\u00e0 moderna.\nNel XVI secolo, durante il regno di Filippo II, furono rafforzate le fortificazioni costiere, soprattutto quelle del litorale settentrionale nei pressi del golfo \"dels Alfacs\" (1566-1571) affinch\u00e9 Alcanar potesse meglio difendersi dalle inscursioni barbaresche. \u00c8 in questo periodo che venne edificata la chiesa parrocchiale di \"Sant Miquel d'Alcanar\".\nDurante la sollevazione della Catalogna (1640-1652) il paese, rimasto fedele agli Asburgo, fu occupato e saccheggiato da truppe catalane e francesi, perdendo gran parte della propria popolazione a causa dello scoppio di un'epidemia di peste portata dalle soldatesche.\nMezzo secolo pi\u00f9 tardi, nella Guerra di successione spagnola, Alcanar parteggi\u00f2 invece per la dinastia francese dei Borbone, spinto probabilmente dai difficili rapporti che intratteneva con alcuni paesi vicini di orientamento filo-asburgico (Ulldecona, Vinar\u00f2s e Amposta in particolare), originati da contenziosi di carattere territoriale o relativi alla ripartizione delle acque del fiume \"La Senia\". Un pugno di famiglie locali particolarmente influenti, fra cui anche quella dei Prima, di origine italiana, di Brindisi, riusc\u00ec a far prevalere gli interessi locali su quelli nazionali, suscitando violente reazioni da parte dei patrioti catalani. A partire dal 1705, reparti di volontari provenienti dalle comarche limitrofe, i cosiddetti \"miquelets\", saccheggiarono ripetutamente Alcanar prendendo talvolta di mira semplici cittadini soppressi per ritorsione. In una di tali incursioni persero la vita nove uomini e una donna arrestati in strada. Nel novembre del 1707 la quasi totalit\u00e0 della popolazione (150 famiglie circa), terrorizzata per l'approssimarsi in citt\u00e0 di un forte contingente filo-asburgico si rifugi\u00f2 nella roccaforte borbonica di Pe\u00f1\u00edscola restandovi circa sette mesi. Al termine della guerra (1714) il nuovo re, Filippo V di Borbone, concesse ad Alcanar di potersi fregiare del titolo di \"fidelissima\"."}
{"id": "137363", "revid": "767487", "url": "https://it.wikipedia.org/wiki?curid=137363", "title": "Alca\u00f1ices", "text": "Alca\u00f1ices \u00e8 un comune spagnolo di 1.159 abitanti situato nella comunit\u00e0 autonoma di Castiglia e Le\u00f3n."}
{"id": "137365", "revid": "110157", "url": "https://it.wikipedia.org/wiki?curid=137365", "title": "Alca\u00f1iz", "text": "Alca\u00f1iz \u00e8 un comune spagnolo di 13.431 abitanti situato nella comunit\u00e0 autonoma dell'Aragona; \u00e8 il capoluogo della comarca del Bajo Arag\u00f3n. \u00c8 un centro agricolo dedicato soprattutto alla coltivazioni dell'ulivo sul fiume Guadalope.\nNota per le gare automobilistiche che vi si svolgevano gi\u00e0 dal 1965 sulle sue strade, \u00e8 sede della Ciudad del Motor de Arag\u00f3n, nota anche come Motorland. L'importante complesso, inaugurato nel 2009, \u00e8 posto circa 5 km a sud del capoluogo e ospita gare di karting, automobilismo e soprattutto motociclismo di livello mondiale. \nStoria.\nFu occupata dagli Arabi nei secoli dall'VIII al XII, riconquistata definitivamente dai Cristiani nel 1157, dal 1179 al 1526 fu governata dai cavalieri dell'Ordine di Calatrava (l'ordine creato nel 1158 da Raimondo de Fideiro, abate cistercense, allo scopo di combattere l'Islam ed esistito fino al 1931).\nDurante le guerre napoleoniche e carliste fu teatro di aspri combattimenti.\nDintorni.\nNei dintorni, a 28 km a nord-est si trova il paese di Caspe noto per la produzione del miele. Dal 1193 al 1833 fu propriet\u00e0 dei Templari e dei Cavalieri di Gerusalemme. Da notare la chiesa di \"Santa Mar\u00eda la Mayor\" bizantina-ogivale dei secoli XIII-XIV con il reliquario della \"Vera Cruz\" del Quattrocento."}
{"id": "137366", "revid": "22475", "url": "https://it.wikipedia.org/wiki?curid=137366", "title": "Alca\u00f1izo", "text": "Alca\u00f1izo \u00e8 un comune spagnolo di 292 abitanti situato nella comunit\u00e0 autonoma di Castiglia-La Mancia."}
{"id": "137368", "revid": "110157", "url": "https://it.wikipedia.org/wiki?curid=137368", "title": "Alcan\u00f3", "text": "Alcan\u00f3 \u00e8 un comune spagnolo di 256 abitanti situato nella comunit\u00e0 autonoma della Catalogna."}
{"id": "137370", "revid": "110157", "url": "https://it.wikipedia.org/wiki?curid=137370", "title": "Alc\u00e1ntara", "text": "Alc\u00e1ntara \u00e8 un comune spagnolo di 1.653 abitanti situato nella comunit\u00e0 autonoma dell'Estremadura a 11\u00a0km dal confine con il Portogallo.\nLa localit\u00e0 sorge nei pressi del fiume Tago, sul quale si erge un monumentale ponte romano a sei archi, lungo 194 metri e alto 71, costruito tra il 104 ed il 106 in onore dell'imperatore Traiano. A questo ponte la citt\u00e0 deve il suo nome: \"Al-Kantara\" infatti in arabo significa ponte.\nQui fu fondato nel 1176 l'Ordine Militare di Alc\u00e1ntara, un ordine equestre religioso e militare a difesa contro i Mori. Fu soppresso nel 1835.\nL'economia del comune \u00e8 basata oltre che sull'agricoltura, su una modesta industria e sui servizi, comunque Alc\u00e1ntara, che fu un importante centro politico, militare e culturale nei secoli passati, \u00e8 attualmente al centro di una zona piuttosto povera ed arretrata, condizione che caratterizza queste terre di confine fra Portogallo e Spagna.\nStoria.\nDai ritrovamenti archeologici nella zona si deduce che la prima presenza umana si ebbe soprattutto nell'et\u00e0 del bronzo e che i primi abitanti stabili furono Lusitani seguiti dai Celti che avevano attraversato i Pirenei.\nDi questo periodo e del successivo periodo di dominazione romana si hanno resti di campi militari (\"castra\") e, per quanto riguarda i Romani, resti di ville e il ponte che ha dato il nome alla citt\u00e0. La dominazione romana dur\u00f2 dal II secolo a.C. al 111 d.C.\nNelle invasioni barbariche che caratterizzarono la fine dell'Impero romano d'Occidente si distinsero i Visigoti che, cristiani di fede ariana e passati al cattolicesimo con la conversione pubblica di re Recaredo I nel 589, diedero vita a un vasto regno con capitale Toledo che comprese pressoch\u00e9 tutta la penisola iberica e si spinsero anche loro fino al ponte sul Tago, snodo importante per le comunicazioni con il sud della Spagna.\nGli Arabi, approdati a Gibilterra nel 711, occuparono subito anche l'Estremadura, ed ebbero in grande considerazione il ponte romano sul Tago. Un geografo musulmano, Idrisi, nel XII secolo scrisse nella sua opera di descrizione della Spagna che \"kantara as saif\" (Ponte della spada) era una delle meraviglie del mondo. Sul ponte era costruita una fortezza nella quale si asserragliava il popolo in caso di pericolo perch\u00e9 poteva essere attaccato solo dal lato della porta. Nei secoli XI-XIII fu una citt\u00e0 di frontiera con popolazione che alternava l'attivit\u00e0 militare all'allevamento del bestiame. Alla disgregazione del califfato di Cordova in diversi regni detti di Taifa, Alcantara fece parte prima del regno di Coria e, in seguito, di quello di C\u00e1ceres.\nIn occasione delle guerre per l'indipendenza del Portogallo dal regno di Castiglia e Le\u00f3n, fu centro di battaglie e Ferdinando II di Le\u00f3n la occup\u00f2 con le sue truppe che avanzavano verso il Portogallo. La localit\u00e0 pass\u00f2 poi in mano saracena ad opera del capo almohade Ab\u00f9 Jacob e la conquista definitiva da parte dei Cristiani si verific\u00f2 nel 1213 durante il regno di Alfonso IX di Le\u00f3n.\nDopo la \"Reconquista\" si formarono in Estremadura diversi Ordini Militari e Alc\u00e1ntara nel 1217 fu data da Alfonso IX all'Ordine Militare di Calatrava, che per\u00f2 giudic\u00f2 troppo ardua la difesa della localit\u00e0 che fu ceduta all'Ordine Militare di San Julian de Pereiro nato nel 1156 e avente sede nel castello sulle rive del rio Cora, a circa 45\u00a0km da Ciudad Rodrigo e 22 da Sabugal, oggi in territorio portoghese. L'ordine fu approvato dal vescovo di Salamanca e posto sotto la protezione di San Benito a cui fu intitolato un convento nato in Alc\u00e1ntara nel 1219, che divenne centro culturale monastico del Rinascimento nell'Estremadura, pur continuando ad avere importanza militare grazie alle lotte fra Spagna e Portogallo che ridussero spesso le terre di confine estremadine in campi di battaglia. L'ordine allarg\u00f2 nei secoli successivi i suoi domini e le sue propriet\u00e0 mentre le guerre per l'indipendenza del Portogallo terminarono nel 1655 con la separazione del Portogallo dalla Spagna e Alc\u00e1ntara perse per un certo periodo l'importanza militare che aveva avuto in precedenza.\nRiaccesasi la guerra fra Spagna e Portogallo, Alc\u00e1ntara fu nuovamente centro d'importanza militare dagli inizi del XVIII secolo a quelli del XIX secolo quando le truppe napoleoniche nel 1807 vincendo la resistenza della popolazione la occuparono e trasformarono il convento di San Benito in caserma. Notevoli furono i soprusi e le ruberie dei francesi: curiosamente s'impossessarono anche del ricettario della cucina del convento. Il generale Junot invi\u00f2 alla sua sposa la ricetta della cottura del fagiano e della beccaccia che \u00e8 entrata poi nella tipica cucina francese col nome di \"\"a la mode de Alcantara\".\nNel XIX secolo con la legge di \"desamortisacion\"\" di Juan \u00c1lvarez Mendiz\u00e1bal vennero aboliti i privilegi di cui godeva l'Ordine di Alcantara e furono confiscate le propriet\u00e0 immobiliari vendute poi all'asta, con la conseguenza che furono acquistate dai ricchi borghesi madrileni e ridotte a forme di neolatifondismo privato contrariamente alle finalit\u00e0 della legge stessa.\nAlc\u00e1ntara perse definitivamente ogni importanza e venne via via abbandonata da una parte della popolazione che emigr\u00f2 verso altre terre spagnole od europee che offrivano maggiori e migliori possibilit\u00e0 di lavoro. Lo spopolamento cess\u00f2 negli anni '60 del secolo scorso grazie alle opere idrauliche che l'Hidroelectrica Espa\u0148ola realizz\u00f2 alla confluenza del fiume Alagon nel Tago che richiesero l'impegno di molta manodopera, ma ci\u00f2 non comport\u00f2 alcun miglioramento economico durevole, sicch\u00e9 attualmente Alc\u00e1ntara \u00e8 ancora al centro di una delle pi\u00f9 povere zone della Spagna.\nMonumenti e luoghi d'interesse.\nNumerosi sono i resti di altri edifici religiosi (conventi e chiese). L'architettura civile \u00e8 rappresentata dai numerosi palazzi delle famiglie nobili che qui si installarono nel corso dei secoli dopo la riconquista cristiana e della borghesia che acquist\u00f2 nel XIX secolo le terre dell'Ordine messe all'asta dal governo spagnolo dopo averle espropriate.\nA monte del borgo c'\u00e8 la diga dell'\"Embalse de Alcantara\" grande bacino idroelettrico artificiale."}
{"id": "137371", "revid": "111319", "url": "https://it.wikipedia.org/wiki?curid=137371", "title": "Alcantarilla", "text": "Alcantarilla \u00e8 un comune spagnolo di 41.084 abitanti situato nella comunit\u00e0 autonoma di Murcia."}
{"id": "137373", "revid": "110157", "url": "https://it.wikipedia.org/wiki?curid=137373", "title": "Alc\u00e0ntera de X\u00faquer", "text": "Alc\u00e0ntera de X\u00faquer \u00e8 un comune spagnolo di 1.419 abitanti situato nella comunit\u00e0 autonoma Valenciana."}
{"id": "137374", "revid": "6923", "url": "https://it.wikipedia.org/wiki?curid=137374", "title": "Siptah", "text": "Biografia.\nFamiglia.\nL'identit\u00e0 dei genitori di Siptah \u00e8 stata lungamente dibattuta. Si \u00e8 generalmente ritenuto che fosse figlio di Seti II e della sua prima moglie, la regina Takhat, ma si \u00e8 anche avanzato il nome della terza moglie di Seti, la siriana Tiaa. In tempi pi\u00f9 recenti, l'attenzione degli studiosi si \u00e8 posata su un rilievo conservato al Louvre (E 26901) in cui sono affiancati i nomi di Siptah e di una concubina reale, cananea, di nome Sutailja, la quale \u00e8 ivi definita come madre di Siptah. Poco meno complicata \u00e8 la discussione sull'identit\u00e0 del padre, dal momento che ottiene maggiori consensi l'identificazione con Seti II, mentre altre speculazioni lo vedono figlio del faraone Amenmesse poich\u00e9 sia Amenmesse che Siptah furono considerati illegittimi durante la XX dinastia, mentre Seti II no. In ogni modo Siptah dovette essere figlio di un Faraone, in quanto una sua statua, mancante della testa, conservata a Monaco di Baviera, lo mostra seduto sulle ginocchia di un Faraone.\nRegno.\nSiptah sal\u00ec al trono (nella data I Peret giorno 2, nel mese di dicembre) tra i 10 e i 12 anni d'et\u00e0 e regn\u00f2 per poco pi\u00f9 di cinque, morendo non ancora ventenne. Nonostante la giovane et\u00e0 e la durata del regno, egli occupa una posizione non trascurabile: infatti fu l'ultimo re della discendenza maschile di Seti I e Ramesse II, e solo il biennio di governo della regina Tausert, vedova di Seti II e probabilmente matrigna di Siptah stesso, lo separa dalla fine effettiva della dinastia.\nLa minore et\u00e0 di Siptah comport\u00f2, con ogni probabilit\u00e0, come da prassi, una fase di reggenza, che per\u00f2 non ha lasciato prove documentali. Secondo alcuni storici, la reggente sarebbe stata la \"Grande Sposa Reale\" di Seti II, Tausert.\nPer ragioni che ci sono del tutto sconosciute tra il 2\u00ba ed il 3\u00ba anno di regno Siptah modific\u00f2 la sua titolatura cambiando il \"nomen\" da Ramesse Siptah a Merenptah Siptah. Questa modificazione venne appurata per la prima volta dall'insigne egittologo Alan Gardiner, mentre prima si era creduto che Ramesse Siptah e Meremptah Siptah fossero due personaggi diversi.\nIl cancelliere Bay.\nUn'importante figura indissolubilmente legata ai regni di Siptah e di Tausret \u00e8 quella di Bay, un alto funzionario di grande abilit\u00e0 politica, forse di origine siriana, che indica s\u00e9 stesso come \"Grande Sovrintendente dei Sigilli dell'intero Paese, Colui che pose il Re sul trono di Suo Padre; amato dal suo Signore: Bay,\" e che in alcune figurazioni compare in piedi dietro al trono di Siptah, o in piedi subito dietro al medesimo che fa offerte ad Amon: una posizione inusuale per un personaggio non nobile.\nBay gioc\u00f2 un ruolo quasi decisivo nelle vicende destinate a chiudere la XIX dinastia, prima di essere giustiziato, per motivi non ben noti, come attesta l'ostrakon IFAO 1864: \u00ab Anno 5, III Shemu, giorno 27. In questo giorno \u00e8 venuto lo scriba della tomba, Paser, annunciando: \"Il Faraone - Vita, Prosperit\u00e0, Salute - ha ucciso il grande nemico Bay.\" \"\u00bb\"L'epiteto che Bay si era attribuito (\"Colui che pose il Re sul trono di Suo Padre\"), unito alla circostanza che Tausert, una volta salita al trono, adott\u00f2 una datazione degli anni di regno che la collocava immediatamente dopo Seti II e fece scalpellare i cartigli di Siptah) potrebbe provare come la successione non fosse pi\u00f9 chiara, come in passato, e che vi fossero almeno due fazioni in lotta per il trono (vedi anche Amenmesse).\nSepoltura e mummia.\nSiptah venne sepolto nella tomba KV47 della Valle dei Re approntata per lui ma non terminata e dove i cartigli del sovrano risultano enigmaticamente prima erasi e poi riscritti. La sua mummia \u00e8 stata rinvenuta, come molte altre, nella tomba di Amenhotep II (KV35) dall'archeologo Victor Loret nel marzo del 1898; vi era stata traslata in epoca pi\u00f9 tarda - durante il pontificato di Pinedjem II, \"Primo Profeta di Amon\" ai tempi della XXI dinastia, sotto il faraone Siamon - quando si cap\u00ec che la tomba KV35 risultava pi\u00f9 sicura delle altre dalle predazioni. La salma del giovane faraone mostra che questi soffr\u00ec di piede equino, forse conseguenza di una poliomielite contratta nell'infanzia; nemmeno il processo di imbalsamazione riusc\u00ec a dissimulare tale deformit\u00e0, ben visibile sulla mummia. La mummia ha inoltre rivelato che il giovane sovrano doveva avere una statura di circa 1 metro e 60 e ricci capelli castani tendenti al rossiccio.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nTitolatura.\nAnni di regno 1 - 2\nAnni di regno 2 - 6\nNella tomba KV47 della Valle dei Re il suo nome Sa-Ra compare nella forma:\nmr-n-ptah s3-ptah - Merenptah Siptah - Amato da Ptah, figlio di Ptah."}
{"id": "137375", "revid": "767487", "url": "https://it.wikipedia.org/wiki?curid=137375", "title": "Alcantud", "text": "Alcantud \u00e8 un comune spagnolo di 116 abitanti situato nella comunit\u00e0 autonoma di Castiglia-La Mancia."}
{"id": "137376", "revid": "110157", "url": "https://it.wikipedia.org/wiki?curid=137376", "title": "Alcaracejos", "text": "Alcaracejos \u00e8 un comune spagnolo di 1.431 abitanti situato nella comunit\u00e0 autonoma dell'Andalusia, nella provincia di Cordova. Fa parte della comarca di Los Pedroches."}
{"id": "137377", "revid": "287204", "url": "https://it.wikipedia.org/wiki?curid=137377", "title": "Alcaraz", "text": "Alcaraz \u00e8 un comune spagnolo situato nella comunit\u00e0 autonoma di Castiglia-La Mancia.\nGeografia fisica.\nIl paese \u00e8 posto sul colle di San Cristobal ai piedi della Sierra de Alcaraz, prolungamento orientale della Sierra Morena. \u00c8 detta \"Llave de Espa\u00f1a y cabeza de toda Extremadura\" (Chiave di Spagna e testa dell'Estremadura) per la sua posizione geografica.\nStoria.\nLe sue origini storiche sono musulmane, gli Arabi infatti vi risiedettero e costruirono le mura e un castello sulla collina che domina il centro abitato, unica testimonianza della dominazione popolazione araba, che si dedicava alla produzione di tappeti.\nNel 1213, dopo un lungo assedio, la conquist\u00f2 Alfonso VIII re di Castiglia che ne fece un caposaldo di una linea difensiva che fronteggiava Murcia, Granada e il Mediterraneo. Qui si incontrarono nel 1265 Alfonso il Saggio re di Castiglia e Giacomo I il Conquistatore re d'Aragona per stringere il patto d'alleanza nella lotta contro i Musulmani.\nPatrimonio artistico.\nIl titolo e i privilegi di \"citt\u00e0\" le vennero dati nel secolo XVI essendo precedentemente soltanto dominio reale ma con voto alle Cortes. Dopo la conquista di Granada nel 1492 perse il valore strategico nella lotta contro i Mori e nella zona che era stata di frontiera nacquero e fiorirono altre citt\u00e0. A risollevarla dalla decadenza fu la produzione di un apogeo culturale ed artistico ispirato dall'Umanesimo e dal Rinascimento italiano che si produsse nel secolo XVI e si sostanzi\u00f2 nella costruzione della \"Plaza Mayor\" progettata dal grande architetto e scultore Andr\u00e9s Vandaelvira (1509-1575) nativo di Alcaraz.\nAlcaraz, gi\u00e0 parte della provincia di Murcia nel secolo XIX divent\u00f2 parte provincia di Albacete nella quale \u00e8 tuttora.\nSulla Plaza Mayor, solenne e sobria considerata una delle pi\u00f9 belle della regione, si affacciano gli edifici pi\u00f9 importanti del centro: la \"Iglesia de la Sant\u00edsima Trinidad\" di stile gotico del 1846, \"El Posito\", granaio municipale con due piani ad archi del 1592, \"El Tarda\", campanile della chiesa, la \"Torre de la Trinidad\" rinascimentale, l\"Ayuntamiento\" del 1588, la \"Lonja del Corregidor\" o di Santo Domingo costruita nel 1518 e modificata nel XVIII secolo che era appoggiata al distrutto convento domenicano, il \"Monasterio Maria Magdalena\" dei secoli XVI-XVIII, la \"Puerta de Aduana\" che si apre sulla \"calle Mayor\" sulla quale si trovano palazzi e case del secoli dal XV al XVIII secolo. \nAltri monumenti da notare sono la \"Carniceria\" del Cinquecento, l\"Arco de la Zapateria\" dello stesso secolo; della chiesa di San Michele Arcangelo dei secoli XVII-XVIII si conserva solo la cappella funeraria. La \"Casa de los Galianos\" rinascimentale ha sulla facciata le statue di due guerrieri.\nA 6\u00a0km, su una collina, si trova il \"Santuario de Nuestra Se\u0144ora de Cortes\" del XVIII secolo ma le sue origini risalgono al 1222. Contiene molte immagini della Madonna fra cui quella in legno qui venerata \u00e8 medioevale tardo-romanica."}
{"id": "137379", "revid": "62004", "url": "https://it.wikipedia.org/wiki?curid=137379", "title": "Alcarr\u00e0s", "text": "Alcarr\u00e0s \u00e8 un comune spagnolo di 4.788 abitanti situato nella comunit\u00e0 autonoma della Catalogna."}
{"id": "137380", "revid": "181699", "url": "https://it.wikipedia.org/wiki?curid=137380", "title": "Alc\u00e0sser", "text": "Alc\u00e0sser \u00e8 un comune spagnolo di 7.557 abitanti situato nella comunit\u00e0 autonoma Valenciana."}
{"id": "137381", "revid": "110157", "url": "https://it.wikipedia.org/wiki?curid=137381", "title": "Alcauc\u00edn", "text": "Alcauc\u00edn \u00e8 un comune spagnolo di 1.540 abitanti situato nella comunit\u00e0 autonoma dell'Andalusia."}
{"id": "137382", "revid": "767487", "url": "https://it.wikipedia.org/wiki?curid=137382", "title": "Alcaudete", "text": "Alcaudete \u00e8 un comune spagnolo di 11.154 abitanti situato nella comunit\u00e0 autonoma dell'Andalusia."}
{"id": "137383", "revid": "110157", "url": "https://it.wikipedia.org/wiki?curid=137383", "title": "Alcaudete de la Jara", "text": "Alcaudete de la Jara \u00e8 un comune spagnolo di 1.897 abitanti situato nella comunit\u00e0 autonoma di Castiglia-La Mancia."}
{"id": "137384", "revid": "110157", "url": "https://it.wikipedia.org/wiki?curid=137384", "title": "Alc\u00e1zar del Rey", "text": "Alc\u00e1zar del Rey \u00e8 un comune spagnolo di 172 abitanti situato nella comunit\u00e0 autonoma di Castiglia-La Mancia."}
{"id": "137385", "revid": "111319", "url": "https://it.wikipedia.org/wiki?curid=137385", "title": "Alc\u00e1zar de San Juan", "text": "Alc\u00e1zar de San Juan \u00e8 un comune spagnolo di 29.625 abitanti situato nella comunit\u00e0 autonoma di Castiglia-La Mancia."}
{"id": "137387", "revid": "110157", "url": "https://it.wikipedia.org/wiki?curid=137387", "title": "Alcazar\u00e9n", "text": "Alcazar\u00e9n \u00e8 un comune spagnolo di 687 abitanti situato nella comunit\u00e0 autonoma di Castiglia e Le\u00f3n."}
{"id": "137388", "revid": "110157", "url": "https://it.wikipedia.org/wiki?curid=137388", "title": "Alcoba de los Montes", "text": "Alcoba de los Montes, in passato Alcoba, \u00e8 un comune spagnolo di 637 abitanti situato nella comunit\u00e0 autonoma di Castiglia-La Mancia."}
{"id": "137389", "revid": "110157", "url": "https://it.wikipedia.org/wiki?curid=137389", "title": "Alcobendas", "text": "Alcobendas \u00e8 un comune spagnolo di 114.864 abitanti, appartenente alla comunit\u00e0 autonoma di Madrid. Situata a 15\u00a0km a nord della capitale, sorge a 669 metri s.l.m.. Confina a nord con San Sebasti\u00e1n de los Reyes, a ovest e a sud con Madrid e a est con Paracuellos de Jarama. La citt\u00e0 \u00e8 stata fondata intorno al 1208."}
{"id": "137391", "revid": "110157", "url": "https://it.wikipedia.org/wiki?curid=137391", "title": "Alcocer", "text": "Alcocer \u00e8 un comune spagnolo di 360 abitanti situato nella comunit\u00e0 autonoma di Castiglia-La Mancia."}
{"id": "137392", "revid": "124886028", "url": "https://it.wikipedia.org/wiki?curid=137392", "title": "Motore V12", "text": "Il V12 \u00e8 un motore di dodici cilindri disposti in due bancate da sei cilindri ognuna. Questa configurazione di motore possiede, come per il motore in linea a sei cilindri, un ottimo bilanciamento che garantisce l'assenza di vibrazioni, rendendo inutile l'adozione di controalberi di bilanciamento. Inoltre queste caratteristiche non dipendono dall'angolo che esiste tra i due blocchi di cilindri. Un motore V12 ad ogni accensione sviluppa una potenza doppia di un analogo motore sei cilindri in linea ma mantenendo la stessa dolcezza di funzionamento. Negli impieghi pesanti, come nei motori navali, nei locomotori o nei camion, il V12 permette di mantenere un regime di rotazione pi\u00f9 basso a parit\u00e0 di potenza, garantendo una maggiore durata e affidabilit\u00e0.\nIl V12 \u00e8 per\u00f2 un motore complesso da realizzare e molto costoso per cui il suo impiego \u00e8 limitato, nel campo automobilistico, alle auto di lusso o alle Supercar.\nImpiego.\nIl motore V12 ha trovato impiego su ogni mezzo meccanico anche se \u00e8 pi\u00f9 conosciuto come motore di costose vetture sportive o di molti velivoli della seconda guerra mondiale.\nAttualmente viene utilizzato su larga scala per applicazioni navali, che necessitano di un'elevata potenza e un basso numero di giri.\nMotori Diesel di elevata potenza.\nIl V12 rimane in questo campo la configurazione standard sia negli impieghi navali che ferroviari. La MTU produce delle unit\u00e0 \"V12\" per uso marino la cui potenza varia da 1 a 4 MW (1.345 - 5.365 Hp) e vengono utilizzati su imbarcazioni dalle 100 tonnellate in su. La ditta Tatra utilizza dei motori V12 Diesel, raffreddati ad aria, da 12 L di cilindrata, erogante 280 CV, su diversi suoi veicoli quali il Tatra T813 e il Tatra T815.\nSu alcuni veicoli i motori V12 vengono montati in coppia. La GMC produsse negli anni sessanta uno dei pi\u00f9 grandi motori a benzina V12 mai realizzati: il \"Twin Six\". Il suo nome derivava dal fatto che il motore era realizzato unendo due motori V6, anch'essi per impieghi pesanti. Questo motore era raffreddato a liquido, aveva una cilindrata di 12,2 L ed erogava 270 CV di potenza. Quest'ultimo valore, tenuto conto della cilindrata, non era certo impressionante. Il \"Twin Six\" fu l'ultimo motore a benzina ad essere montato sugli autocarri negli USA.\nMotori Automobilistici.\nIn campo automobilistico il motore V12 non \u00e8 mai stato molto comune. La causa va ricercata nella sua complessit\u00e0 e nel suo elevato costo. Il suo utilizzo \u00e8 quindi limitato alle vetture di fascia alta o alle vetture sportive. In questi casi i vantaggi dati dal V12, sono dolcezza di funzionamento e potenza, che compensano ampiamente gli aspetti negativi.\nPrima della seconda guerra mondiale il V12 si trovava sui modelli pi\u00f9 lussuosi prodotti da marche quali la Cadillac, la Lincoln, la Rolls-Royce, la Packard e la Hispano-Suiza. Sembra che sia stata la Packard \" Double Six\" la prima vettura a montare il motore V12 nel 1912.\nNel dopoguerra il motore V12, negli USA, perse consensi a favore del motore V8 che in pratica monopolizz\u00f2 il mercato. In Europa, ed in particolare in Italia, il V12 rimase il motore \"top\" dell'automobilismo. La Lamborghini la Ferrari e la Bugatti lo montarono su tutte le loro pi\u00f9 importanti vetture. In Gran Bretagna il V12 venne utilizzato dalla Jaguar che lo utilizz\u00f2 dal 1971 al 1997.\nIl motore Ferrari V12 montato sulla 456 \u00e8 basato sul Dino V6 mentre il motore \"piatto\" della stessa Casa \u00e8 in realt\u00e0 un motore V12 a 180\u00b0.\nNei primi anni novanta sia la Mercedes-Benz che la BMW introdussero un proprio V12. Nel caso del motore della BMW questo motore venne montato anche sulle vetture prodotte dalla Rolls-Royce mentre il motore della Mercedes \u00e8 utilizzato anche sulle vetture Maybach.\nNel 1992 Horatio Pagani ex lavoratore a Lamborghini crea una casa automobilistica tutta sua la Pagani e nel suo primo modello la Zonda la attrezza di un V12 Mercedes.\nNel 2001 la Aston Martin ha presentato un proprio modello dotato di motore V12.\nLa Cadillac, dopo 60 anni di assenza, ha reintrodotto il motore V12, della serie \"Northstar\", su un prototipo. Il modello a montarlo era la Cien.\nLa TVR ha utilizzato un V12, denominato \"Speed Twelve\" su diverse vetture comprese la TVR Speed 12 e sulla Cerbera Speed 12.\nNel 2007 la Audi ha presentato una delle pi\u00f9 potenti auto Diesel mai prodotte, si tratta della Audi Q7 che monta un V12 TDI da 6.0L, sviluppante una coppia di oltre 1000 N\u00b7m e una potenza che supera i 500 CV. Questo motore rispetta la normativa euro 5 entrata in vigore nel 2010.\nCompetizioni.\nI motori V12 erano molto comuni nella Formula 1 soprattutto grazie ai motori della vetture Ferrari come nelle gare di Endurance. In Formula 1, tra il 1965 e il 1995 la Ferrari, la Weslake, la BRM, la Matra, l'Alfa Romeo, la Lamborghini la Porsche e la Honda hanno realizzato motori V12. Nel periodo dei motori aspirati, l'unico concorrente dei V12 era il motore V8 della Ford-Cosworth che aveva dalla sua un pi\u00f9 basso consumo di carburante e un miglior rapporto peso/potenza.\nDove invece il V12 si dimostr\u00f2 superiore fu nelle gare di F1 dove la sua dolcezza di funzionamento, il poter girare ad un numero di giri maggiore dell'allora otto cilindri Ford Cosworth, consentiva una potenza massima maggiore di circa il 10% a parit\u00e0 di cilindrata.\nConsiderazioni legate all'aerodinamica della parte posteriore delle vetture di F1 (il cosiddetto retrotreno a Coca Cola), oltre a fattori come il peso e i consumi elevati rispetto ad altri frazionamenti, portarono i progettisti a preferire propulsori di frazionamento inferiore come il V10, che fossero caratterizzati da un minore ingombro longitudinale. L'ultima vettura dotata di propulsore V12 fu la Ferrari 412 T2 del 1995. A partire dalla stagione 2001, la Federazione impose come unico frazionamento il V10, per poi passare ai V8 e infine i V6, impedendo qualsiasi possibile ritorno alle motorizzazioni V12.\nAviazione.\nIl motore V12 trov\u00f2 largo impiego in campo aeronautico. I primi V12 furono utilizzati nella prima guerra mondiale dove conobbe una certa popolarit\u00e0 sul finire del conflitto e venne utilizzato sia sui caccia che sui bombardieri. Motori V12 furono prodotti dalla Sunbeam e dalla Renault.\nMotori V12, prodotti dalla Daimler-Motoren-Gesellschaft o dalla Maybach-Motorenbau GmbH, vennero montati anche sui dirigibili realizzati dalla Zeppelin. Negli Stati Uniti venne prodotto, da ditte diverse, il Liberty L-12. Tra gli altri fu impiegato sull'idrovolante quadrimotore Curtiss NC, uno dei primi velivoli a compiere la trasvolata dell'Atlantico che sul successivo NC4.\nNella seconda guerra mondiale il motore a pistoni V12 conobbe la sua \"et\u00e0 dell'oro\" quando venne impiegato su molti caccia e bombardieri sia Alleati che dell'Asse. Il motore Merlin prodotto dalla Rolls-Royce Ltd, in campo Alleato, e il DB 601 realizzato dalla Daimler-Benz AG, per l'Asse, trovarono larghissimo impiego sui principali velivoli da combattimento. Inoltre garantirono una grande longevit\u00e0 e, sviluppati in diverse versioni, furono prodotti fino alla fine del conflitto raggiungendo potenze dell'ordine dei 2.000 hp (1.491 kW). Negli Stati Uniti il solo V12 prodotto per impieghi aeronautici fu l'Allison V-1710 che per\u00f2, pur dimostrandosi un buon motore, alla prova dei fatti fu surclassato dagli omologhi europei tanto che il pi\u00f9 famoso caccia americano, il P-51 Mustang, sostitu\u00ec l'Allison con il Merlin, prodotto su licenza dalla Packard.\nL'introduzione del motore a getto, avvenuta gi\u00e0 verso la fine del conflitto, segn\u00f2 la fine per il motore aeronautico V12, e del motore a pistoni in generale, in campo militare.\nNell'aviazione civile il V12 si scontr\u00f2 con i pi\u00f9 semplici e diffusi motori radiali, che vennero utilizzati su tutti i grandi velivoli a pistoni fino all'avvento, in grandi numeri, del motore Jet anche in questo settore."}
{"id": "137393", "revid": "110157", "url": "https://it.wikipedia.org/wiki?curid=137393", "title": "Alcocer de Planes", "text": "Alcocer de Planes \u00e8 un comune spagnolo situato nella comunit\u00e0 autonoma Valenciana."}
{"id": "137394", "revid": "2519", "url": "https://it.wikipedia.org/wiki?curid=137394", "title": "Alcocero de Mola", "text": "Alcocero de Mola \u00e8 un comune spagnolo di 32 abitanti situato nella comunit\u00e0 autonoma di Castiglia e Le\u00f3n. \nAnticamente Alcocero, fu ribattezzato col nome attuale in omaggio al generale Emilio Mola, che qui trov\u00f2 la morte in un incidente aereo."}
{"id": "137396", "revid": "110157", "url": "https://it.wikipedia.org/wiki?curid=137396", "title": "Alcohujate", "text": "Alcohujate \u00e8 un comune spagnolo di 32 abitanti situato nella comunit\u00e0 autonoma di Castiglia-La Mancia."}
{"id": "137397", "revid": "110157", "url": "https://it.wikipedia.org/wiki?curid=137397", "title": "Alcolea", "text": "Alcolea \u00e8 un comune spagnolo situato nella comunit\u00e0 autonoma dell'Andalusia."}
{"id": "137398", "revid": "110157", "url": "https://it.wikipedia.org/wiki?curid=137398", "title": "Alcolea de Calatrava", "text": "Alcolea de Calatrava \u00e8 un comune spagnolo di 1.475 abitanti situato nella comunit\u00e0 autonoma di Castiglia-La Mancia."}
{"id": "137399", "revid": "110157", "url": "https://it.wikipedia.org/wiki?curid=137399", "title": "Alcolea de Cinca", "text": "Alcolea de Cinca \u00e8 un comune spagnolo di 1.250 abitanti situato nella comunit\u00e0 autonoma dell'Aragona.\nQua nacque il calciatore Antonio Abenoza. "}
{"id": "137400", "revid": "287204", "url": "https://it.wikipedia.org/wiki?curid=137400", "title": "Alcolea de las Pe\u00f1as", "text": "Alcolea de las Pe\u00f1as \u00e8 un comune spagnolo di 13 abitanti situato nella comunit\u00e0 autonoma di Castiglia-La Mancia."}
{"id": "137401", "revid": "88740", "url": "https://it.wikipedia.org/wiki?curid=137401", "title": "Alcolea del Pinar", "text": "Alcolea del Pinar \u00e8 un comune spagnolo di 343 abitanti situato nella comunit\u00e0 autonoma di Castiglia-La Mancia.\nIl comune, oltre al capoluogo omonimo, comprende i nuclei abitati di Cortes de Taju\u00f1a, Garbajosa, Tortonda e Villaverde del Ducado."}
{"id": "137402", "revid": "110157", "url": "https://it.wikipedia.org/wiki?curid=137402", "title": "Alcolea del R\u00edo", "text": "Alcolea del R\u00edo \u00e8 un comune spagnolo di 3.338 abitanti situato nella comunit\u00e0 autonoma dell'Andalusia.\nGeografia fisica.\nIl comune \u00e8 situato a ridosso del Guadalquivir, in corrispondenza della confluenza del Corbones."}
{"id": "137403", "revid": "110157", "url": "https://it.wikipedia.org/wiki?curid=137403", "title": "Alcolea de Tajo", "text": "Alcolea de Tajo \u00e8 un comune spagnolo di 830 abitanti situato nella comunit\u00e0 autonoma di Castiglia-La Mancia.\nSul suo territorio c'\u00e8 traccia della presenza dei Vettoni (popolo preromano) e in seguito \u00e8 stata un dominio romano e poi musulmano."}
{"id": "137404", "revid": "110157", "url": "https://it.wikipedia.org/wiki?curid=137404", "title": "Alcoleja", "text": "Alcoleja \u00e8 un comune spagnolo situato nella comunit\u00e0 autonoma Valenzana."}
{"id": "137405", "revid": "686936", "url": "https://it.wikipedia.org/wiki?curid=137405", "title": "Atlanta Falcons", "text": "Gli Atlanta Falcons sono una squadra di football americano della NFL con sede a Atlanta. Competono nella South Division della National Football Conference. Al 2019, secondo la rivista \"Forbes\", il valore dei Falcons \u00e8 di circa 2,755 miliardi di dollari, diciassettesimi tra le franchigie della NFL\nDal 2017 la squadra gioca le sue partite interne al Mercedes-Benz Stadium. Il quartier generale e le strutture di allenamento sono locate in un'area di 50 acri a Flowery Branch, in Georgia. I Falcons si unirono alla NFL nel 1965 come \"expansion team\", dopo che la NFL offr\u00ec all'allora proprietario Rankin Smith una franchigia per evitare che questi ne fondasse una nella rivale American Football League (AFL). La AFL cos\u00ec approv\u00f2 una franchigia a Miami, Florida (i Miami Dolphins). Nei loro 45 anni di esistenza hanno totalizzato un record di 300\u2013402\u20136, vincendo la propria division nel 1980, 1998, 2004, 2010, 2012 e 2016, comparendo al Super Bowl nel 1998 e nel 2016.\nStoria.\nI Falcons debuttarono nella NFL nel 1966 e dopo nove sconfitte consecutive vinsero la loro prima gara contro i New York Giants. Negli anni sessanta vinsero solamente 12 partite e la loro prima stagione con un record positivo fu nel 1971. Nella stagione 1978 i Falcons si qualificarono per i loro primi playoff, battendo i Philadelphia Eagles nel primo turno 14\u201313. La settimana successiva furono eliminati dai Dallas Cowboys perdendo per 27\u201320.\nNel 1980, dopo una striscia di nove vittorie consecutive, i Falcons conclusero con l'allora primato di franchigia di 12\u20134, vincendo il loro primo titolo di division. La squadra fu tuttavia subito eliminata nel secondo turno di playoff dai Cowboys. Nella stagione accorciata per lo sciopero del 1982, i Falcons raggiunsero ancora i playoff ma furono eliminati dai Minnesota Vikings, 30\u201324. Dopo questa sconfitta l'allenatore Leeman Bennett fu licenziato. Per le otto stagioni successive, i Falcons non raggiunsero pi\u00f9 la \"post-season\".\nNel 1989, i Falcons scelsero nel draft il cornerback Deion Sanders nel primo giro. Sanders divenne immediatamente la superstar della squadra, rimanendovi per quattro stagioni. \"Neon Deion\" (conosciuto anche come \"Prime Time\") contribu\u00ec a spostare l'attenzione su quella che era una delle franchigie pi\u00f9 anonime della NFL. Sanders gioc\u00f2 contemporaneamente nella Major League Baseball (per New York Yankees e Atlanta Braves) mentre era un giocatore della NFL.\nNel 1991 i Falcons tornarono ai playoff dove furono eliminati al secondo turno dai Washington Redskins. Quell'anno la squadra scelse nel draft Brett Favre con la trentatreesima chiamata assoluta. Dopo aver giocato due sole partite nella sua stagione da rookie, nel febbraio successivo Favre fu scambiato coi Green Bay Packers, in uno dei pi\u00f9 grandi errori strategici della storia della NFL. Nel 1992, gli Atlanta Falcons aprirono un nuovo capitolo della storia trasferendosi nell'appena costruito Georgia Dome.\nNel 1998, sotto la direzione del nuovo allenatore Dan Reeves, del quarterback Chris Chandler e del running back Jamal Anderson, ebbero la loro miglior stagione della storia. La franchigia stabil\u00ec il suo nuovo primato concludendo 14\u20132 la stagione regolare e vincendo la NFC West division . Il 18 gennaio 1999, i Falcons a sorpresa batterono la squadra col miglior record della lega, i Vikings, in trasferta, per 30\u201327 nella finale della NFC. I Falcons si qualificarono cos\u00ec per il loro primo Super Bowl, perdendo coi campioni in carica, i Denver Broncos, nel Super Bowl XXXIII.\nDopo due pessime stagioni nel 1999 e nel 2000, i Falcons ottennero la prima scelta assoluta nel draft NFL 2001 tramite uno scambio coi San Diego Chargers che usarono per selezionare il quarterback Michael Vick. Il 2 febbraio 2002 la squadra pass\u00f2 in possesso dell'attuale proprietario, Arthur Blank. Nel 2002 Vick fu nominato titolare della squadra, portandola fino ai playoff dove usc\u00ec contro gli Eagles. Nel 2003 Vick si ruppe una gamba nella pre-stagione e salt\u00f2 le prime dodici gare dell'anno. Nel corso di quella stagione, Reeves fu licenziato venendo sostituito da Jim Mora, che guid\u00f2 la squadra ai playoff nella sua prima stagione. Nelle due stagioni successive i Falcons non raggiunsero l'obiettivo e Mora fu licenziato. Nel 2006, Vick fu condannato a 23 mesi di prigione per il suo coinvolgimento nell'ambito di combattimenti clandestini di cani.\nDopo una stagione da 4-12 nel 2007, i Falcons assunsero come nuovo allenatore Mike Smith e scelsero nel draft come terzo assoluto il quarterback Matt Ryan che fu premiato come rookie offensivo dell'anno nel 2008. Dopo una stagione da 9-7 nel 2009, Ryan guid\u00f2 i Falcons al miglior record della lega (13-3) nel 2010, vincendo il quarto titolo di division della squadra ma venendo eliminati nel secondo turno di playoff dai futuri vincitori del Super Bowl, i Packers. Nel 2011 i Falcons si qualificarono ancora ai playoff con una wild card ma ancora una volta furono eliminati dalla squadra che si sarebbe laureata campione, i Giants. Nel 2012, Ryan e i Falcons conclusero ancora col miglior record della NFC e a pari merito della lega, qualificandosi direttamente per il secondo turno dei playoff. L\u00ec sconfissero i Seattle Seahawks e avanzarono fino alla finale della NFC dove furono sconfitti dai San Francisco 49ers dopo essere stati nettamente in vantaggio nel primo tempo.\nDopo avere mancato i playoff per tre stagioni consecutive, nel 2016 i Falcons tornarono a vincere la propria division, guidando la NFL in punti segnati, con Matt Ryan che divenne il primo giocatore della storia del club a venire premiato come MVP della NFL. Nei playoff batterono i Seattle Seahawks e i Green Bay Packers, qualificandosi per il secondo Super Bowl della loro storia, il Super Bowl LI, dove hanno affrontato i New England Patriots venendo battuti per 34-28 ai tempi supplementari, malgrado un vantaggio di 28-3 a tre minuti dal termine del terzo quarto.\nGiocatori importanti.\nMembri della Pro Football Hall of Fame.\nAlla classe del 2017, sei giocatori degli Atlanta Falcons sono stati inseriti nella Pro Football Hall of Fame.\nRing of Honor.\n\"Nota: L'organizzazione degli Atlanta Falcons non ritira ufficialmente i numeri di maglia\".\nRecord di franchigia.\nCarriera\nStagionali\n\"Fonte\":"}
{"id": "137406", "revid": "110157", "url": "https://it.wikipedia.org/wiki?curid=137406", "title": "Alcoletge", "text": "Alcoletge (in catalano standard pronunciato e localmente ) \u00e8 un comune spagnolo di 1.784 abitanti situato nella comunit\u00e0 autonoma della Catalogna.\nStemma.\nEscut caironat: d'or, un castell de sable obert acostat de 2 oms de sable. Per timbre una corona mural de poble."}
{"id": "137407", "revid": "110157", "url": "https://it.wikipedia.org/wiki?curid=137407", "title": "Alcollar\u00edn", "text": "Alcollar\u00edn \u00e8 un comune spagnolo di 329 abitanti situato nella comunit\u00e0 autonoma dell'Estremadura. Si trova a sud-est della provincia di Caceres , da cui la capitale dista 82 km . I luoghi pi\u00f9 vicini sono Zorita , 5 km in direzione di Guadalupe , Campo Lugar e Abertura, se ci dirigiamo verso Miajadas , che \u00e8 a 18 km ."}
{"id": "137409", "revid": "767487", "url": "https://it.wikipedia.org/wiki?curid=137409", "title": "Alconaba", "text": "Alconaba \u00e8 un comune spagnolo di 166 abitanti situato nella comunit\u00e0 autonoma di Castiglia e Le\u00f3n."}
{"id": "137410", "revid": "767487", "url": "https://it.wikipedia.org/wiki?curid=137410", "title": "Alconada", "text": "Alconada \u00e8 un comune spagnolo di 214 abitanti situato nella comunit\u00e0 autonoma di Castiglia e Le\u00f3n."}
{"id": "137411", "revid": "767487", "url": "https://it.wikipedia.org/wiki?curid=137411", "title": "Alconada de Maderuelo", "text": "Alconada de Maderuelo \u00e8 un comune spagnolo di 45 abitanti situato nella comunit\u00e0 autonoma di Castiglia e Le\u00f3n."}
{"id": "137412", "revid": "106456", "url": "https://it.wikipedia.org/wiki?curid=137412", "title": "Alconchel", "text": "Alconchel \u00e8 un comune spagnolo di 2.000 abitanti situato nella comunit\u00e0 autonoma dell'Estremadura, comarca Llanos de Olivenza."}
{"id": "137413", "revid": "110157", "url": "https://it.wikipedia.org/wiki?curid=137413", "title": "Alconchel de Ariza", "text": "Alconchel de Ariza \u00e8 un comune spagnolo di 121 abitanti situato nella comunit\u00e0 autonoma dell'Aragona."}
{"id": "137414", "revid": "110157", "url": "https://it.wikipedia.org/wiki?curid=137414", "title": "Alconchel de la Estrella", "text": "Alconchel de la Estrella \u00e8 un comune spagnolo di 111 abitanti situato nella comunit\u00e0 autonoma di Castiglia-La Mancia."}
{"id": "137415", "revid": "110157", "url": "https://it.wikipedia.org/wiki?curid=137415", "title": "Alconera", "text": "Alconera \u00e8 un comune spagnolo di 747 abitanti situato nella comunit\u00e0 autonoma dell'Estremadura."}
{"id": "137416", "revid": "110157", "url": "https://it.wikipedia.org/wiki?curid=137416", "title": "Alc\u00f3ntar", "text": "Alc\u00f3ntar \u00e8 un comune spagnolo situato nella comunit\u00e0 autonoma dell'Andalusia."}
{"id": "137417", "revid": "110157", "url": "https://it.wikipedia.org/wiki?curid=137417", "title": "Alcorc\u00f3n", "text": "Alcorc\u00f3n (IPA: ) \u00e8 una citt\u00e0 spagnola di abitanti (2007), situata nella comunit\u00e0 autonoma di Madrid.\nAlcorc\u00f3n ospita uno dei campus della Universidad Rey Juan Carlos.\nGeografia antropica.\nSuddivisioni amministrative.\nLa citt\u00e0 \u00e8 divisa in tre distretti:"}
{"id": "137418", "revid": "110157", "url": "https://it.wikipedia.org/wiki?curid=137418", "title": "Alcorisa", "text": "Alcorisa \u00e8 un comune spagnolo di 3.276 abitanti situato nella comunit\u00e0 autonoma dell'Aragona."}
{"id": "137419", "revid": "110157", "url": "https://it.wikipedia.org/wiki?curid=137419", "title": "Alcoroches", "text": "Alcoroches \u00e8 un comune spagnolo di 141 abitanti situato nella comunit\u00e0 autonoma di Castiglia-La Mancia."}
{"id": "137420", "revid": "439868", "url": "https://it.wikipedia.org/wiki?curid=137420", "title": "Alcover", "text": " \nAlcover \u00e8 un comune spagnolo di 3.966 abitanti situato nella comunit\u00e0 autonoma della Catalogna.\nStemma.\nScudo a losanga: d'azzurro, al semivolo abbassato d'oro.\nTimbro: corona murata di citt\u00e0."}
{"id": "137421", "revid": "129019", "url": "https://it.wikipedia.org/wiki?curid=137421", "title": "Alcoy (Spagna)", "text": "Alcoy (in castigliano), o Alcoi (in valenciano), \u00e8 un comune spagnolo situato nella comunit\u00e0 autonoma Valenciana, nella provincia di Alicante, al centro di una depressione (la Hoya de Alcoy) circondata dalle montagne ai piedi della \"Serra de Mariola\" e solcata da fiumi minori che si uniscono fuori dal centro urbano formando un unico fiume, il \"rio Serpis\" detto anche \"rio de Alcoy\" che con un percorso tortuoso raggiunge il Mediterraneo.\nIl clima \u00e8 mediterraneo, freddo d'inverno anche con precipitazioni nevose e in estate la temperatura media \u00e8 di 23,5\u00a0\u00b0C.\n\u00c8 una citt\u00e0 industriale con cartiere, tessiture e industria di produzione delle macchine agricole.\n\u00c8 sede della \"Escuela Politecnica de Alcoy\" campus universitario distaccato dell'Universit\u00e0 politecnica di Valencia.\nStoria.\nLa prima presenza umana nel territorio di Alcoy risale a 40.000 anni prima di Cristo com'\u00e8 testimoniato dai resti archeologici e dalle pitture rupestri. Fra il IV e III secolo a.C. si insediarono gli Iberi e nel II secolo incominci\u00f2 la romanizzazione. La dominazione romana dur\u00f2 fino alle invasioni barbariche e Alcoy fu occupata dai Visigoti che la tennero fino al X secolo quando dovettero lasciarla ai Musulmani il cui dominio dur\u00f2 dal IX al XIII secolo incrementando l'agricoltura.\nCon la battaglia di Alcoy del 1276 gli islamici dovettero cedere definitivamente ai cristiani aragonesi l'intero territorio; simbolo di questa supremazia cristiana \u00e8 il castello di Barxell, una fortezza che dominava un'ampia zona dove gli Arabi lavoravano nei campi. Nel 1291 il re d'Aragona Giacomo II don\u00f2 la citt\u00e0 all'ammiraglio Ruggero di Lauria a titolo di ringraziamento per la sua fedelt\u00e0: rimase signoria della famiglia dei Lauria fino al 1430 quando ritorn\u00f2 in potere reale.\nNei secoli XIII e XIV cominciarono a prosperare le fabbriche tessili consorziate e nel XV acquist\u00f2 importanza la sua milizia che si distinse nella lotta contro i pirati che partivano dal Nordafrica ed infestavano il Mediterraneo. In conseguenza di ci\u00f2 Alcoy ebbe dal re il titolo di \"citt\u00e0 \"con i privilegi che comportava. Durante la guerra di successione si schier\u00f2 con l'arciduca d'Austria Carlo subendo di conseguenza attacchi militari e la revoca di tutti i privilegi. Rimedi\u00f2 a tutto il re Filippo V che le restitu\u00ec i privilegi e ne concesse altri alla \"Real fabrica de Pa\u0148os\" nata dalla fusione di diverse fabbriche minori. L'incremento urbano si ebbe a partire dal XVIII secolo in cui ci fu il massimo sviluppo economico e sociale.\nNella seconda met\u00e0 del XIX secolo e all'inizio del XX ebbero notevole sviluppo la gi\u00e0 esistente industria tessile e nacque l'industria cartaria, nacquero anche i movimenti sociali dei lavoratori con qualche manifestazione sediziosa. Durante la rivoluzione cantonale spagnola del 1873 l\"'alcalde\" (cio\u00e8 il sindaco) repubblicano August\u00ec Albors ordin\u00f2 di aprire il fuoco contro gli operai in sciopero che manifestavano davanti al municipio. Ci\u00f2 provoc\u00f2 una reazione violenta degli operai che occuparono la sede municipale, uccisero il sindaco e ne mutilarono il cadavere. La citt\u00e0 si dichiar\u00f2 indipendente e fu governata da un \"comitato di salute pubblica\" fino all'arrivo delle truppe federali che ristabilirono l'ordine. Questi fatti vanno sotto il nome di \"Revoluci\u00f2 del petroli\". In questo periodo nacque anche la borghesia industriale, come dimostrano le abitazioni signorili moderniste di questo periodo. Durante la guerra civile del 1936-39 Alcoy fu la roccaforte dell'anarchismo sindacale.\nDemografia.\n&lt;graph&gt;{\n \"version\": 2,\n \"width\": 600,\n \"height\": 200,\n \"data\": [\n \"name\": \"table\",\n \"values\": [\n \"x\": 1842,\n \"y\": 19697\n {\n \"x\": 1857,\n \"y\": 25315\n {\n \"x\": 1860,\n \"y\": 25196\n {\n \"x\": 1877,\n \"y\": 32186\n {\n \"x\": 1887,\n \"y\": 29952\n {\n \"x\": 1897,\n \"y\": 30118\n {\n \"x\": 1900,\n \"y\": 31578\n {\n \"x\": 1910,\n \"y\": 33383\n {\n \"x\": 1920,\n \"y\": 36450\n {\n \"x\": 1930,\n \"y\": 39002\n {\n \"x\": 1940,\n \"y\": 44124\n {\n \"x\": 1950,\n \"y\": 42454\n {\n \"x\": 1960,\n \"y\": 50531\n {\n \"x\": 1970,\n \"y\": 61061\n {\n \"x\": 1981,\n \"y\": 66396\n {\n \"x\": 1991,\n \"y\": 65514\n {\n \"x\": 2001,\n \"y\": 58358\n {\n \"x\": 2011,\n \"y\": 60716\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;Fonte: Instituto Nacional de Estad\u00edstica de Espa\u00f1a.\nMonumenti e luoghi d'interesse.\nAlcoy \u00e8 famosa per i suoi esempi di Art Nouveau come la Casa del Pavo, la Casa Vilaplana e la Casa d'Escal\u00f3 realizzate da Vicente Pascual Pastor e la Casa Laporta, la Casa Briet e il Cercle industrial realizzati da Timoteo Briet Montaud.\nAltri siti di interesse sono la Llotja de Sant Jordi, disegnata da Santiago Calatrava, il Pont de Sant Jordi, l'Esgl\u00e9sia arxiprestal de Santa Maria e il castello di Barxell del XIII secolo.\nDi grande interesse sono i siti archeologici della \"Serreta\" con pitture rupestri e del \"Puig\", a 5\u00a0km su un colle di 888 metri di altitudine con resti dell'et\u00e0 del bronzo.\nNei dintorni ci sono due parchi naturali: il \"Parque natural del Carrascal de la Font Roja\" e il \"Parque natural de la Sierra de Mariola\".\nSport.\nIn passato la citt\u00e0 ebbe un'importante societ\u00e0 di boxe, il Boxing Club Deportivo Alcoyano.\nNel 1928, la sua costola calcistica incorpor\u00f2 le piccole squadre di calcio della citt\u00e0 dando vita al Club Deportivo Alcoyano, che nel 2020/2021 gioca nella terza serie, la Segunda Divisi\u00f3n B. L'8 gennaio 2021 si \u00e8 messo in luce eliminando il Real Madrid dalla coppa del Re."}
{"id": "137422", "revid": "110157", "url": "https://it.wikipedia.org/wiki?curid=137422", "title": "Alcubierre", "text": "Alcubierre \u00e8 un comune spagnolo di 449 abitanti situato nella comunit\u00e0 autonoma dell'Aragona."}
{"id": "137423", "revid": "767487", "url": "https://it.wikipedia.org/wiki?curid=137423", "title": "Alcubilla de Avellaneda", "text": "Alcubilla de Avellaneda \u00e8 un comune spagnolo di 213 abitanti situato nella comunit\u00e0 autonoma di Castiglia e Le\u00f3n."}
{"id": "137424", "revid": "110157", "url": "https://it.wikipedia.org/wiki?curid=137424", "title": "Alcubilla de las Pe\u00f1as", "text": "Alcubilla de las Pe\u00f1as \u00e8 un comune spagnolo di 99 abitanti situato nella comunit\u00e0 autonoma di Castiglia e Le\u00f3n."}
{"id": "137425", "revid": "767487", "url": "https://it.wikipedia.org/wiki?curid=137425", "title": "Alcubilla de Nogales", "text": "Alcubilla de Nogales \u00e8 un comune spagnolo di 191 abitanti situato nella comunit\u00e0 autonoma di Castiglia e Le\u00f3n."}
{"id": "137426", "revid": "110157", "url": "https://it.wikipedia.org/wiki?curid=137426", "title": "Alcubillas", "text": "Alcubillas \u00e8 un comune spagnolo di 690 abitanti situato nella comunit\u00e0 autonoma di Castiglia-La Mancia."}
{"id": "137427", "revid": "110157", "url": "https://it.wikipedia.org/wiki?curid=137427", "title": "Alcublas", "text": "Alcublas \u00e8 un comune spagnolo di 812 abitanti situato nella comunit\u00e0 autonoma Valenciana."}
{"id": "137428", "revid": "110157", "url": "https://it.wikipedia.org/wiki?curid=137428", "title": "Alc\u00fadia", "text": "Alc\u00fadia \u00e8 un comune spagnolo di 19.071 abitanti situato nella comunit\u00e0 autonoma delle Baleari.\nAlcudia \u00e8 uno dei centri turistici principali dell'isola di Maiorca, possiede una spiaggia di 9\u00a0km di lunghezza e la riserva naturale di S'Albufeira, molto popolare per i praticanti del bird-watching, oltre ad un parco acquatico. Dista 40 minuti dall'aeroporto della capitale Palma di Maiorca.\nDal porto di Alc\u00fadia salpano ogni giorno i traghetti di collegamento con Barcellona, Minorca e Valencia.\nStoria.\nL'area nella quale \u00e8 situata Alcudia \u00e8 stata abitata fin dall'et\u00e0 del bronzo, ma solamente con l'arrivo dei romani la citt\u00e0 \u00e8 entrata realmente nella storia. Infatti furono proprio i romani a utilizzare le spiagge della baia di Alcudia a scopo militare attorno al 123 a.C. e poco dopo venne fondata la capitale Palma e susseguente la citt\u00e0 di Pollentia. Proprio da questa citt\u00e0 era possibile vedere sia la baia di Pollenca che la baia di Alc\u00fadia. Pollentia venne utilizzata come posto di guardia per tenere sotto controllo gli invasori.\nDopo che Roma perse i suoi domini nel Mediterraneo occidentale, Pollentia venne attaccata ripetutamente dei pirati e dai Vandali. Da quel momento in poi il villaggio perse la sua popolazione e si spost\u00f2 in un luogo pi\u00f9 sicuro che prese il nome di Pollenca.\nDopo l'invasione dei Mori venne creata una casa colonica molto vicino al villaggio di Pollentia. La fattoria venne chiamata Alc\u00fadia che in arabo significa \u201csulla collina.\u201d Nel 1229 i Mori vennero sconfitti dal re Jaume I di Aragona. Nel 1298 il re fond\u00f2 la nuova citt\u00e0, costruendo una chiesa, un cimitero, una casa per il prete e una piazza. Nel 1362 iniziarono i lavori per la costruzione delle mura. Il piano urbanistico attuale della citt\u00e0 \u00e8 il medesimo che Alc\u00fadia aveva al tempo.\nDurante il XVI secolo ci furono molti attacchi dei pirati. La popolazione diminu\u00ec e ci fu il rischio che la citt\u00e0 restasse totalmente vuota. Nel 1779 si cerc\u00f2 di aiutare la citt\u00e0 costruendo un porto e questo aiut\u00f2 in modo fondamentale l'economia del luogo e la citt\u00e0 si salv\u00f2, rimanendo in ogni caso una piccola citt\u00e0 di provincia.\nAlc\u00fadia al giorno d'oggi.\nNegli anni '20 inizi\u00f2 la prima ondata turistica nell'isola con le visite a Mallorca e Alc\u00fadia. Si trattava di turismo su piccola scala, ma dopo 15 anni il vecchio Puerto de Alc\u00fadia (porto) venne sviluppato e si trasform\u00f2 in uno dei resort pi\u00f9 importanti livello europeo. \nNegli anni '90 il boom della costruzione fece sviluppare la citt\u00e0 in modo incredibile: divenne un luogo ideale per i turisti alla ricerca di rilassamento e attivit\u00e0 estive. Venne costruito un campo da golf e dei percorsi escursionisti e per la bicicletta. La citt\u00e0 vecchia \u00e8 stata preservata e resa pedonale ed ogni domenica e marted\u00ec si svolge un mercato tipico, molto frequentato. \nAttualmente \u00e8 uno dei villaggi pi\u00f9 visitati dai turisti a Mallorca."}
{"id": "137429", "revid": "110157", "url": "https://it.wikipedia.org/wiki?curid=137429", "title": "Alcudia de Monteagud", "text": "Alcudia de Monteagud \u00e8 un comune spagnolo situato nella comunit\u00e0 autonoma dell'Andalusia."}
{"id": "137430", "revid": "110157", "url": "https://it.wikipedia.org/wiki?curid=137430", "title": "Alcudia de Veo", "text": "Alcudia de Veo \u00e8 un comune spagnolo situato nella comunit\u00e0 autonoma Valenciana."}
{"id": "137431", "revid": "111319", "url": "https://it.wikipedia.org/wiki?curid=137431", "title": "Alcu\u00e9scar", "text": "Alcu\u00e9scar \u00e8 un comune spagnolo di 2.939 abitanti situato nella comunit\u00e0 autonoma dell'Estremadura."}
{"id": "137432", "revid": "110157", "url": "https://it.wikipedia.org/wiki?curid=137432", "title": "Aldaia", "text": "Aldaia \u00e8 un comune spagnolo di 24.800 abitanti situato nella comunit\u00e0 autonoma Valenciana."}
{"id": "137433", "revid": "110157", "url": "https://it.wikipedia.org/wiki?curid=137433", "title": "Aldeacentenera", "text": "Aldeacentenera \u00e8 un comune spagnolo di 898 abitanti situato nella comunit\u00e0 autonoma dell'Estremadura."}
{"id": "137434", "revid": "110157", "url": "https://it.wikipedia.org/wiki?curid=137434", "title": "Aldeacipreste", "text": "Aldeacipreste \u00e8 un comune spagnolo di 173 abitanti situato nella comunit\u00e0 autonoma di Castiglia e Le\u00f3n.\nStoria.\nLa fondazione di Aldeacipreste risale al ripopolamento della zona effettuato dal re Alfonso IX di Le\u00f3n intorno al 1227, quando il monarca cre\u00f2 il consiglio di Montemayor del R\u00edo, in cui il paese fu integrato, all'interno del Regno di Le\u00f3n. \nCon la creazione delle attuali province nel 1833, Aldeacipreste fu annesso alla provincia di Salamanca, in quella che allora era la Regi\u00f3n Leonesa."}
{"id": "137435", "revid": "1718925", "url": "https://it.wikipedia.org/wiki?curid=137435", "title": "Aldead\u00e1vila de la Ribera", "text": "Aldead\u00e1vila de la Ribera \u00e8 un comune spagnolo di 1470 abitanti situato nella comunit\u00e0 autonoma di Castiglia e Le\u00f3n."}
{"id": "137436", "revid": "110157", "url": "https://it.wikipedia.org/wiki?curid=137436", "title": "Aldea del Cano", "text": "Aldea del Cano \u00e8 un comune spagnolo di 729 abitanti situato nella comunit\u00e0 autonoma dell'Estremadura."}
{"id": "137437", "revid": "110157", "url": "https://it.wikipedia.org/wiki?curid=137437", "title": "Aldea del Fresno", "text": "Aldea del Fresno \u00e8 un comune spagnolo di 1.538 abitanti situato nella comunit\u00e0 autonoma di Madrid."}
{"id": "137438", "revid": "110157", "url": "https://it.wikipedia.org/wiki?curid=137438", "title": "Aldea del Obispo", "text": "Aldea del Obispo \u00e8 un comune spagnolo di 379 abitanti situato nella comunit\u00e0 autonoma di Castiglia e Le\u00f3n."}
{"id": "137439", "revid": "111319", "url": "https://it.wikipedia.org/wiki?curid=137439", "title": "Aldea del Rey", "text": "Aldea del Rey \u00e8 un comune spagnolo di 1.823 abitanti situato nella comunit\u00e0 autonoma di Castiglia-La Mancia. Nei pressi sorge la Calatrava la Nueva."}
{"id": "137440", "revid": "113039244", "url": "https://it.wikipedia.org/wiki?curid=137440", "title": "Nageki no kenk\u014d y\u016bry\u014dji", "text": " \u00e8 un manga pornografico in 5 volumi ideato da Wanyan Aguda e pubblicato a partire dal 1988. Ne \u00e8 stato tratto un adattamento OAV hentai di tipo yuri in tre episodi e prodotto da Anime International Company e Pink Pineapple nel 1994.\nLa serie s'incentra su una ragazza diciassettenne di nome Hiroe che soffre di anorgasmia, ha difficolt\u00e0 cio\u00e8 a raggiungere l'orgasmo. Nella versione originale giapponese Hiroe viene assistita nelle sue pratiche sessuali da sua sorella Mayaka e dalla madre Yayoi. Per adattarsi alla sensibilit\u00e0 di un pubblico occidentale e nel tentativo di non far passare come incestuosa la relazione tra le tre, i traduttori della versione statunitense hanno deciso di spiegare con una nota che le due donne sono solo una vicina di casa e la domestica, a cui la ragazza si rivolge affettuosamente con gli appellativi \"sorella\" e \"mamma\".\nPersonaggi principali.\nLa protagonista della serie, una studentessa di 17 anni con un terribile problema: nonostante tutti i suoi sforzi non riesce ad avere un orgasmo; neanche con l'aiuto del fidanzato ce la fa, e finisce per ricorrere via via all'ipnosi, alla masturbazione e al sesso lesbico. A causa dei suoi capelli blu, pu\u00f2 essere scambiata per Ami Mizuno (Sailor Moon).\nLa \"sorella maggiore\" di Hiroe, cerca di aiutarla a risolvere il suo problema portandola di volta in volta a conoscere strani personaggi. Prover\u00e0 anche ad ipnotizzarla per aiutar Hiroe a raggiungere l'orgasmo semplicemente toccandola.\nLa \"madre\" (o padrona di casa) di Hiroe e Mayaka; cerca di aiutar la ragazza mettendo a sua disposizione tutta l'esperienza sadomaschista e gli oggetti di cui dispone: dildo, vibratori, frusta e catene (ha un armadio stracolmo di \"giocattoli sessuali\")\nIl fidanzato di Hiroe (e suo primo ragazzo), frequenta la stessa scuola superiore e non \u00e8 a conoscenza del suo grave assillo; durante i loro frequenti rapporti sessuali, Hiroe \u00e8 costretta a fingere l'orgasmo, cosa questa che la rende alquanto infelice e scontenta.\nUna compagna di classe di Hiromi e una lesbica dichiarata; ha una cotta per Mayaka. Rifugge i maschi come la peste (misandria).\nPersonaggi minori.\nRicercatore di laboratorio, sta mettendo a punto l'ultimo modello di una cosiddetta \"macchina del sesso\" (suo lavoro pi\u00f9 recente) e finisce per utilizzare Hiroe come cavia. Ma con suo grande sgomento la ragazza non riesce a giungere al tanto agognato orgasmo neppure con l'aiuto della macchina, ed il laboratorio esplode lasciando il professore gravemente ferito.\nL'esorcista futanari, cerca d'affrontar il demone intrappolato all'interno del corpo di Hiroe utilizzando un vibratore al fine di farlo fuggire. Dopo esserne uscito viene sigillato in una bambola di gomma gonfiabile gigante."}
{"id": "137441", "revid": "110157", "url": "https://it.wikipedia.org/wiki?curid=137441", "title": "Aldea de San Miguel", "text": "Aldea de San Miguel \u00e8 un comune spagnolo di 219 abitanti situato nella comunit\u00e0 autonoma di Castiglia e Le\u00f3n."}
{"id": "137442", "revid": "767487", "url": "https://it.wikipedia.org/wiki?curid=137442", "title": "Aldea en Cabo", "text": "Aldea en Cabo \u00e8 un comune spagnolo di 186 abitanti situato nella comunit\u00e0 autonoma di Castiglia-La Mancia."}
{"id": "137443", "revid": "767487", "url": "https://it.wikipedia.org/wiki?curid=137443", "title": "Aldealafuente", "text": "Aldealafuente \u00e8 un comune spagnolo di 142 abitanti situato nella comunit\u00e0 autonoma di Castiglia e Le\u00f3n."}
{"id": "137444", "revid": "767487", "url": "https://it.wikipedia.org/wiki?curid=137444", "title": "Aldealcorvo", "text": "Aldealcorvo \u00e8 un comune spagnolo di 24 abitanti situato nella comunit\u00e0 autonoma di Castiglia e Le\u00f3n."}
{"id": "137445", "revid": "110157", "url": "https://it.wikipedia.org/wiki?curid=137445", "title": "Aldealengua", "text": "Aldealengua \u00e8 un comune spagnolo di 555 abitanti situato nella comunit\u00e0 autonoma di Castiglia e Le\u00f3n."}
{"id": "137446", "revid": "767487", "url": "https://it.wikipedia.org/wiki?curid=137446", "title": "Aldealengua de Pedraza", "text": "Aldealengua de Pedraza \u00e8 un comune spagnolo di 93 abitanti situato nella comunit\u00e0 autonoma di Castiglia e Le\u00f3n."}
{"id": "137447", "revid": "767487", "url": "https://it.wikipedia.org/wiki?curid=137447", "title": "Aldealengua de Santa Mar\u00eda", "text": "Aldealengua de Santa Mar\u00eda \u00e8 un comune spagnolo di 71 abitanti situato nella comunit\u00e0 autonoma di Castiglia e Le\u00f3n."}
{"id": "137448", "revid": "767487", "url": "https://it.wikipedia.org/wiki?curid=137448", "title": "Aldealices", "text": "Aldealices \u00e8 un comune spagnolo di 34 abitanti situato nella comunit\u00e0 autonoma di Castiglia e Le\u00f3n."}
{"id": "137449", "revid": "767487", "url": "https://it.wikipedia.org/wiki?curid=137449", "title": "Aldealpozo", "text": "Aldealpozo \u00e8 un comune spagnolo di 31 abitanti situato nella comunit\u00e0 autonoma di Castiglia e Le\u00f3n."}
{"id": "137450", "revid": "110157", "url": "https://it.wikipedia.org/wiki?curid=137450", "title": "Aldealse\u00f1or", "text": "Aldealse\u00f1or \u00e8 un comune spagnolo di 47 abitanti situato nella comunit\u00e0 autonoma di Castiglia e Le\u00f3n.\nNel 2003-2004 la regista Mercedes \u00c1lvarez vi ha girato il documentario El cielo gira."}
{"id": "137451", "revid": "767487", "url": "https://it.wikipedia.org/wiki?curid=137451", "title": "Aldeamayor de San Mart\u00edn", "text": "Aldeamayor de San Mart\u00edn \u00e8 un comune spagnolo di 1.588 abitanti situato nella comunit\u00e0 autonoma di Castiglia e Le\u00f3n."}
{"id": "137452", "revid": "110157", "url": "https://it.wikipedia.org/wiki?curid=137452", "title": "Aldeanueva de Ebro", "text": "Aldeanueva de Ebro \u00e8 un comune spagnolo di 2.424 abitanti situato nella comunit\u00e0 autonoma di La Rioja."}
{"id": "137453", "revid": "110157", "url": "https://it.wikipedia.org/wiki?curid=137453", "title": "Aldeanueva de Figueroa", "text": "Aldeanueva de Figueroa \u00e8 un comune spagnolo di 325 abitanti situato nella comunit\u00e0 autonoma di Castiglia e Le\u00f3n, provincia di Salamanca."}
{"id": "137454", "revid": "110157", "url": "https://it.wikipedia.org/wiki?curid=137454", "title": "Aldeanueva de Guadalajara", "text": "Aldeanueva de Guadalajara \u00e8 un comune spagnolo di 79 abitanti situato nella comunit\u00e0 autonoma di Castiglia-La Mancia."}
{"id": "137455", "revid": "110157", "url": "https://it.wikipedia.org/wiki?curid=137455", "title": "Aldeanueva de la Serrezuela", "text": "Aldeanueva de la Serrezuela \u00e8 un comune spagnolo di 41 abitanti situato nella comunit\u00e0 autonoma di Castiglia e Le\u00f3n."}
{"id": "137456", "revid": "110157", "url": "https://it.wikipedia.org/wiki?curid=137456", "title": "Aldeanueva de la Sierra", "text": "Aldeanueva de la Sierra \u00e8 un comune spagnolo di 121 abitanti situato nella comunit\u00e0 autonoma di Castiglia e Le\u00f3n."}
{"id": "137457", "revid": "110157", "url": "https://it.wikipedia.org/wiki?curid=137457", "title": "Aldeanueva de la Vera", "text": "Aldeanueva de la Vera \u00e8 un comune spagnolo di 2.421 abitanti situato nella comunit\u00e0 autonoma dell'Estremadura."}
{"id": "137458", "revid": "110157", "url": "https://it.wikipedia.org/wiki?curid=137458", "title": "Aldeanueva del Camino", "text": "Aldeanueva del Camino \u00e8 un comune spagnolo di 848 abitanti situato nella comunit\u00e0 autonoma dell'Estremadura."}
{"id": "137466", "revid": "2056951", "url": "https://it.wikipedia.org/wiki?curid=137466", "title": "Johann Pachelbel", "text": "Fu autore di numerose composizioni barocche profane e sacre. \u00c8 famoso per il contributo dato allo sviluppo del preludio corale e della fuga. Sono da ricordare tra le sue opere: il \"Canone e giga in re maggiore per tre violini e basso continuo\", la \"Ciaccona in fa minore\", la \"Toccata in mi minore\", la \"Hexachordum Apollinis\" e le diverse variazioni per tastiera.\nBiografia.\nJohann Pachelbel nacque nel 1653 a Norimberga in una famiglia borghese. Durante la sua giovinezza, ricevette le prime nozioni musicali da Heinrich Schwemmer. Alcuni ritengono che abbia avuto come maestro di musica anche Georg Caspar Wecker, ma questa ipotesi viene considerata improbabile. Le sue biografie, tra le quali bisogna ricordare \"Grundlage einer Ehrenpforte\" (Amburgo 1740), attestano che fin da piccolo Pachelbel mostr\u00f2 grandi doti musicali. Ricevette l'istruzione primaria nell'\"Accademia di San Lorenzo\" e nell'\" Auditorium Aegediano a Norimberga\", per poi diventare studente presso l'\"Universit\u00e0 di Altdorf\", dove venne nominato organista titolare della chiesa di San Lorenzo. Purtroppo, per motivi economici, dovette lasciare l'universit\u00e0 e completare gli studi presso la \"Palestra Poeticum\" a Ratisbona, dove vinse una borsa di studio. Approfitt\u00f2 della facolt\u00e0 concessagli di studiare anche fuori dalla scuola per prendere lezioni dal maestro di musica Kaspar Prentz.\nNel 1673 divent\u00f2 organista nella Cattedrale metropolitana di Santo Stefano a Vienna. Pi\u00f9 tardi, esattamente nel 1677, si trasfer\u00ec ad Eisenach dove divenne organista di cappella del duca di Sassonia-Eisenach, Johan Georg I. Ad Eisenach, citt\u00e0 natale di Johann Sebastian Bach, incontr\u00f2 diversi componenti della famiglia Bach. Fu particolarmente amico di Johann Ambrosius Bach, il quale gli lasci\u00f2 l'incarico di precettore dei suoi figli. A causa della morte di Bernhard II duca della Sassonia-Jena e fratello di Johann Georg I, segu\u00ec un periodo di lutto, durante il quale venne diminuita l'attivit\u00e0 dei musicisti. Quindi Pachelbel si trov\u00f2 costretto ad abbandonare la citt\u00e0 ed andare a Erfurt, dove trov\u00f2 lavoro come organista.\nAd Erfurt l'amicizia con la famiglia Bach continu\u00f2. Difatti fu padrino della figlia di Johann Ambrosius Bach, Johanna Juditha, ed insegn\u00f2 a suonare l'organo a Johann Christoph Bach. Pachelbel rimase per dodici anni a Erfurt dove divenne organista, organaro e compositore. Qui, per contratto, gli erano richiesti annualmente una composizione per vedere i suoi progressi, e dei preludi per le funzioni liturgiche. Durante i suoi soggiorni a Erfurt si spos\u00f2 con Barbara Gabler (1681), dalla quale ebbe un figlio che mor\u00ec insieme alla madre a causa della peste, nel 1683. Dieci mesi pi\u00f9 tardi spos\u00f2 Judith Dr\u00f8mmer, dalla quale ebbe cinque figli e due figlie. Nel 1690 si trasfer\u00ec a Stoccarda ai servizi della duchessa Magdalena Sibylla. Due anni dopo, per\u00f2, fugg\u00ec a causa di una imminente invasione francese a Norimberga. Successivamente, prest\u00f2 servizio come organista presso Gotha. \nNel 1695 torn\u00f2 nella sua citt\u00e0 natale di Norimberga, dove fu organista nella chiesa di San Sebaldo, succedendo al defunto Georg Caspar Wecker. Mor\u00ec a Norimberga all'et\u00e0 di 52 anni il 3 marzo 1706.\nStile musicale.\nNello stile di Pachelbel la cantabilit\u00e0 delle melodie e la semplicit\u00e0 armonica sono segno della sua vicinanza allo stile italiano, che lui conobbe grazie agli insegnamenti di Kaspar Kerll, a sua volta molto influenzato dagli artisti italiani, in particolar modo da Giacomo Carissimi. Nelle sue toccate si pu\u00f2 notare uno stile semplice e uniforme, che diventa raffinato, lieto e vivace nelle fughe.\nTuttavia il suo stile, se pure non ha avuto una notevole influenza sui maggiori compositori del tardo Barocco, ha lasciato tracce nelle opere dei suoi allievi, in particolare quelle di Johann Christoph Bach (e, tramite lui, sui primi corali del fratello minore, Johann Sebastian), Johann Heinrich Buttstett, Andreas Nicolaus Vetter, Johann Gottfried Walther (venne definito il \"secondo Pachelbel\" ) e sui due figli, Wilhelm Hieronymus e Karl Theodor.\nOpere.\nDurante la sua vita. Pachelbel era maggiormente noto come compositore di musica organistica. Difatti scrisse pi\u00f9 di duecento composizioni per questo strumento, sia sacre sia profane, ed esplor\u00f2 la maggior parte degli stili che esistevano in quel periodo. Pachelbel compose anche brani per voci: un centinaio di queste opere sono arrivate a noi. Inoltre abbiamo di lui un paio di brani di musica da camera, anche se, probabilmente, ne compose molti di pi\u00f9, in particolare mentre prestava servizio alla corte ad Eisenach e Stoccarda.\nTra i vari manoscritti che sono stati persi prima e durante la seconda guerra mondiale bisogna ricordare il manoscritto Neumeister e la cosiddetta intavolatura di Weimar del 1704 che forniscono preziose informazioni sulla scuola di Pachelbel, anche se non contengono brani che possano essere sicuramente attribuiti a lui.\nAttualmente non esiste un sistema di catalogazione standard per le opere di Pachelbel: sono utilizzati diversi cataloghi, da Antoine Bouchard (numeri POP, organo solista), Jean M. Perreault (numeri P, attualmente il catalogo pi\u00f9 completo, organizzato in ordine alfabetico), Hideo Tsukamoto (numeri T, L per le opere perdute, organizzate tematicamente) e Kathryn Jane Welter (numeri di PC).\nBrani per organo e clavicembalo.\nGran parte delle partiture di Pachelbel per organo sono relativamente semplici e la maggior parte senza l'uso del pedale. Questo perch\u00e9 la tradizione organistica del sud Germania non approvava l'uso di grandi organi (massimo due manuali), a differenza del nord Germania.\nDi Pachelbel abbiamo solo due i brani per organo che sono stati pubblicati e distribuiti durante la sua vita: \"Musikalische Sterbens-Gedancken\" (Pensieri musicali sulla morte (Erfurt, 1683) - una serie di variazioni corali in memoria della moglie e del figlio morti durante il periodo della peste), e \"Acht Chor\u00e4le\" (Norimberga, 1693).\nPer clavicembalo compose delle suite (1863), che per la sequenza delle tonalit\u00e0 in cui furono scritte (Do maggiore, Do minore, Re maggiore, Re minore, Mi maggiore, Mi minore, Fa maggiore, Fa minore, Sol maggiore, Sol minore, La bemolle maggiore, La maggiore, La minore, Si bemolle maggiore, Si minore) si possono considerare precursori de \"Il clavicembalo ben temperato\" di Johann Sebastian Bach.\nCorali.\nI Corali di Pachelbel costituiscono quasi la met\u00e0 delle opere per organo da lui composte arrivate sino a noi. Nei suoi corali, Pachelbel usa, pi\u00f9 frequentemente, il cantus firmus e la fuga corale, talvolta anche unendoli insieme - e queste \u00e8 una sua innovazione - nello stesso corale, in modo che a una fuga segua il cantus firmus a tre o quattro voci.\nFughe.\nPachelbel scrisse pi\u00f9 di cento fughe su temi liberi. Queste rientrano in due categorie: circa 30 fughe sono libere e le restanti 90 sono le cosiddette \"Fughe Magnificat\". Dato il numero di fughe da lui composte, e la straordinaria variet\u00e0 di soggetti usati, Pachelbel viene considerato uno dei compositori pi\u00f9 importanti per l'evoluzione della forma. \u00c8 stato anche il primo compositore ad abbinare una fuga con un preludio o una toccata, tecnica che sar\u00e0 adottata dai compositori successivi tra i quali Johann Sebastian Bach. Per quanto riguarda le \"Fughe Magnificat\", esse sono state composte durante gli ultimi anni di vita a Norimberga e non hanno una posizione esatta nelle funzioni liturgiche.\nToccate e Preludi.\nLe toccate di Pachelbel sono caratterizzate da passaggi virtuosistici di una o di entrambe le mani sopra le note sostenute del pedale. Molte di queste toccate esplorano ogni singolo motivo melodico, ma in seguito le opere sono scritte in uno stile semplice in cui due voci interagiscono sulle note sostenute del pedale. Quasi tutti i preludi di Pachelbel apparentemente sembrano delle toccate, ma sono in realt\u00e0 molto pi\u00f9 brevi rispetto ad esse.\nCiaccone e variazioni.\nPachelbel compose sei ciaccone (secondo altri sette, ma \u00e8 un'attribuzione ancora in discussione), nove variazioni corali e dodici arie con variazioni (anche qui sembra che ce ne siano altre, ma l'ipotesi non \u00e8 sicura). Le sei ciaccone si distaccano dallo stile precedente, in quanto sono prive di danza, ma arricchite di densit\u00e0 contrappuntistica. Tre delle nove variazioni corali (\"Christus, der ist mein Leben\", corale e 12 variazioni, in Sol maggiore, \"Alle Menschen m\u00fcssen sterben\", corale e 8 variazioni, in Re maggiore e \"Herzlich tut mich verlangen\", corale e 7 variazioni in Do maggiore) le troviamo nell'opera Musicalische Sterbens-Gedanken (trad:\"Pensieri musicali sulla morte\", 1863). Sei delle arie con variazioni (\"Aria prima\" con sei variazioni in Re minore, \"Aria secunda\" con cinque variazioni in Mi minore, \"Aria tertia\" con sei variazioni in Fa maggiore, \"Aria quarta\" con sei variazioni in Sol minore, \"Aria quinta\" con sei variazioni in La minore, \"Aria Sexta (Aria Sebaldina)\" con otto variazioni in Fa minore) sono contenute nel \"Hexachordum Apollinis\" (trad:\"l'esacordo di Apollo\").\nFantasie.\nPachelbel compose sei fantasie, anche se altri attestano essere sette. Le fantasie pi\u00f9 importanti sono dolci ma con passaggi difficili per entrambe le mani e con molte alterazioni, e anche molto simili ad alcuni brani di Girolamo Frescobaldi e di Giovanni de Macque."}
{"id": "137467", "revid": "287204", "url": "https://it.wikipedia.org/wiki?curid=137467", "title": "Campionati del mondo di atletica leggera 2005", "text": "I Campionati del mondo di atletica leggera 2005 (in inglese \"10th IAAF World Championships in Athletics\") sono stati la 10\u00aa edizione dei Campionati del mondo di atletica leggera. La competizione si \u00e8 svolta dal 6 al 14 agosto presso l'Olympiastadion di Helsinki, in Finlandia.\nA partire da questa edizione viene introdotta anche in campo femminile la gara dei 3000 metri siepi."}
{"id": "137469", "revid": "110157", "url": "https://it.wikipedia.org/wiki?curid=137469", "title": "Benzenschwil", "text": "Benzenschwil (toponimo tedesco) \u00e8 una frazione di 548 abitanti del comune svizzero di Merenschwand, nel Canton Argovia (distretto di Muri).\nStoria.\nGi\u00e0 comune autonomo istituito nel 1813 per scorporo dal comune di Merenschwand, 2012 \u00e8 stato nuovamente aggregato a Merenschwand.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBenzenschwil \u00e8 servito dall'omonima stazione sulla ferrovia Aarau-Rotkreuz (linea S26 della rete celere dell'Argovia)."}
{"id": "137474", "revid": "110157", "url": "https://it.wikipedia.org/wiki?curid=137474", "title": "Merenschwand", "text": "Merenschwand (toponimo tedesco) \u00e8 un comune svizzero di 3\u00a0474 abitanti del Canton Argovia, nel distretto di Muri.\nStoria.\nDal territorio di Merenschwand furono scorporate le localit\u00e0 di M\u00fchlau (1810) e Benzenschwil (1813), divenute comuni autonomi, e di Kestenberg e Schoren, aggregate a M\u00fchlau (1878); 2012 Benzenschwil \u00e8 stato nuovamente aggregata a Merenschwand.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMerenschwand \u00e8 servito dalla stazione di Benzenschwil sulla ferrovia Aarau-Rotkreuz (linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137476", "revid": "124017552", "url": "https://it.wikipedia.org/wiki?curid=137476", "title": "Jason Everman", "text": "Biografia.\nJason entr\u00f2 a far parte dei Nirvana nel 1989 come secondo chitarrista ma venne cacciato poco dopo per i suoi gusti musicali, pi\u00f9 tendenti al metal. \u00c8 per\u00f2 merito suo se i Nirvana riuscirono a pubblicare \"Bleach\", visto che pag\u00f2 606.17$ di costi di registrazione, e fu anche per questo che venne inserito nei crediti dell'album.\nDopo l'esperienza con i Nirvana, sostitu\u00ec il bassista dei Soundgarden Hiro Yamamoto nel 1990, registrando una cover dei Beatles, \"Come Together\". Dopo il tour statunitense, Jason venne cacciato dai Soundgarden per la sua abitudine di distruggere il proprio strumento quasi ad ogni concerto.\nL'ultimo gruppo di alto livello in cui suon\u00f2 furono i Mind Funk, con cui prese parte al Roskilde Festival nel 1992.\nNel settembre del 1994 si arruol\u00f2 nell'esercito statunitense, andando a combattere nella guerra afghana. Congedato per anzianit\u00e0 nel 2006, si iscrive alla Columbia University dove si laurea in filosofia."}
{"id": "137477", "revid": "287204", "url": "https://it.wikipedia.org/wiki?curid=137477", "title": "Rover", "text": ""}
{"id": "137479", "revid": "125948773", "url": "https://it.wikipedia.org/wiki?curid=137479", "title": "Riviera del Brenta", "text": "La Riviera del Brenta \u00e8 un'area urbana della citt\u00e0 metropolitana di Venezia che si estende lungo le rive del Naviglio del Brenta. \u00c8 l'antico alveo naturale del fiume Brenta: si dirama da quest'ultimo all'altezza di Stra e, scorrendo sostanzialmente da ovest a est, sfocia nella laguna di Venezia presso Fusina. Si tratta di una zona di elevato valore storico-paesaggistico per la presenza di numerose ville venete. Vi sono compresi i centri abitati di Stra, Fiesso d'Artico, Dolo, Mira, Oriago e Malcontenta.\nIn senso pi\u00f9 ampio, per Riviera del Brenta si intende tutto l'ex mandamento di Dolo, comprendente i comuni di Campagna Lupia, Campolongo Maggiore, Camponogara, Dolo, Fiesso d'Artico, Foss\u00f2, Mira, Pianiga, Stra e Vigonovo. Rappresenta, insieme al Miranese, uno dei due comprensori dell'area centrale della citt\u00e0 metropolitana. Quattro dei dieci comuni sono oggi uniti nell\"'Unione dei Comuni della Citt\u00e0 della Riviera del Brenta\".\nGeografia fisica.\nIl centro della Riviera, sia dal punto di vista geografico che per i servizi offerti, \u00e8 la cittadina di Dolo, dove hanno sede l'ospedale, le scuole secondarie di secondo grado, nonch\u00e9 il giudice di pace; fino al 2013 vi \u00e8 stata anche una sezione distaccata del Tribunale di Venezia, ora soppressa insieme a tutti i piccoli tribunali.\nIl comune pi\u00f9 popoloso \u00e8 invece, di gran lunga, quello di Mira (nacque nel 1867 dalla fusione dei tre comuni di Gambarare, Mira e Oriago): con i suoi quasi abitanti, ospita il 30% della popolazione complessiva del mandamento.\nStoria.\nIl corso d'acqua del Naviglio rivest\u00ec un importante ruolo come via di comunicazione tra la laguna di Venezia e il padovano.\nL'area \u00e8 caratterizzata dalla presenza di moltissime ville, costruite nel periodo della Serenissima Repubblica tra il XVI e il XVIII secolo dalle famiglie patrizie veneziane, che testimoniano la potenza aristocratica dell'epoca. A quell'epoca la Riviera veniva raggiunta solo spostandosi in barca, mentre le strade attuali sono state costruite successivamente.\nI nobili veneti venivano trasportati sul fiume da un battello chiamato burchiello trainato dalle rive da uomini, buoi o cavalli, mentre le merci erano trasportate da barche chiamate \"Burci\". Ancora oggi la crociera lungo la Riviera del Brenta costituisce un'attrattiva turistica.\nTrasporti su ferro e per via d'acqua.\nAccanto alla tradizionale navigazione fluviale, fra il 1885 e il 1954 la riviera del Brenta fu fortemente caratterizzata dalla presenza del binario e dei convogli della tranvia Padova-Malcontenta-Fusina, gestita dalla Societ\u00e0 delle Guidovie Centrali Venete (gruppo Societ\u00e0 Veneta); giunti a Malcontenta i treni potevano proseguire per la stazione ferroviaria di Mestre o per Fusina, dove trovavano coincidenza con i battelli per Venezia gestiti dalla Societ\u00e0 Veneta Lagunare, anch'essa controllata dalla Societ\u00e0 Veneta, dando vita ad un sistema di trasporti integrato che proprio nella riviera vedeva la sua struttura principale.\nTutt'oggi il Naviglio Brenta che iniziando da Padova fino a Fusina (VE) attraversa la Riviera del Brenta. Cinque conche di navigazione, dieci ponti mobili e oltre 30 km di navigazione rendono questo percorso fluviale il pi\u00f9 interessante d'Europa. Decine di migliaia di passeggeri ogni anno navigano queste meravigliose acque. Per ogni informazione sulla navigazione turistica si pu\u00f2 contattare l'ufficio informazioni di Mira, presso Villa Widmann / San Servolo Servizi Metropolitani di Venezia aperta marted\u00ec\u2014domenica 10.00\u201313.00 e 13.30\u201316.30 Via Nazionale 420, Mira (VE) Tel. + 39 041 424973 Fax. +39 041 4266560\nEconomia.\nPunto focale dell'economia della zona della Riviera del Brenta \u00e8 l'industria calzaturiera (nata come conseguenza della crisi agraria del fine ottocento). Lo sviluppo di quest'industria si ha con la passione di Giovanni Luigi Voltan (1873-1941) che sfocia in un grande disegno imprenditoriale. Prima del figlio Giovanni, gi\u00e0 il padre Carlo aveva intrapreso l'attivit\u00e0 con l'apertura di diverse botteghe nella zona di Padova e Venezia. Giovanni Luigi viene a conoscenza delle moderne tecniche di lavorazione durante la sua permanenza a Boston, negli Stati Uniti. Al ritorno dal viaggio porta con s\u00e9 nuovi macchinari, introducendo un sistema produttivo meccanizzato che permette di abbattere i costi e aumentare i volumi di produzione, ottenendo un vantaggio competitivo rispetto agli altri calzaturifici italiani. Il salto dimensionale per l'azienda Voltan si ha nel 1904 essa assume un profilo industriale (stabilimento di 8000 m\u00b2, 400-500 operai occupati e produzione di 1000 paia di scarpe al giorno), diventando un punto di riferimento a livello nazionale. Negli anni, accanto ad una meccanizzazione dei processi produttivi, si sviluppa anche una rete distributiva diretta, eliminando i passaggi intermedi, con una riduzione dei prezzi fino al quaranta per cento. Un'altra personalit\u00e0 importante nel distretto della calzatura della riviera del Brenta \u00e8 Narciso Rossi, il quale usc\u00ec dal calzaturificio Voltan per fondare insieme ad altri colleghi un'azienda propria. Negli anni, grazie soprattutto al contributo di Luigi, figlio di Narciso, l'impresa si sviluppa divenendo uno dei maggiori attori nel settore della calzatura di lusso da donna.\nLe ville venete.\nDi seguito vengono indicate alcune delle principali ville venete della Riviera, suddivise per comune di appartenenza.\nLa \"Citt\u00e0 della Riviera del Brenta\".\nCon la denominazione Citt\u00e0 della Riviera del Brenta si intende l'unione dei comuni di Campagna Lupia, Dolo, Fiesso d'Artico e Foss\u00f2.\nL'unione ha sede a Dolo; fu costituita nel 2002 dai comuni di Dolo e Fiesso d'Artico.\nCompetenze.\nSono affidate all'unione dei comuni tutte le competenze amministrative concernenti la gestione unitaria delle funzioni e dei servizi sottoelencati:\nIl trasferimento all'unione di ulteriori funzioni e servizi avverr\u00e0 a seguito di apposita delibera dei rispettivi consigli comunali.\nOrgani.\nSono organi dell'Unione:\nIl Consiglio dell'Unione \u00e8 composto dai sindaci e da un massimo di 3 consiglieri per ciascuno dei comuni partecipanti all'unione, eletti dai rispettivi consigli al proprio interno.\nLa presidenza dell'Unione, per una durata pari ad un esercizio finanziario, compete a turno a ciascuno dei sindaci dei comuni associati. In caso di assenza o impedimento del Presidente, le funzioni sono esercitate dal Vice Presidente, che \u00e8 il sindaco che secondo turnazione prender\u00e0 l'incarico l'anno successivo.\nLa Giunta dell'Unione \u00e8 composta dai sindaci dei comuni associati."}
{"id": "137484", "revid": "121402593", "url": "https://it.wikipedia.org/wiki?curid=137484", "title": "Nomi in codice Microsoft", "text": "Questa voce riporta l'elenco dei nomi in codice dati da Microsoft ai propri prodotti durante la fase di sviluppo, prima che per questi prodotti sia scelto o comunicato il nome definitivo. Molti di questi prodotti (specialmente nuove versioni di Windows) sono di notevole importanza per la comunit\u00e0 informatica, e pertanto questi termini sono spesso utilizzati in discussioni prima del lancio ufficiale. Microsoft usualmente non annuncia il nome definitivo fino a poco prima che il prodotto sia disponibile al pubblico."}
{"id": "137488", "revid": "110157", "url": "https://it.wikipedia.org/wiki?curid=137488", "title": "Aristau", "text": "Aristau (toponimo tedesco) \u00e8 un comune svizzero di 1\u00a0433 abitanti del Canton Argovia, nel distretto di Muri.\nStoria.\nIl comune di Aristau \u00e8 stato istituito nel 1816 per scorporo da quello di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137497", "revid": "767487", "url": "https://it.wikipedia.org/wiki?curid=137497", "title": "Riso amaro", "text": "Riso amaro \u00e8 un film del 1949 diretto da Giuseppe De Santis.\nFu presentato in concorso al 3\u00ba Festival di Cannes. Ha ricevuto una candidatura ai Premi Oscar 1951 per il miglior soggetto. \u00c8 stato selezionato tra i 100 film italiani da salvare.\nTrama.\nLa vicenda inizia nel maggio 1948. Nel Settentrione d'Italia, alla stazione ferroviaria di Torino, le lavoratrici stagionali, giunte da tutta Italia, aspettano il treno per Vercelli: \u00e8 la stagione per la semina del riso nelle risaie. Qui, due poliziotti in borghese devono arrestare Walter Granata, un pregiudicato che riesce per\u00f2 a fuggire. Inseguito dagli agenti, Walter incontra sul binario la sua amante/complice Francesca, si nasconde tra le mondine e sfugge nuovamente malgrado i poliziotti alle calcagna. Sul treno, Francesca, che per sfuggire alle forze dell'ordine s'\u00e8 mescolata alle mondine, \u00e8 avvicinata da Silvana Meliga, veterana della stagione, che s'interessa con un \u201ccaporale\u201d perch\u00e9 lavori come \"irregolare\" senza contratto. All'arrivo nella cascina, le donne sono ospitate nelle camerate lasciate libere dai militari di leva ivi acquartierati. Il sergente Marco Galli rimane colpito dalla bellezza di Silvana.\nLe due donne sono attratte dal fascino genuino del giovane militare. Silvana controlla Francesca, intuendo che questa nasconda qualcosa e, approfittando dell'assenza, trafuga un involto nascosto nel suo pagliericcio. Gi\u00e0 dal primo giorno nascono attriti col padrone, che decide quindi di rimandare a casa le irregolari senza contratto. Un'impavida Francesca - che deve recuperare ci\u00f2 che Silvana le ha trafugato - convince le altre irregolari a resistere con lei. Secondo il caporale, le irregolari potranno essere assunte solo dimostrando di lavorare meglio delle mondine regolarmente impiegate: si scatena una lotta fisica per piantare nei campi pi\u00f9 piantine di riso, con le \"crumire\" in vantaggio. Anche Silvana aizza le colleghe con questo epiteto insultante contro le lavoratrici irregolari, in una battaglia declamata anche in canti ritmati. In risaia inizia una zuffa: Francesca, additata come responsabile, \u00e8 inseguita e deve fuggire. Il sergente Marco, di passaggio, riesce a fermare questa guerra tra poveri: fa ragionare le donne placando gli animi. Le mondariso, rendendosi conto di avere tutte bisogno di guadagnare denaro e lavorare, s'uniscono e vanno a parlare col padrone per fare ingaggiare anche le irregolari. Silvana accusa Francesca, davanti a Marco, d'essere la ladra della collana milionaria di cui scrivono i giornali, sottratta in un albergo di Torino; invece di denunciarla, Marco la lascia andare. Adesso le due donne sono legate da un segreto. Pentita, Silvana diventa amica di Francesca e si fa raccontare la sua vita sfortunata: rimasta incinta di Walter, ha dovuto mantenerlo lavorando come domestica in casa di padroni ricchi. \u00c8 a loro che ha rubato la collana. La sera, dopo il duro lavoro nei campi, le mondine scavalcano il muro di cinta per andare a ballare nel bosco. Francesca le segue e scopre che sono tutte in cerchio, insieme a braccianti e militari, a guardare Silvana che balla il \"boogie-woogie\". Silvana ha di nuovo sottratto la collana e la porta al collo. Improvvisamente compare Walter: Francesca l'accusa d'imprudenza, ma lui rimane affascinato da Silvana e balla con lei. Sopraggiunge Marco che, vedendo il monile al collo di Silvana, arrabbiato, glielo strappa di dosso. Marco e Walter s'azzuffano, ma il sergente ha la meglio. Francesca trattiene Walter che sfodera il coltello contro Marco. A quel punto egli le rivela che il gioiello \u00e8 solo una copia dell'originale: tutti i giornali hanno riportato la notizia. Walter si nasconde nel magazzino del riso, dove Francesca gli porta una parte della propria razione. Ma Silvana l'ha spiata. Walter sorprende dei ladruncoli: propone loro di fare un colpo portando via tonnellate di riso coi camion che verranno a riprendere le mondine. Francesca subodora qualcosa e, grazie all'influenza di Marco, il suo interesse per Walter inizia a scemare.\nInizia a piovere: il lavoro s'interrompe, le mondine rimangono nelle camerate. Ogni giorno fermo non viene pagato. Dopo avere spiato Francesca, Silvana s'introduce nel magazzino, dove incontra Walter. L'uomo le parla della possibilit\u00e0 di un'altra vita insieme nella quale non serve lavorare, lei si lascia tentare ma non gli si concede. La pioggia giunge al sesto giorno: le mondine esasperate decidono d'andare comunque in risaia e riprendono a lavorare sotto il tempo inclemente. Tutte cercano Silvana, ma la ragazza ha incontrato Walter che, dopo avere alzato le mani su di lei, la violenta ai piedi d'un albero. Silvana \u00e8 completamente succube di Walter; l'uomo le dice d'amarla in presenza di Francesca, che s'\u00e8 invece liberata dalla sua nefasta influenza e capisce che l'uomo sta tramando qualcosa. Intanto i quaranta giorni dalla stagione della monda sono terminati: alla cascina s'organizza una festa danzante d'addio. \u00c8 questo momento di confusione che Walter ha scelto per portare a termine il colpo, ma ha bisogno della complicit\u00e0 di Silvana. Le chiede di aprire le rogge che portano acqua alle risaie per allagare i campi e distogliere l'attenzione dal magazzino. Come pegno d'amore le regala la collana: Silvana non sa ancora che \u00e8 falsa. \u00c8 la sera della festa: le mondine proclamano Silvana \"Miss Mondina 1948\", ma subito dopo lei si dilegua per andare ad aprire le rogge. L'acqua irrompe nei campi, si diffonde l'allarme e tutti accorrono attraverso le risaie allagate per chiudere le saracinesche e ricostruire a mano gli argini. Intanto, Walter e complici sono al magazzino a riempire i camion di riso. Francesca ha subodorato la trama: quando Silvana scompare dalla festa, la segue nelle risaie. Qui incontra Marco fresco di congedo che torna a casa dopo il servizio militare. Gli chiede aiuto, ma lui cede solo quando si rende conto del grande pericolo per le coltivazioni. Nella cascina i ladri partono coi camion pieni. Walter e Silvana si nascondono nella macelleria della cascina, dove Marco e Francesca li seguono. Entrambi gli uomini sono armati: Marco viene ferito alla spalla da un coltello e Walter da un proiettile nel fianco. Silvana impugna in lacrime una pistola, Walter l'incita a sparare. Francesca l'affronta e le rivela che la collana \u00e8 falsa: Silvana, disperata, spara a Walter, poi s'arrampica sulla torre predisposta per il ballo gettandosi quindi nel vuoto. La mattina seguente, come estremo omaggio, le mondine in partenza spargono un pugno di riso sul corpo di Silvana fino a ricoprirlo. Marco se ne va con Francesca: per loro inizia una nuova vita.\nProduzione.\nL'idea del film venne a Giuseppe De Santis nel 1947 quando, tornando da Parigi dove aveva presentato \"Caccia tragica\", si trov\u00f2 nella stazione di Torino in attesa della coincidenza per Roma. Cominci\u00f2 a sentire dei canti e scopr\u00ec che c'erano delle mondine che tornavano dalla risaia, De Santis ne rimase affascinato.\nDe Santis era alla ricerca di una \"Rita Hayworth italiana\", Silvana Mangano si present\u00f2 ad un'audizione con un trucco e un abbigliamento eccessivi, tutto l'opposto di quello che il regista aveva in mente per la protagonista, ruolo per il quale era ancora indeciso su Lucia Bos\u00e8. Un giorno incontr\u00f2 casualmente la Mangano per le vie di Roma, la vide vestita in un modo modesto, senza trucco e con i capelli bagnati dalla pioggia, rimanendo a parlarci per circa mezz'ora. In seguito la convoc\u00f2, le fece fare un provino e venne scritturata; De Santis riusc\u00ec a fatica a convincere la Lux Film e Dino De Laurentiis che invece volevano un'attrice pi\u00f9 affermata. Per la realizzazione del film, gli autori si rivolsero al direttore dell'\"Unit\u00e0\" che present\u00f2 loro Raf Vallone, allora giovane giornalista, e decisero di farlo recitare.\nIl film cost\u00f2 70 milioni di lire. Le riprese si svolsero nelle campagne vercellesi, pi\u00f9 precisamente nella Cascina Veneria (comune di Lignana) e nella Tenuta Selve (Salasco). Molti esterni sono girati presso la Cascina Selve di Salasco, tra cui la parte iniziale con l'arrivo delle mondine sugli autocarri (si notano un camioncino Fiat 1100 ELR e un Lancia 3 RO)\nAccoglienza.\n\"Riso amaro\", distribuito nel circuito cinematografico il 21 settembre 1949, fu il primo film neorealista ad avere successo di pubblico nelle sale italiane. Fu un grande successo anche in Francia con 3.118.642 spettatori.\nPromozione.\nLa realizzazione dei manifesti del film, per l'Italia, fu affidata ai pittori cartellonisti Averardo Ciriello e Carlantonio Longi.\nDoppiaggio.\nNe esiste una versione doppiata in inglese dove la voce della protagonista \u00e8 di Bettina Dickson. Anche nella versione italiana Silvana Mangano non recita con la sua voce, se ne sconosce il motivo, bens\u00ec con quella di Lydia Simoneschi (che aveva gi\u00e0 doppiato la Mangano nel film \"Il lupo della Sila\" e che continuer\u00e0 ancora a doppiarla in otto film successivi), mentre per le scene di canto la Mangano utilizza la propria voce."}
{"id": "137498", "revid": "1442080", "url": "https://it.wikipedia.org/wiki?curid=137498", "title": "Michele Posa", "text": "Biografia.\nDiplomato perito capotecnico con specializzazione in elettronica industriale, ha iniziato la sua carriera nel 1994, all'et\u00e0 di diciotto anni, nella redazione della Gazzetta di Lecco e Provincia e come collaboratore saltuario dell'emittente TeleUnica. Nell'estate del 2000 ha partecipato ad alcuni provini per entrare a far parte della redazione sportiva del gruppo Stream e nel mese di settembre \u00e8 stato assunto dall'azienda milanese insieme a Luca Franchini, diventando commentatore per i programmi televisivi della World Championship Wrestling. Nel 2003 la coppia \u00e8 confluita nella redazione di Sky, che si era da poco fusa con Stream, e ha iniziato a commentare la WWE sui canali di \"Sky Sport\".\nIl 16 aprile 2007, in occasione della prima puntata di \"Raw\" sul territorio italiano al Mediolanum Forum di Milano, hanno svolto la telecronaca dello show a bordo ring, affiancando Jerry \"The King\" Lawler e Jim Ross. Il 29 marzo 2015, a \"WrestleMania 31\", hanno commentato dal vivo la loro prima edizione dello \"Showcase of the Immortals\" al Levi's Stadium di Santa Clara (California); la cosa si \u00e8 poi ripetuta anche per \"WrestleMania 32\" ad Arlington (Texas) e per \"WrestleMania 34\" a New Orl\u00e9ans (Louisiana).\nIl 1\u00ba luglio 2020, in seguito all'acquisto dei diritti della WWE del gruppo Discovery, i due hanno lasciato Sky dopo 17 anni, passando a commentare il wrestling su DMAX."}
{"id": "137500", "revid": "466539", "url": "https://it.wikipedia.org/wiki?curid=137500", "title": "Muri", "text": "Muri (toponimo tedesco; ) \u00e8 un comune svizzero di 7\u00a0761 abitanti del Canton Argovia, nel distretto di Muri del quale \u00e8 capoluogo.\nStoria.\nIl comune di Muri \u00e8 stato istituito nel 1816 con la fusione di quattro delle comunit\u00e0 di villaggio dell'antico circolo di Muri; Aristau costitu\u00ec invece un nuovo comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMuri \u00e8 servito dall'omonima stazione sulla ferrovia Aarau-Rotkreuz (linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137505", "revid": "1705737", "url": "https://it.wikipedia.org/wiki?curid=137505", "title": "Lingua udmurta", "text": "La lingua udmurta o udmurto (nome nativo \u0423\u0434\u043c\u0443\u0440\u0442 \u043a\u044b\u043b, \"Udmurt kyl\"; in russo \u0443\u0434\u043c\u0443\u0440\u0442\u0441\u043a\u0438\u0439 \u044f\u0437\u044b\u043a, \"udmurtskij jazyk\"), chiamata anche votiaco, \u00e8 una lingua uralica parlata in Russia.\nDistribuzione geografica.\nSecondo l'edizione 2013 di \"Ethnologue\", nel 2010 furono censiti 324.000 locutori di udmurto in Russia, stanziati principalmente nella repubblica di Udmurtia. Complessivamente, i locutori sono stimati in 339.800.\nClassificazione.\nL'udmurto appartiene alle lingue permiche.\nSistema di scrittura.\nPer la scrittura vengono usati l'alfabeto cirillico e l'alfabeto latino."}
{"id": "137507", "revid": "834", "url": "https://it.wikipedia.org/wiki?curid=137507", "title": "Udmurt", "text": ""}
{"id": "137508", "revid": "834", "url": "https://it.wikipedia.org/wiki?curid=137508", "title": "Votiaco", "text": ""}
{"id": "137509", "revid": "339392", "url": "https://it.wikipedia.org/wiki?curid=137509", "title": "Lingua votiaca", "text": ""}
{"id": "137511", "revid": "110157", "url": "https://it.wikipedia.org/wiki?curid=137511", "title": "Obfelden", "text": "Obfelden (toponimo tedesco) \u00e8 un comune svizzero di 5\u00a0131 abitanti del Canton Zurigo, nel distretto di Affoltern.\nStoria.\nIl comune di Obfelden \u00e8 stato istituito nel 1847 con l'unione delle localit\u00e0 (\"Zivilgemeinde\") di Bickwil, Oberlunnern, Toussen, Unterlunnern e Wolsen, fino ad allora frazioni di Ottenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137513", "revid": "111758506", "url": "https://it.wikipedia.org/wiki?curid=137513", "title": "Lingua permiaca", "text": "La lingua permiaca \u00e8 una lingua uralica parlata in Russia, nel circondario dei Komi-Permiacchi.\nDistribuzione geografica.\nNel 2010 furono censiti 63.106 locutori di permiaco in Russia, stanziati principalmente nel circondario dei Komi-Permiacchi.\nClassificazione.\nIl permico appartiene alle lingue permiche. Secondo lo standard ISO 639-3, \u00e8 uno dei due idiomi membri della lingua komi, assieme alla lingua siriena.\nSistema di scrittura.\nPer la scrittura viene utilizzato l'alfabeto cirillico. In passato, negli anni 1930 e 1940, era in uso l'alfabeto latino.\nL'alfabeto \u00e8 cos\u00ec composto: \u0410\u0430 \u0411\u0431 \u0412\u0432 \u0413\u0433 \u0414\u0434 \u0415\u0435 \u0401\u0451 \u0416\u0436 \u0417\u0437 \u0418\u0438 \u0406\u0456 \u0419\u0439 \u041a\u043a \u041b\u043b \u041c\u043c \u041d\u043d \u041e\u043e \u04e6\u04e7 \u041f\u043f \u0420\u0440 \u0421\u0441 \u0422\u0442 \u0423\u0443 \u0424\u0444 \u0425\u0445 \u0426\u0446 \u0427\u0447 \u0428\u0448 \u0429\u0449 \u042a\u044a \u042b\u044b \u042c\u044c \u042d\u044d \u042e\u044e \u042f\u044f."}
{"id": "137514", "revid": "12331", "url": "https://it.wikipedia.org/wiki?curid=137514", "title": "Permiaco", "text": ""}
{"id": "137515", "revid": "339392", "url": "https://it.wikipedia.org/wiki?curid=137515", "title": "Esplora risorse", "text": ""}
{"id": "137516", "revid": "277118", "url": "https://it.wikipedia.org/wiki?curid=137516", "title": "Esplora file", "text": "Esplora file (in inglese: \"File explorer\") \u00e8 la shell e l'applicazione di gestione file adottata dal sistema operativo Windows di Microsoft a partire da Windows 95. Esso fornisce un'interfaccia utente grafica per l'accesso/navigazione ai file system montati sul proprio dispositivo. Il nome del suo processo \u00e8 explorer.exe.\nPresenta molti elementi dell'interfaccia utente sullo schermo come la barra delle applicazioni e il desktop. Il controllo del computer \u00e8 possibile senza Windows Explorer in esecuzione (ad esempio, il comando File | Esegui in Gestione attivit\u00e0 su versioni di Windows derivate da NT funzioner\u00e0 senza di esso, cos\u00ec come i comandi digitati in una finestra del prompt dei comandi).\nIn italiano il termine fu inizialmente tradotto in Gestione risorse; a partire da Windows 98 fu cambiato in Esplora risorse per poi arrivare con il nome Esplora file da Windows 8 in su.\nDescrizione.\n\"Explorer\" ha costituito un'innovazione di Windows 95, rispetto alle versioni precedenti del sistema operativo che disponevano di una shell molto rudimentale.\nDi fatto le funzioni di shell erano compiute da tre distinti eseguibili:\nInoltre non era disponibile una \"scrivania\" (fu mantenuto l'originale nome inglese \"desktop\" nelle versioni italiane) in senso moderno.\nExplorer \u00e8 caratterizzato da quattro elementi fondamentali: il \"Desktop\", le \"finestre del file system\", la \"Barra delle applicazioni\" con il \"pulsante Start\".\nIl desktop.\nFino alla versione 3.1, il \"desktop\" di Windows non era altro che l'area di schermo non occupata da altre finestre, e poteva contenere solo le icone dei programmi minimizzati (ridotti ad icona). Non era quindi possibile utilizzare il desktop per salvare file o per depositare le icone dei programmi installati nel computer. Altri sistemi operativi, tra cui quello del Macintosh e OS/2, disponevano gi\u00e0 da tempo di queste caratteristiche.\nCon l'avvento di Windows 95, il desktop ha acquisito la possibilit\u00e0 di contenere file e collegamenti, ed inoltre funge da nodo di partenza (\"root\") della gerarchia di oggetti (albero o \"tree\") del sistema operativo: contiene infatti gli oggetti \"Risorse del computer\" (che contiene il file system), \"Risorse di rete\" ed il \"Cestino\".\nFinestre del file system.\nPer ogni partizione o cartella del file system \u00e8 possibile aprire una finestra, che conterr\u00e0 a sua volta le icone dei file e delle cartelle sottostanti. \u00c8 anche possibile utilizzare una vista ad albero del file system, in maniera analoga al programma \"File manager\". Con la stessa interfaccia \u00e8 possibile visualizzare alcune cartelle speciali, come ad esempio il Pannello di controllo ed il Cestino. Lo stesso Desktop \u00e8 visualizzabile come finestra.\nBarra delle applicazioni.\nLa barra delle applicazioni (in inglese \"taskbar\") \u00e8 un'area dello schermo, di default posta in basso, che contiene un elenco di pulsanti che rappresentano i vari programmi attivi. \u00c8 cos\u00ec possibile avere un colpo d'occhio di tutti i programmi aperti ed \u00e8 possibile passare da uno all'altro con un semplice click del mouse. La \"Barra delle applicazioni\" \u00e8 una delle caratteristiche distintive di Windows, ed \u00e8 apparsa anche in molte altre shell (ad esempio, in GNOME e in KDE, i Desktop Environment pi\u00f9 utilizzati in Linux, e inoltre in macOS).\nLa \"Barra delle applicazioni\" dispone di un'area speciale, posta a destra, chiamata \"area di notifica\", che contiene l'orologio e che pu\u00f2 contenere le icone di alcuni programmi \"speciali\", tra cui il controllo del volume, delle connessioni di rete e dello stato della batteria.\nCuriosamente gi\u00e0 Windows 1.0, nel 1985, disponeva di una finestra, posta in fondo allo schermo, destinata a contenere le icone delle finestre minimizzate. Siccome le altre finestre non potevano sovrapporsi, l'utente poteva vedere tutti i programmi attivi nel sistema, esattamente come con la \"Barra delle applicazioni\".\nIl menu Start.\nIl \"Pulsante Start\" \u00e8 un pulsante posto a sinistra nella Barra delle applicazioni, che permette di aprire un menu (detto \"menu di avvio\" o \"Start menu\") che contiene l'elenco dei programmi installati e l'accesso ad alcune funzioni come la ricerca dei file, le opzioni di configurazione, i file usati di recente e il comando per spegnere il computer. In Windows 95 il \"Pulsante di avvio\" fu tradotto nelle varie lingue (\"Start\" in inglese, \"Avvio\" in italiano, \"D\u00e9marre\" in francese ecc.); a partire da Windows 98 (o da Windows 95 con l'integrazione di Internet Explorer 4) \u00e8 semplicemente \"Start\" in qualsiasi lingua. In Windows Vista e 7 la didascalia scompare e il \"tasto Start\" appare rotondo con il solo logo di Windows. In Windows 8 il pulsante fisico non appare, ma muovendo il puntatore verso l'angolo in basso a sinistra, appare una finestrella che rimanda al menu dei programmi. Il pulsante Start torna in Windows 8.1 e assume una doppia funzione a seconda del tasto del mouse con cui viene cliccato: cliccandolo col sinistro si viene indirizzati alla Schermata Start, mentre col destro si apre un menu a tendina che d\u00e0 accesso diretto a cose come il prompt dei comandi ed altre opzioni.\nWindows ha nuovamente modificato il menu con Windows 10. In pratica, il menu Start ha una logica Windows 7, seppur radicalmente rinnovato, con le tiles di Windows 8.\nMenu \"?\".\nLa barra dei menu di Esplora risorse e Pannello di controllo hanno in comune il menu etichettato con un punto di domanda (?). Questo menu (presente praticamente in ogni programma informatico) \u00e8 quello che fornisce le informazioni nominalistiche sul relativo programma (\"Informazioni su ...\": nome, produttore, versione, disclaimer), la guida in linea, il supporto, ecc.\nNel caso di Windows il cosiddetto menu \"help\" fornisce i seguenti comandi:\nStoria.\nWindows 95.\nLe versioni preliminari di \"Chicago\" (nome in codice di Windows 95) mostrano una versione di Explorer concettualmente molto diversa da quella definitiva. In particolare, vi sono tre pulsanti al posto del \"Pulsante di avvio\" e la \"Barra delle applicazioni\" \u00e8 in realt\u00e0 solo un elenco di collegamenti.\nLa versione apparsa in Windows 95 \u00e8 molto semplice e \"pulita\", senza fronzoli. Il maggiore punto debole \u00e8 la scarsa personalizzabilit\u00e0. La stessa versione di Explorer viene integrata in Windows NT 4.0.\nWindows Desktop Update e Windows 98.\nLa prima grande modifica arriva nel 1997 con Internet Explorer 4.0, che aggiorna la versione di Explorer di Windows 95 e di Windows NT 4.0 integrandosi nella shell, ed \u00e8 presente nativamente in Windows 98. Questa integrazione, oltre ad aver avviato il processo da parte dell'anti-trust americano, sfum\u00f2 il confine tra il file system del computer ed Internet. Era possibile ad esempio visualizzare un server FTP direttamente con Explorer. Lo stesso eseguibile di Internet Explorer serviva solo ad avviare una finestra di Explorer che \"ospitava\" un oggetto MSHTML (il motore di rendering HTML di Microsoft).\nLe finestre della shell possono essere personalizzate con uno sfondo HTML, e veniva introdotta una barra laterale nelle finestre delle cartelle che visualizzava delle informazioni sul file selezionato. Era poi possibile modificare il contenuto del \"Menu di avvio\" con il \"drag and drop\", e sulla \"Barra delle applicazioni\" \u00e8 possibile aggiungere un elenco di collegamenti.\nSul Desktop compare la cartella \"Documenti\", per incoraggiare gli utenti a salvare i propri file in un'unica posizione chiaramente identificabile.\nWindows 2000 e Windows Me.\nExplorer in Windows 2000 e in Windows Me subisce poche modifiche rispetto a quello di Windows 98. La stabilit\u00e0 \u00e8 migliorata, \u00e8 possibile modificare la barra degli strumenti, Accesso remoto e le propriet\u00e0 delle connessioni di rete sono inserite come cartella della shell. Infine la vista delle cartelle \"Stile Web\", con il riquadro di esplorazione a sinistra che visualizza i dati per l'oggetto selezionato, \u00e8 attivata per impostazione predefinita.\nWindows XP e Windows Server 2003.\nWindows XP introduce molte migliorie ad Explorer. Oltre ad un aspetto generalmente pi\u00f9 piacevole (in linea con la nuova grafica di XP), l'innovazione pi\u00f9 evidente \u00e8 il nuovo \"Menu di avvio\", che raccoglie molti elementi precedentemente posti sul Desktop. Per i molti utenti che non gradiscono questa impostazione, \u00e8 possibile utilizzare il \"Menu di avvio\" classico.\nLa barra sulla sinistra delle finestre del file system presenta all'utente molte operazioni comuni legate al file o alla cartella corrente. Questa innovazione \u00e8 pi\u00f9 importante di quanto possa sembrare: rende visibile all'utente inesperto le operazioni possibili, senza che l'utente debba andare a cercarle (ad esempio, cliccando con il tasto destro su di un oggetto). Questo approccio \u00e8 detto \u201cinduttivo\u201d (vedi questo articolo in lingua inglese di Paul Thurrott).\nOgni cartella pu\u00f2 essere personalizzata in base al contenuto (fotografie, musica, documenti) ed \u00e8 possibile visualizzare i file di immagine come miniature (\"thumbnails\").\nWindows Vista e 7.\nIn Windows Vista c'\u00e8 la pi\u00f9 grande rivoluzione di Explorer (ora chiamato \"Windows Explorer\") dai tempi di Windows 95. Fino a Windows XP, vi era stata una graduale evoluzione di Explorer, con piccoli ma significativi miglioramenti. In Windows Vista il concetto di interfaccia \"induttiva\" \u00e8 amplificato e l'aspetto delle finestre del file system risulta differente dai precedenti sistemi. Caratteristiche salienti di Explorer sono le \"cartelle virtuali\", raccolte di file con attributi simili, indipendenti dalla loro posizione nel file system (gi\u00e0 presenti in macOS come \"cartelle smart\"). Anche l'impatto visivo \u00e8 diverso, ad esempio \u00e8 stato rimosso il menu superiore (quello con le voci \"File\", \"Modifica\" ecc.) che pu\u00f2 comunque essere mostrato alla pressione del tasto ALT. Un'altra innovazione di Explorer \u00e8 la \"barra laterale\", una barra posta sulla destra dello schermo che pu\u00f2 integrare delle \"applet\".\n\"Windows Explorer\" si \u00e8 evoluto ulteriormente con Windows 7. La barra delle applicazioni \u00e8 la parte che ha visto i maggiori cambiamenti estetici. Il sistema ha integrato la barra di Avvio rapido con i pulsanti delle applicazioni aperte per creare una barra delle applicazioni migliorata, che Microsoft definisce come \"Superbar\": questa barra delle applicazioni abilita anche le Liste Rapide, che permettono di accedere facilmente alle operazioni comuni o utilizzate pi\u00f9 frequentemente. Le icone che rappresentano i programmi possono essere liberamente spostate e riordinate dall'utente all'interno della barra delle applicazioni, oppure \u00e8 possibile inserire il collegamento alla finestra delle propriet\u00e0 di una connessione di rete direttamente dalla barra delle applicazioni di Windows 7. Le schermate hanno mostrato una nuova caratteristica definita Panoramica (\"Peek\"), che consiste in un effetto grafico che permette di rendere trasparenti le finestre aperte, lasciando intravedere il desktop. Un portavoce Microsoft ha detto che \"questa caratteristica sar\u00e0 utile per gli utenti che vorranno dare un rapido sguardo alle notizie\" riferendosi ai gadget dei feed RSS sul desktop. Al contrario di Windows Vista, i bordi delle finestre non diventano neri quando ingrandite con Aero attivo ma la trasparenza rimane attiva.\nWindows 8 e Windows 10.\nA partire da Windows 8 viene rinnovata la shell di esplorazione dei file. Il nuovo nome \u00e8 Esplora file (File explorer nella versione inglese), mentre l'interfaccia grafica utilizza lo stile Ribbon. Sia in Windows 8.1 sia in Windows 10, Risorse del computer \u00e8 chiamato Questo PC.\nUna modalit\u00e0 scura \u00e8 stata aggiunta a Esplora file in Windows 10, versione 1809 e Windows Server 2019. Microsoft a partire da quella release lavora anche ad una versione beta di Esplora file come app UWP, includendo anche nuove funzionalit\u00e0.\nWindows Search e OneDrive sono stati integrati nella funzione di ricerca di Esplora file in Windows 10, versione 1909.\nCritiche.\nLa nascita di Windows Explorer coincise con un sistema operativo, Windows 95, generalmente considerato di bassa qualit\u00e0 per via della sua instabilit\u00e0 e per l'architettura del kernel che fu essenzialmente quella del DOS parzialmente esteso a 32 bit.\nL'influenza di Explorer sul resto del panorama informatico \u00e8 indubbia, seppure in declino a favore di soluzioni pi\u00f9 ergonomiche; basti pensare al fatto che alcune distribuzioni di Linux (nel tentativo forse di semplificare la fase di apprendimento ai nuovi utenti) abbiano gradualmente assunto un'interfaccia utente equivalente a quella di Explorer.\nLe principali critiche ad Explorer riguardano soprattutto il fatto che, per molte parti, non era una reale innovazione ma si trattava dell'unione di caratteristiche presenti da tempo in altri sistemi operativi.\nSpesso il precursore di Explorer \u00e8 considerata la shell di Acorn Archimedes del 1987, che disponeva di un componente simile alla \"Barra delle applicazioni\". In realt\u00e0 qualcosa di simile era presente gi\u00e0 in Windows 1.0, nel 1985. Per\u00f2 concetti quali il desktop, il cestino e la navigazione del file system per finestre erano presenti da anni, in varie forme, in molti altri sistemi operativi (ad esempio Macintosh ed AmigaOs). Explorer fu comunque il frutto di una lunga ricerca di ergonomia da parte di Microsoft, che studi\u00f2 con l'ausilio di esperti il modo in cui gli utenti interagivano con il computer. Non si fa quindi torto ai suoi precursori dicendo che Explorer fu la prima shell davvero integrata, consistente e costruita secondo i bisogni dell'utente.\nUno dei problemi di Explorer fu poi a lungo la stabilit\u00e0: nelle prime versioni, non era infrequente che il processo di Explorer si \"piantasse\" (nel gergo informatico significa \"blocco permanente di un'attivit\u00e0 in corso di funzionamento\"). Con Windows 2000 e Windows XP la situazione miglior\u00f2 decisamente. Per molto tempo un problema irrisolto \u00e8 stato legato all'accesso alle condivisioni di rete: cercando di accedere ad un computer/cartella non pi\u00f9 presente in rete, l'interfaccia restava bloccata per un tempo eccessivo senza possibilit\u00e0 di intervento. Idem per il tentativo di eliminazione di connessioni di rete non attive.\nParametri della linea di comando di explorer.exe.\nSi riportano di seguito le opzioni della linea di comando che \u00e8 possibile impartire ad explorer.exe (che \u00e8 il file eseguibile corrispondente a Windows Explorer). Tali opzioni, da Windows 95 in poi, sono in pratica rimaste invariate.\ncodice_1\ndove:\ncodice_2\ncodice_3\nSi noti l'inusuale sintassi delle virgole.\nNote.\n[[Categoria:Microsoft Windows]]"}
{"id": "137517", "revid": "486946", "url": "https://it.wikipedia.org/wiki?curid=137517", "title": "Gestione risorse", "text": ""}
{"id": "137518", "revid": "1906976", "url": "https://it.wikipedia.org/wiki?curid=137518", "title": "Circuito internazionale di Okayama", "text": "Il circuito internazionale di Okayama (\"Okayama International Circuit\", precedentemente noto come \"TI Circuit Aida\"), \u00e8 un tracciato automobilistico situato nelle vicinanze di Mimasaka, nella Prefettura di Okayama, in Giappone. Ha ospitato tutte e due le edizioni del Gran Premio del Pacifico di Formula 1 (dal 1994 al 1995). Questi due eventi hanno fatto del Giappone uno dei sette paesi al mondo che hanno ospitato pi\u00f9 di una gara di Formula 1 nello stesso anno insieme a Spagna, Stati Uniti, Italia, Germania, Gran Bretagna e Francia. Negli anni successivi le gare non sono pi\u00f9 state disputate, soprattutto a causa delle difficolt\u00e0 logistiche connaturate all'ubicazione della pista in una zona difficilmente accessibile del Giappone. Dal marzo 2003, la Tanaka International Company ha ceduto la propriet\u00e0 del circuito, che \u00e8 stato riaperto il 1\u00ba maggio 2004 con il nome di \"Okayama International Circuit\". Dal 2008 al 2010 il circuito \u00e8 stato sede della tappa nipponica del WTCC."}
{"id": "137519", "revid": "767487", "url": "https://it.wikipedia.org/wiki?curid=137519", "title": "Ottenbach (Svizzera)", "text": "Ottenbach (toponimo tedesco) \u00e8 un comune svizzero di 2\u00a0591 abitanti del Canton Zurigo, nel distretto di Affoltern.\nStoria.\nNel 1847 le localit\u00e0 (\"Zivilgemeinde\") di Bickwil, Oberlunnern, Toussen, Unterlunnern e Wolsen, fino ad allora frazioni di Ottenbach, si separarano per formare il nuovo comune di Obfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137520", "revid": "113416090", "url": "https://it.wikipedia.org/wiki?curid=137520", "title": "Molgora", "text": "Il Molgora (\"la Molgora\", pr. \"m\u00f9lgura\", in dialetto brianzolo e in dialetto milanese) \u00e8 un torrente lombardo che nasce in provincia di Lecco, attraversa la provincia di Monza e Brianza e termina nella Muzza tra le province di Milano e Lodi.\nEtimologia.\nL'origine dell'idronimo \u00e8 celtica. Probabilmente il suo nome originario fu \"Morga\" o \"Mroga\", col significato di \"confine\". Successivamente, probabilmente in epoca gallo-romana, il torrente, od alcuni suoi tratti, sono cominciati ad essere chiamati con il diminutivo, \"Morgola\". Questo \u00e8 il toponimo che, con i fenomeni fonetici ordinari del lombardo occidentale, porta fino a /'murgura/ e /'mulgura/, di cui il toponimo ufficiale attuale costituisce un recente adattamento alla lingua italiana.\nIdrografia.\nIl torrente Molgora nasce in due rami nei comuni di Colle Brianza e Santa Maria Ho\u00e8. Scende con una modesta portata e frequenti cascatelle fino a Olgiate Molgora ove raccoglie altri piccoli corsi d'acqua e comincia ad assumere i connotati di un torrente, in questo tratto passa molto vicino all'Adda per poi allontanarsene. Prosegue quindi verso Osnago attraversando la valle cui d\u00e0 il nome. Ad Usmate Velate raccoglie le acque del Molgoretta, un piccolo corso d'acqua che scende da ovest arricchito dai ruscelli Lavandaia e Curone. A Vimercate aumenta anche la profondit\u00e0: vi sono \"buche\" di oltre un metro. Pi\u00f9 a valle il torrente, superata Caponago, entra a Pessano con Bornago, dove sottopassa il Villoresi ricevendone parte delle acque, con un manufatto chiamato in brianzolo e in milanese \"tri boch de pess\u00e0n\". Successivamente il torrente passa sotto anche al naviglio Martesana a Gorgonzola, con un semplice ponte che contiene naviglio e alzaia. Il torrente Molgora scende poi verso Cassina de' Pecchi e Melzo; a sud di Melzo delimita il confine tra la provincia di Milano e quella di Lodi, tra i comuni di Truccazzano e Comazzo, fino alla confluenza nella Muzza, che a sua volta sfocia nel fiume Adda.\nLe esondazioni pi\u00f9 recenti nei comuni del milanese si sono verificate il 12 e il 15 novembre 2014 dopo molti giorni di pioggia, la quale ha causato il blackout delle linee S5 e S6 del passante ferroviario, con 170\u00a0cm d'acqua all'interno della centralina della stazione di Melzo.\nCondizioni ambientali.\nFino a Merate le acque del torrente Molgora possono definirsi ancora piuttosto limpide e pulite. Nella parte alta sono state osservate le trote e pi\u00f9 in basso piccole colonie di vaironi. Passata la localit\u00e0 Sbianca, invece, le acque tendono a deteriorarsi e i pesci a scomparire. In passato si erano verificati frequenti casi di inquinamento da coloranti e talvolta le acque del torrente si presentavano colorate a tinte assai vive. Tuttavia secondo recenti analisi sembra che la concentrazione di colibatteri fecali sia diminuita di dieci volte negli ultimi quattro anni; l'allungamento della rete fognaria che scende fino a Ronco Briantino potr\u00e0 senz'altro migliorare ancora la qualit\u00e0 delle acque. A Melzo, accanto a bellissimi scorci di paesaggio caratterizzati proprio dallo snodarsi del piccolo fiume, \u00e8 presente una discreta quantit\u00e0 di pesci (trote e cavedani) anche nel tratto cittadino del torrente, in particolare presso il ponte di Via Verdi.\nAttualmente, in continuo aumento, \u00e8 la presenza di cavedani lungo la tratta in Vimercate fra il Cimitero e il Parco Sud; incremento notato fra il 2010 e il 2011 con esemplari avvistati di circa 1\u00a0kg di peso. Il tutto fa immaginare anche un continuo miglioramento delle condizioni ambientali che dovrebbero essere scrupolosamente monitorate e salvaguardate con una presenza costante di personale atto a scoraggiare l'abbandono di rifiuti vari dentro e attorno al corso."}
{"id": "137521", "revid": "1380268", "url": "https://it.wikipedia.org/wiki?curid=137521", "title": "Brian Michael Bendis", "text": "Conosciuto anche con l'acronimo BMB, talvolta firma le sue opere con \"BENDIS!\".\nInizia la sua carriera scrivendo e disegnando serie indipendenti di genere crime quali \"Goldfish\", \"Jinx\", \"Fire\" e \"Torso\". Queste opere diventano la base su cui viene fondato l'imprint \"Jinxworld\" per il quale Bendis realizza le sue opere creator-owned tra cui la serie Powers grazie alla quale vince l'Eisner Award, ottenendo consensi e visibilit\u00e0. A cavallo del nuovo millennio diventa uno degli autori pi\u00f9 rappresentativi della Marvel Comics di cui rilancia gli Avengers occupandosene per 8 anni sui titoli \"Avengers\", \"New Avengers\", \"Dark Avengers\" e \"Mighty Avengers\". Scrive un celebre ciclo di storie per \"Daredevil\" e dal 2012 al 2015 \u00e8 alle redini delle serie mutanti e poi dei Guardiani della Galassia. Bendis riveste un ruolo centrale nella creazione dell'Ultimate Universe per il quale realizza la serie \"Ultimate Spider-Man\", albo al quale si dedicher\u00e0 per pi\u00f9 tempo sceneggiandone oltre 200 numeri. Gli vengono inoltre affidate importanti saghe evento quali \"Avengers vs X-Men\", House of M, \"Secret War\", Secret Invasion, Age of Ultron, Civil War II e Siege. Oltre a gestire diversi personaggi Marvel si dedica anche alle sue opere \"creator-owned\" (del Jinxworld) pubblicate per l'imprint Icon Comics (di propriet\u00e0 della Marvel) e di cui \u00e8 uno degli autori pi\u00f9 prolifici. Il suo lavoro sui supereroi Marvel contribuisce allo sviluppo cross-mediale dei personaggi con i \"Vendicatori\" e \"Iron Man\" che divengono icone cinematografiche e la sua creazione Jessica Jones che viene trasposta come serie televisiva Netflix.\nA fine 2017 annuncia il suo passaggio alla DC Comics per cui firma un contratto in esclusiva. Esordisce sulla storica serie \"Action Comics\" (con il n. 1000, che \u00e8 celebrativo) per poi prendere le redini dell'iconico personaggio Superman. Dal 2018 la DC distribuisce anche l'intero catalogo dei titoli \"Jinxworld\". Nel 2020 la \"DC\" recide il contratto anche se l'autore continua a collaborare con l'editore come \"writer-for hire\" (ovvero \"scrittore su commissione\").\nVive a Portland (Oregon) con la moglie Alisa, le tre figlie Olivia, Tabata, Sabrina e il figlio London. Sua moglie \u00e8 coinvolta nella gestione manageriale dell'imprint 'Jinxworld', di cui \u00e8 l'editrice.\nCarriera.\nAnni novanta: Caliber Press e Image Comics.\nNato da una famiglia ebrea in Ohio, frequenta nell'adolescenza una scuola ortodossa, ma fin dalla giovane et\u00e0 aspira a diventare un fumettista. A 13 anni confida a dei suoi amici di voler diventare il prossimo George P\u00e9rez. Si pone infatti l'obbiettivo di diventare un autore di comics in grado di scrivere sia le storie sia disegnarne le tavole. Per questo prende come punto di riferimento anche Frank Miller per il suo lavoro su Batman (quale Il ritorno del Cavaliere Oscuro) e John Byrne per Superman (tra cui Man of Steel). Dopo aver frequentato una scuola d'arte entra nell'industria dei fumetti negli anni novanta.\nMentre cerca di farsi un nome nel mondo dei comics lavora in un negozio di fumetti e ha modo di assistere alla nascita della Image e alla sua folgorante ascesa, con vendite da capogiro e alcuni albi che arrivano addirittura a vendere un milione di copie. Lavorando in una fumetteria \u00e8 consapevole che la forte crescita delle vendite di quel periodo (1992-1996) \u00e8 dovuta a un'isteria speculativa che porta molte persone a comprare pi\u00f9 copie dello stesso albo per poi sperare di guadagnarci rivendendolo dopo solo pochi mesi. La Image Comics riesce a cavalcare perfettamente l'onda, anche grazie alla popolarit\u00e0 dei suoi fondatori tra i quali spiccano Rob Liefeld, Todd McFarlane e Jim Lee. Bendis per\u00f2 non apprezza il loro approccio al fumetto dal punto di vista creativo, in quanto si trascurano i contenuti e la storia per dare spazio all'aspetto grafico e a supereroi ipertrofici e poco originali (di questo cita ad esempio gli albi di Rob Liefeld). A suo dire l'artista migliore tra i fondatori della Image \u00e8 Whilce Portacio e ammette che comincia a prendere seriamente questa nuova casa editrice nel momento in cui Alan Moore decide di pubblicare con loro la miniserie \"1963\". Il suo obiettivo rimane comunque quello di creare delle opere di genere noir nella speranza che possano aprirsi una nicchia all'interno di un mercato inflazionato dai supereroi in costume.\nGary Reed, il proprietario della Caliber, gli d\u00e0 per\u00f2 fiducia e Bendis si impegna nel far crescere questa casa editrice indipendente, arrivando a concepire e realizzare un magazine chiamato \"High Caliber\" e pubblicizzando tutte le pubblicazioni dell'editore. Tra il 1991 e il 1996 collabora con la Caliber Comics, scrivendo \"Fire\", \"Goldfish\" e \"Jinx\". Tuttavia, l'editore tendeva a utilizzare materiali di bassa qualit\u00e0 per la pubblicazione dei fumetti. Bendis ricorda amareggiato che la sua edizione in volume di \"Goldfish\" era stata distribuita con una colla per la rilegatura talmente scadente che tutte le pagine tendevano a staccarsi non appena si apriva il tomo, cosa che avrebbe anche fatto desistere un regista di Hollywood da adattare l'opera per il cinema. Bendis dichiara che questo \u00e8 stato uno dei momenti pi\u00f9 imbarazzanti della sua carriera, e perde la stima e la fiducia per Reed.\nNel 1996 avviene un grande collasso del mercato fumettistico, un evento che distrugge diverse realt\u00e0 editoriali e colpisce pesantemente le fumetterie ma allo stesso tempo obbliga i \"superstiti\" a rivedere i programmi editoriali e le strategie di marketing. Alla Image il pi\u00f9 lungimirante e pragmatico si rivela essere Jim Valentino, che vuole trasformare quella che era una \"Casa\" prevalentemente incentrata su supereroi cupi e violenti in un \"porto sicuro\" per fumettisti in difficolt\u00e0 ma con idee alternative. Dopo che l'amico David Mack passa alla Image per pubblicare il suo \"Kabuki\" (questo grazie a Erik Larsen), Bendis manda il suo materiale (\"Goldfish\" e \"Jinx\") a Jim Valentino nella speranza di ottenere un responso positivo, cosa che avviene. Il contratto \u00e8 lo stesso che aveva alla Caliber Press, ovvero \"creator-owned\" (ci\u00f2 che realizza rimane di sua propriet\u00e0).\nIl lavoro di fumettista, che lo vede impegnato sia come scrittore sia come autore, non gli permette per\u00f2 ancora di mantenersi e quindi deve anche fare altri lavori come illustratore al di fuori del campo dei fumetti. Un giorno riceve una telefonata da Todd McFarlane, che era rimasto impressionato da \"Goldfish\" e vuole Bendis su serie legate all'universo di Spawn, ovvero una serie sul gorilla Cy-Gor oppure sui due poliziotti \"Sam &amp; Twitch\". Bendis scarta l'ipotesi che riguarda il \"supergorilla\" e preferisce concentrarsi sulle avventure urbane dei due detective, molto pi\u00f9 vicine come tematiche alle opere sulle quali ha sempre lavorato. McFarlane pare soddisfatto del suo lavoro a tal punto che gli offre una serie spin-off dedicato all'iconico \"Spawn\", ovvero \"Hellspawn\", che per\u00f2 lascia dopo soli sei mesi. Bendis aveva infatti cominciato un incarico alla Marvel Comics per realizzare una nuova serie, Ultimate Spider-Man, serie di grande successo che contribuisce a fargli raggiungere la sicurezza economica, oltre che a rilanciare la Marvel a livello commerciale. Bendis quindi, nonostante sia intenzionato a voler continuare a collaborare con la Image per le storie di Sam &amp; Twitch e per la serie \"Powers\" (destinata a diventare uno dei suoi maggiori successi), non se la sente di portare avanti \"Hellspawn\" in quanto non si sente in sintonia col suo personaggio quanto invece, per esempio, lo \u00e8 con Spider-Man. Todd McFarlane non apprezza questa decisione gli chiede di lasciare tutti gli incarichi presso la Todd McFarlane Productions, sottintendendo che ne vorrebbe la fuoriuscita anche dalla Image.\nIl periodo Marvel Comics (2000-2017).\nNel 2000, Bendis pubblica con la Oni Comics l'autobiografico \"Fortune and Glory\", per poi dedicarsi al genere supereroistico. Nello stesso anno, incomincia a scrivere \"Powers\", pubblicato dalla Image Comics con disegni di Michael Avon Oeming. \"Powers\" fa da ponte tra il suo periodo \"noir\" e il mondo dei supereroi.\nNel 2000, David Mack raccomanda Bendis a Joe Quesada, che era il direttore editoriale della Marvel Comics. Sia Bendis sia Quesada hanno raccontato un aneddoto: quando Quesada chiam\u00f2 Bendis per un'offerta di lavoro, Bendis pens\u00f2 che gli avrebbe offerto un ruolo da disegnatore, a quel punto Quesada - che \u00e8 un abilissimo disegnatore - gli disse \u00abSai che i tuoi disegni fanno schifo, vero?\u00bb e gli chiese di scrivere storie. Da quando lavora alla Marvel Comics, Bendis ha disegnato molto raramente. Bendis e Quesada, insieme a Bill Jemas e a Mark Millar, crearono assieme la linea di fumetti Ultimate Marvel. Bendis stesso scrisse \"Ultimate Spider-Man\"; il titolo fu lanciato (negli USA) nel 2000 e riscosse un notevole successo, portando a Bendis fama e lettori. Bendis ha dichiarato fin dall'inizio di avere il progetto di raggiungere su questa serie, in coppia con il disegnatore Mark Bagley, il ragguardevole traguardo dei 102 albi consecutivi realizzato da Stan Lee e Jack Kirby sui Fantastici Quattro. Ci riusc\u00ec realizzando ininterrottamente 110 albi (pi\u00f9 met\u00e0 del n. 111) con lo stesso Bagley.\nDal 2001 diventa lo scrittore di \"Daredevil\" prendendo le redini della serie che ha rilanciato il personaggio a partire dal 1998 grazie ad autori quali Joe Quesada e Kevin Smith. La seconda serie del personaggio, ripartita dal n. 1, ha inoltre inaugurato l'imprint Marvel Knights, punto di partenza per un rinnovamento creativo dell'universo Marvel, portato avanti da Quesada negli anni successivi, arrivando a coprire la carica di Editor-in-Chief della Marvel. Dopo un primo arco narrativo in quattro parti realizzato insieme a David Mack (nei numeri dal 16 al 19), Bendis diventa lo scrittore regolare della serie a partire dal n. 26 (del dicembre 2001). Ne rimane l'autore fino al n. 86, realizzando una delle sequenze pi\u00f9 lunghe per uno scrittore su \"Daredevil\", 55 albi consecutivi per un totale di 59 albi, considerato il primo arco narrativo. In questo lungo ciclo di storie lo affianca come disegnatore Alex Maleev, segnando gi\u00e0 nello stile grafico un radicale cambio di toni. Dal tratto cartoonesco e iper-dinamico di Joe Quesada, da quello onirico e pittorico di David Mack, si passa a atmosfere e tratti opposti. Maleev \u00e8 infatti caratterizzato da un segno realistico e sporco, funzionale al clima cupo e noir delle storie di Bendis. L'impronta viene paragonata a quella urbana e oscura di Frank Miller, l'autore che negli anni ottanta era riuscito a salvare il personaggio dall'oblio editoriale realizzando un ciclo di storie capace di farlo rinascere. Bendis viene considerato un erede di Miller ma con trame aggiornate al nuovo millennio e un approccio teso a stupire il lettore, adottando un approccio che vuole smuovere lo status quo del personaggio. Il segnale viene gi\u00e0 dato con il primo arco narrativo del duo Bendis-Maleev (\"Underboss\"), che si apre con la morte di Kingpin (nemesi storica) per mano del nuovo boss Samuel Silke e l'uscita di scena Karen Page (ex-grande amore di Matt). La sequenza di colpi di scena \u00e8 senza tregua: rivelazione pubblica dell'identit\u00e0 di Daredevil, il suo autoproclamarsi Re indiscusso di Hell's Kitchen, la deriva da vigilante assunta da Matt, la morte della Tigre Bianca (Hector Ayala) e il matrimonio con Milla Donovan (donna non vedente come lui). Il canto del cigno di Bendis rimane memorabile con lo story-arc \"The Murdock Papers\" (nei nn. 76-81) in cui Daredevil viene arrestato e finisce in carcere. Dovr\u00e0 essere Ed Brubaker, il successore di Bendis come scrittore, a togliere l'eroe decaduto dal fosso nel quale \u00e8 precipitato durante il tormentato periodo al quale \u00e8 stato sottoposto. Lungo la sua gestione Bendis \u00e8 riuscito a miscelare abilmente l'approfondimento psicologico dei personaggi al ritmo serrato degli avvenimento, calando la sua storia all'intero di un contesto realistico e claustrofobico. L'opera sul Diavolo Rosso risulta una delle sue pi\u00f9 riuscite e acclamate dalla critica, contribuendo a fargli vincere tre Eisner Award tra il 2002 e il 2003 (due come \"miglior scrittore\" e uno come \"miglior serie regolare\"). Durante il suo impegno sull'eroe di Hell's Kitchen continua a lavorare all'universo Ultimate, non solo in \"Ultimate Spider-Man\", ma anche con \"Ultimate X-Men\", \"Ultimate Fantastic Four\", \"Ultimate Marvel Team-up\" e \"Ultimate Origins\".\nBendis decide quindi scrivere una serie su Jessica Jones, un personaggio inserito nell'universo Marvel, ma creato dallo stesso Bendis e destinato a divenire uno dei pi\u00f9 popolari dell'autore. Le viene dedicata una serie regolare che per\u00f2, per volere di Bendis, deve avere un approccio pi\u00f9 maturo al genere super eroistico con la possibilit\u00e0 di affrontare tematiche adulte. La protagonista \u00e8 difatti una detective privata, ex-super eroina, con un passato da alcolista e propensa a sfoghi di violenza. Un personaggio cinico e nichilista che si trova a indagare negli anfratti pi\u00f9 cupi dell'universo Marvel. La Marvel Comics, dopo la chiusura della Epic Comics, non aveva pi\u00f9 un imprint editoriale per pubblicare materiale di questo tipo (come invece lo era la Vertigo per la DC Comics), quindi, grazie all'appoggio di Bil Jemas e Joe Quesada, viene lanciata l'etichetta MAX. L'imprint esordisce nel 2001, con la serie \"Alias\" di Bendis e Michael Gaydos e la limited-series U.S War Machine di Chuck Austen. In copertina non appare il logo \"Marvel Comics\" e vi \u00e8 il banner con l'avvertenza \"Explicit Content\" (ovvero \"contenuti espliciti\") a indicare che il materiale trattato pu\u00f2 contenere scene di sesso, violenza, linguaggio esplicito e, in genere, tematiche non adatta a lettori non adulti. Nonostante esca dagli stereotopi del genere super eroistico, Jessica Jones diviene uno dei personaggi Marvel pi\u00f9 importanti tra quelli creati negli anni duemila, divenendo una protagonista ricorrente nelle serie degli Avengers, avendo dedicate altre serie (dopo la chiusura di \"Alias\") e, tra il 2015 e il 2019 \u00e8 protagonista di una serie tv live-action di Netflix. La piattaforma streaming la impegna anche come co-star della serie The Defenders dove si unisce ad altri super eroi Marvel quali \"Daredevil\", \"Luke Cage\" e \"Iron Fist\" a cui Netflix ha dedicato serie TV.\nNel 2004 scrive \"Guerra segreta\", acclamata miniserie con protagonisti i Vendicatori. Bendis prende in mano le redini dello storico team della Marvel e decide di stravolgerne lo status quo. Scrive gli ultimi numeri della serie \"The Avengers\" e poi, sulla scia della miniserie \"Vendicatori divisi\", lancia una nuova serie regolare dal titolo New Avengers, a voler segnare il rilancio del gruppo. All'epoca le vendite latitavano e il team non era molto seguito neppure dai lettori Marvel, Bendis deve cercare di riportarlo al centro dell'universo Marvel. Siamo in un periodo antecedente la nascita e il successo del Marvel Cinematic Universe (ovvero il 2008) e la popolarit\u00e0 degli Avengers \u00e8 a uno dei suoi punti pi\u00f9 bassi. Il primo obiettivo dell'autore \u00e8 quello di portare nella formazione gli eroi pi\u00f9 potenti e carismatici della casa editrice e di conseguenza costruirci attorno delle saghe che assomiglino a grandi blockbuster cinematografici, le cui conseguenze si ripercuotano sull'intera continuty degli albi Marvel. Le minacce e le avventure che affronter\u00e0 il gruppo saranno quindi cataclismatiche, spesso al centro degli \"universe-wide crossover\" della Marvel Comics, quali \"House of M\" (2005), Civil War (2006), Secret Invasion (2008), Assedio (2009). Bendis gode inoltre di una certa libert\u00e0 creativa che gli permette di avere un approccio iconoclasta anche nei confronti di un team storico della Marvel, rinuncia quindi a ripercorre trame e dinamiche ormai vetuste, ignorando spesso una continuity appesantita da decenni di storie e sottotrame che coinvolgono sia i membri principali sia i personaggi secondari. Per questo arriva a lanciare serie spin-off quali \"New Avengers: Illuminati\", \"The Mighty Avengers\" e \"Dark Avengers\" che partono da presupposti narrativi (per la genesi del team) completamente differenti da quelli visti prima della sua gestione. Bendis scrive un totale di 114 albi dedicati al gruppo, contando sia quelli della serie principale sia quelli delle serie spin-off, gli annual e gli albi unici. In questo periodo riesce a riportare all'attenzione dei lettori le gesta del gruppo creato dal duo Lee-Kirby trattando per\u00f2 la struttura delle storie come se si trattasse di materiale cinematografico, dalla decompressione dell'azione all'impostazione dei dialoghi, senza rinunciare mai a colpi di scena o improvvisi ribaltamenti del campo d'azione dei personaggi. Se, nel 2012, si arriva alla produzione del blockbuster The Avengers di Joss Whedon, il merito \u00e8 anche di Bendis che \u00e8 riuscito negli anni precedenti a riportare il gruppo al centro dei piani editoriali dell'azienda.\nNel 2004, sposta la serie \"Powers\" dalla Image Comics alla Marvel Comics, che aveva appena creato l'imprint Icon Comics. Sotto questa etichetta, la casa editrice pubblica serie e miniserie i cui diritti rimangono agli stessi autori, sono le opere \"creator-owned\". Alla Marvel mancava un imprint di questo tipo dalla chiusura della Epic Comics nel 1996, mentre la \"DC\" vi aveva rimediato (dal 1993) con l'imprint Vertigo gestito da Karen Berger (fino al 2013). Di fatto si tratta di una politica simile a quella adottata dalla Image Comics, dalla Dark Horse Comics e altri editori indipendenti, elemento che spesso ha portato grandi autori a preferire questo tipo di case editrici che non le Big-Two (Marvel e DC).\nNel 2010 con la miniserie \"Assedio\", si conclude il periodo del \"Dark Reign\", iniziato dopo \"Secret Invasion\". nello stesso anno, insieme al disegnatore Alex Maleev, crea il personaggio Scarlet e la serie a essa dedicata. Si tratta della prima creazione originale dell'autore espressamente ideata per la Icon.\nInsieme alla disegnatrice Sara Pichelli, nel 2011, crea un nuovo \"Uomo Ragno\" per l'Universo Ultimate. A indossare il costume dell'Arrampicamuri \u00e8 il teenager afro-americano Miles Morales che ottiene grande successo e suscita una notevole attenzione mediatica. La nuova versione di Spider-Man riceve l'attenzione della Fox News, CNN, del \"The Daily Show\", dello \"Howard Stern Show\" e di numerosi altri canali. Il personaggio \u00e8 tra i pi\u00f9 utilizzati dalla Marvel nella seconda decade degli anni duemila divenendo anche protagonista dell'acclamato film d'animazione Spider-Man: Into the Spider-Verse, distribuito nel 2018 e di cui Bendis \u00e8 stato consulente creativo.\nNel 2012, in seguito alla miniserie-evento \"Avengers vs. X-Men\", termina il suo lavoro sulle testate dei Vendicatori e gli vengono affidate le redini delle testate \"Incredibili X-Men\", \"Nuovissimi X-Men \"e \"Guardiani della Galassia\". Nel 2013 realizza il crossover \"Age of Ultron\".\nNel 2017 annuncia il suo passaggio alla DC Comics, e gli ultimi albi scritti per la Marvel escono nei primi mesi del 2018. L'epilogo della sua lunga carriera per la \"Casa delle Idee\" arriva con la pubblicazione di due albi significativi e storici: il primo esce il 2 maggio 2018 ed \u00e8 \"Spider-Man\" n. 240, serie iniziata nell'ottobre 2000 (data di copertina) come \"Ultimate Spider-Man\" e di cui Bendis \u00e8 sempre stato alle redini; l'ultimo albo per la Marvel \u00e8 il celebrativo \"Invincible Iron Man\" n. 600, distribuito il 23 maggio 2018, al quale partecipano diversi disegnatori che nel corso degli anni hanno collaborato con Bendis, ovvero Alex Maleev, Stefano Caselli, Jim Cheung, David Marquez, Mark Bagley, Leinil Francis Yu e Daniel Acuna. In questo storico numero si assiste al ritorno di Tony Stark nell'armatura di Iron Man e la nascita di un nuovo supervillain. Bendis ha inoltre l'opportunit\u00e0 di chiudere alcune trame del suo run sul personaggio svelando le sorti di Riri Williams e Victor Von Doom, due personaggi che hanno indossato l'armatura di Iron Man.\nIl periodo DC Comics (dal 2018).\nIl 7 novembre 2017 viene annunciato il passaggio di Bendis dalla Marvel alla rivale DC Comics con la quale firma un contratto in esclusiva. La notizia suscita scalpore e divide i lettori: alcuni appassionati della Marvel vedono con sollievo la sua dipartita, mentre altri la paragonano a una perdita paragonabile a quella che nel 1970 port\u00f2 Jack Kirby a lavorare per la DC. Tuttavia, il mese successivo all'annuncio viene ricoverato d'urgenza in ospedale per un'infezione da stafilococco resistente alla meticillina, in seguito alla quale si risveglia in terapia intensiva, avendo perso la vista e arrivando a rischiare la morte. Successivamente riesce a riprendersi e a riguadagnare la vista, e ricomincia il suo lavoro.\nL'accordo con la DC prevede anche la pubblicazione dei titoli creator-owned, che l'autore ha creato per la sua etichetta \"Jinxworld\" e che alla Marvel venivano pubblicati per l'etichetta Icon Comics. Alcune serie verranno ristampate e altre quali \"Powers\", \"Scarlet\", \"Brilliant\" e \"United States of Murder\" proseguono il loro corso con il nuovo editore, rimanendo per\u00f2 sempre all'interno del Jinxworld.\nLa sua prima storia per la DC viene pubblicata nello storico \"Action Comics\" n. 1000, albo celebrativo che omaggia la storia di Superman attraverso il contributo dei pi\u00f9 importanti artisti e autori in forza alla casa editrice. L'albo viene distribuito il 18 aprile 2018 e segna l'inizio della nuova carriera di Bendis. Dopo aver realizzato la miniserie \"The Man of Steel\", gli vengono affidate le redini delle storiche serie dell'Uomo d'Acciaio ovvero \"Action Comics\" e \"Superman\".\nAd agosto 2018 l'etichetta creator-owned di Bendis Jinxworld diviene ufficialmente un imprint della DC Comics (nonostante non rientrino nell'universo fumettistico DC) e i primi due titoli pubblicati sono pubblicizzati sul magazine ufficiale \"DC Previews\" nella sezione \"Spotlight\", quella che presenta le novit\u00e0 pi\u00f9 importanti del mese nel catalogo dell'editore. La prima miniserie DC-Jinxworld \u00e8 una nuova opera dal titolo \"Pearl\" creata insieme a Michael Gaydos, artista col quale Bendis aveva ideato Jessica Jones per la Marvel Comics. La seconda \u00e8 il sequel della serie \"Scarlet\" pubblicata in origine dalla Marvel Comics per l'etichetta Icon Comics. Ai disegni torna Alex Maleev, co-creatore dell'opera e gi\u00e0 collaboratore di Bendis in un celebre ciclo di \"Daredevil\" e sulla serie \"Infamous Iron Man\" (entrambi per la Marvel). Il 5 settembre 2018 vengono lanciate altre due miniserie per l'imprint Jinxworld: una nuova creazione di Bendis dal titolo \"Cover\", disegnata dall'artista David Mack (co-creatore), definita una \"comedic spy story\", e il sequel di \"United States of Muerder, INC.\", realizzata dal team originale formato dal duo Bendis-Oeming e denominata \"United States vs. Murder, INC.\". Per quanto riguarda la storica serie \"Powers\", prosegue nel formato graphic novel e non pi\u00f9 come comic book a pubblicazione periodica. La prima graphic novel originale esce a ottobre 2019 nel formato \"Hard Cover\" con il titolo \"Powers: The Best Ever\". I disegni sono sempre del co-creatore Michael Avon Oeming. All'interno viene celebrato il 20\u00ba anniversario della serie (nata nel 1999) con una retrospettiva dello stesso Bendis e uno speciale dedicato alla serie televisiva cancellata dalla piattaforma PlayStation Network dopo sole due stagioni. Vi \u00e8 inoltre uno speciale che delinea quanto sarebbe successo nell'eventuale terza stagione.\nA partire dal 2019 Bendis porta un nuovo imprint all'interno dell'universo DC, si tratta del \"Wonder Comics\". I fumetti pubblicati con questa etichetta vogliono celebrare la meraviglia e lo stupore che ci si trova di fronte quando, sul finire dell'adolescenza, inizia la \"vita reale\". Questo \u00e8, secondo Bendis, il momento in cui devi scoprire che tipo di persona sarai. In questa epifania della vita Bendis ha trovato voce e ispirazione nei fumetti DC, fondamentali nel suo periodo adolescenziale per creare quel sentimento di meraviglia e audacia che ti spinge ad affrontare la vita. Proprio per questo il primo titolo dell'imprint \u00e8 \"Young Justice\", serie che vede protagonisti supereroi teenager quali: Superboy, Wonder Girl, Impulse, Amethyst, Teen Lantern e Jinny Hex.\nUna delle sfide che pi\u00f9 hanno appassionato Bendis quando \u00e8 passato dalla Marvel alla DC \u00e8 stato quello di un rilancio in grande stile dell'iconico team di supereroi del futuro denominato Legione dei Super-Eroi, nato agli albori della Silver Age (nel 1958) sulle pagine della storica Adventure Comics. Nel corso di oltre sessant'anni di storia editoriale il gruppo ha visto l'avvicendarsi di decine di membri nel suo line-up cos\u00ec come vi sono state diverse incarnazioni della serie che hanno spesso intricato la continuity sia del futuro sia del presente dell'Universo DC. Bendis vuole cercare di creare una serie che attiri lettori nuovi alle avventure della Legione e che rispetti la storia e l'eredit\u00e0 del gruppo. Inoltre, in quanto appassionato di continuity del \"DC Universe\", Bendis vuole cercare di forgiare una precisa timeline che connetta tutti i futuri che nel corso dei decenni sono stati presentati sugli albi \"DC\", da quello raccontato nella serie distopica Batman Beyond a quello post-apocalittico del Kamandi di Jack Kirby. L'ambizioso progetto dell'autore, destinato a ridisegnare mille anni di storia dell'universo DC inizia con la miniserie \"Legion of Super-Heroes: Millennium\" in uscita a settembre del 2019. Con questo albo racconta la storia di una misteriosa donna che non pu\u00f2 invecchiare e, partendo dal tempo presente, la sua vita attraversa i secoli futuri del \"DC Universe\" fino ad arrivare all'epoca della \"Legione\" (il 31\u00ba secolo). Si tratta di un prequel con cui Bendis introduce una nuova \"Legione dei Super-Eroi\" che non ha nessun legame di continuity con le sue precedenti incarnazioni. Bendis \u00e8 chiaro nel dire che le passate storie dei \"legionari\" non sono canoniche con l'attuale universo della DC, come invece lo sono quelle narrate nella sua nuova serie. Nonostante questo, sottolinea che rimarr\u00e0 fedele alle idee e allo spirito che hanno dato vita alla decennale storia del titolo, fondamenta in gran parte gettate dal run di Jim Shooter del periodo Silver Age. Dopo \"Young Justice\", questo \u00e8 il secondo \"teen-heroes' team\" (ovvero \"gruppo di eroi teenager\") rifondato dall'autore.\nNel 2020 il gruppo WarnerMedia, di cui la \"DC Comics\" fa parte, va incontro a una profonda ristrutturazione, taglio dei costi e del personale. La nuova propriet\u00e0, subentrata nel 2018 con l'acquisizione del gruppo Time Warner da parte di AT&amp;T, programma un ridimensionamento della \"DC\", gruppo editoriale non considerato vitale per la nuova Corporation. Nel febbraio del 2020 viene licenziato il publisher \"Dan DiDio\", Jim Lee viene rimosso dal suo ruolo di co-publisher e qualche mese dopo perde il posto anche il Redattore-Capo Bob Harras insieme a numerosi altri editor e figure chiave nell'organigramma della compagnia. Questo tocca anche Bendis il cui contratto in esclusiva viene reciso unilateralmente da \"DC\" nel settembre 2020. L'autore continua per\u00f2 a collaborare con la \"DC\" come scrittore su commissione. A livello editoriale viene interrotto il suo lavoro su \"Superman\" i cui risultati di vendita non sono stati all'altezza delle aspettative. I suoi lavori creator-owned (quelli per l'imprint \"Jinxworld\") non sono inoltre pi\u00f9 distribuiti e pubblicizzati dalla \"DC\". Dal 2021 Bendis torna a essere un \"freelancer\" ed \u00e8 quindi libero di proporre le sue opere ad altre case editrici. Il tempismo della rottura del contratto in esclusiva \u00e8 quanto mai opinabile in quanto, anche se non pi\u00f9 ai testi di \"Superman\", il valore di Bendis per la compagnia \u00e8 considerovole sia a livello fumettistico sia multimediale. A lui vengono affidati infatti i testi della storica Justice League of America a partire dal n.59 in distribuzione a marzo 2021. Un primo teaser della nuova run lo si avr\u00e0 per\u00f2 su \"Infinite Frontier\" n.0 (il 2 marzo). Ad affiancare Bendis per i disegni vi \u00e8 uno dei suoi storici collaboratori quali David Marquez, un team che \u00e8 gi\u00e0 stato all'opera su \"Spiderman\", \"All-New X-Men\", \"Invincible Iron-Man\", \"Civil War II\" (per la Marvel) e \"Detective Comics\" n.2012 (per la DC). A Bendis viene affidato il super team pi\u00f9 iconico e celebre della \"DC\" e questo in un periodo cardine per il franchise ad esso collegato in quanto nello stesso mese viene resa disponibile su \"HBO Max\" l'atteso (e alquanto discusso) lungometraggio Zack Snyder's Justice League, una produzione travagliata che vede il ritorno sul film del regista originale (sostituito a suo tempo da Joss Whedon. Per l'occasione diverse scene sono state aggiunte, altre tagliate e vi sono stati re-shoot. Bendis si ritrova anche a dover aggiungere Black Adam nella formazione del team in quanto bisogna dare visibilit\u00e0 e credibilit\u00e0 (come super eroe) ad un personaggio per il quale \u00e8 previsto il blockbuster con protagonista Dwayne Johnson. Il line-up di partenza per il ciclo di storie di Bendis \u00e8 formato da: Superman, Batman, Flash, Hawkgirl, Aquaman, Hyppolita, Naomi (il nuovo personaggio creato per la \"Wonder Comics\"), e Black Adam. Oltre all'incarico sulla \"Lega\", la \"WarnerMedia\" ha annunciato l'adattamento in serie d'animazione dell'opera \"Cover\" del suo Bendis-Mack (opera creator-owned per l'imprint \"Jinxworld\") alla quale si aggiunge la serie tv live-action \"Naomi\" per la \"The CW\". Quest'ultima si basa su un personaggio creato da Bendis e David F. Walker nel 2019 per l'imprint Wonder Comics. Da notare che per la serie animata \"Cover\", Bendis ha il compito di realizzare gli script di ogni singola puntata. Da questi impegni si evince quindi l'importanza che l'autore mantiene per la compagnia nonostante il suo allontanamento da Superman e la rottura del contratto esclusivo. Per quanto riguarda la distribuzione dei suoi titoli creator-ownwed, sotto l'imprint \"Jinxworld\", trova una accordo con Mike Richardson, presidente della Dark Horse Comics, il quale si dimostra entusiasta di poter inserire le opere indipendenti di Bendis tra le proposte della sua casa editrice. Aggiunge inoltre che \u00e8 da anni che speraava di iniziare questa collaborazione. Il debutto dell'etichetta Jinxworld per la Dark Horse avviene il 17 novembre 2021 con la distribuzione del n.1 di una nuova limited-series dal titolo \"Joy Operations\" che vede ai testi Bendis e ai disegni Stephen Byrne. Il nuovo editor che ha la funzione di coordinare e supervisionare le produzioni Dark Horse/Jinxworld \u00e8 Daniel Chabon, il quale afferma che sono gi\u00e0 in lavorazione diversi nuovi progetti che verranno realizzati e distribuiti a partire dal 2022. Per quanto riguarda l'intero e (ormai) corposo catalogo del \"Jinxworld\", formatosi nell'arco di oltre due decenni, verr\u00e0 riproposto in nuove edizioni dalla casa editrice di Milwaukie. La prima riproposta \u00e8 \"Pearl\", opera realizzata da Bendis e Michael Gaydos (distribuita in origine da \"DC Comics\") e ora riproposta in una nuova edizione dal marzo 2022.\nApparizioni e citazioni.\nBendis compare nel numero 66 di \"Ultimate Spider-Man\" da lui scritto, come una sorta di Cicerone che introduce alla storia.\nViene citato anche nel serial \"The O.C.\" come uno degli autori preferiti di uno dei protagonisti (la serie \u00e8 stata scritta anche da Allan Heinberg, sceneggiatore di \"Young Avengers\").\nPremi.\nVince 5 Eisner Award:\nTra gli altri premi:"}
{"id": "137522", "revid": "1705737", "url": "https://it.wikipedia.org/wiki?curid=137522", "title": "Lingue permiche", "text": "Le lingue permiche o permiane sono lingue uraliche parlate in Russia e Kazakistan.\nDistribuzione geografica.\nSecondo \"Ethnologue\", le lingue permiche sono parlate complessivamente da circa 560.000 persone, di cui la maggior parte stanziata nella Federazione Russa. Nel 2010 sono stati censiti in Russia 775.300 locutori di lingue permiche, cos\u00ec distinti: 63.100 per il komi permiaco, 156.000 per il komi sirieno, e 324.000 per l'udmurto. Quest'ultima lingua \u00e8 attestata anche in Kazakistan, dove si stima sia parlata da circa 15.000 persone.\nClassificazione.\nSecondo \"Ethnologue\", le lingue permiche sono cos\u00ec classificate:\nSistema di scrittura.\nL'alfabeto cirillico \u00e8 comune a tutte le lingue permiche."}
{"id": "137523", "revid": "12331", "url": "https://it.wikipedia.org/wiki?curid=137523", "title": "Lingua permica", "text": ""}
{"id": "137524", "revid": "12331", "url": "https://it.wikipedia.org/wiki?curid=137524", "title": "Permico", "text": ""}
{"id": "137525", "revid": "12331", "url": "https://it.wikipedia.org/wiki?curid=137525", "title": "Lingua permiana", "text": ""}
{"id": "137527", "revid": "12331", "url": "https://it.wikipedia.org/wiki?curid=137527", "title": "Lingue permiane", "text": ""}
{"id": "137529", "revid": "110157", "url": "https://it.wikipedia.org/wiki?curid=137529", "title": "Boswil", "text": "Boswil (toponimo tedesco) \u00e8 un comune svizzero di 2\u00a0781 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBoswil \u00e8 servito dalla stazione di Boswil-B\u00fcnzen sulla ferrovia Aarau-Rotkreuz (linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137531", "revid": "287204", "url": "https://it.wikipedia.org/wiki?curid=137531", "title": "West Ham", "text": ""}
{"id": "137532", "revid": "289247", "url": "https://it.wikipedia.org/wiki?curid=137532", "title": "West Ham United FC", "text": ""}
{"id": "137533", "revid": "110157", "url": "https://it.wikipedia.org/wiki?curid=137533", "title": "Buttwil", "text": "Buttwil (toponimo tedesco) \u00e8 un comune svizzero di 1\u00a0225 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nA Buttwil sorge l'omonimo aeroporto.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137535", "revid": "7", "url": "https://it.wikipedia.org/wiki?curid=137535", "title": "Licenza pubblica GNU", "text": ""}
{"id": "137537", "revid": "15756", "url": "https://it.wikipedia.org/wiki?curid=137537", "title": "Funzione coppia", "text": "In matematica si definisce funzione coppia una funzione che associa ad ogni coppia ordinata di numeri naturali un numero naturale con corrispondenza uno a uno; \u00e8 quindi un'applicazione biiettiva formula_1 fra l'insieme prodotto formula_2 e l'insieme dei numeri naturali formula_3:\nUtilizzo per il calcolo delle cardinalit\u00e0.\nL'esistenza di tali funzioni dimostra che la cardinalit\u00e0 dei due insiemi formula_3 e formula_2 \u00e8 la stessa.\nUtilizzando opportune funzioni da comporre alla funzione coppia, \u00e8 possibile dimostrare che anche la cardinalit\u00e0 degli insiemi dei numeri interi formula_7 e dei numeri razionali formula_8 \u00e8 uguale alla cardinalit\u00e0 di formula_3.\nInoltre componendo pi\u00f9 volte una funzione coppia, \u00e8 possibile costruire delle applicazioni biunivoche fra qualunque potenza dei naturali formula_10 e formula_3. Questa tecnica \u00e8 molto usata anche nella teoria della calcolabilit\u00e0.\nFunzione coppia di Cantor.\nLa funzione coppia di Cantor \u00e8 una funzione coppia cos\u00ec definita:\nL'immagine formula_13 della funzione coppia si indica solitamente con formula_14.\nQuesta definizione pu\u00f2 essere generalizzata in modo da ottenere la funzione tupla di Cantor\nin questo modo:\nNel calcolo dell'enumerazione di una funzione calcolabile (in informatica teorica) si usa una versione leggermente modificata della \"funzione coppia di Cantor\":\nottenuta enumerando a partire da formula_18 al posti di formula_19\nInversione della funzione coppia di Cantor.\nSupponiamo sia dato \"z\" definito come segue \ne si vogliano trovare \"x\" e \"y\". Definiamo alcune variabili intermedie: \ndove \"t\" \u00e8 il numero triangolare di \"w\". Se risolviamo l'equazione di secondo grado \nper \"w\" in funzione di \"t\", otteniamo \nche \u00e8 una funzione strettamente crescente e sempre definita per valori di \"t\" reali non negativi. Da \notteniamo che \ne quindi \nA questo punto per calcolare \"x\" e \"y\" da \"z\":\nEsempio.\nPer calcolare \"\u03c0\"(\"x\", \"y\") = 1432 = z \nCalcoliamo w con la formula a) \nquindi w = 53;\nCalcoliamo la t con la formula b)\nquindi t = 1431;\nEd infine"}
{"id": "137538", "revid": "110157", "url": "https://it.wikipedia.org/wiki?curid=137538", "title": "Geltwil", "text": "Geltwil (toponimo tedesco) \u00e8 un comune svizzero di 209 abitanti del Canton Argovia, nel distretto di Muri.\nStoria.\nNel 1816 la localit\u00e0 di Winterschwil, fino ad allora frazione di Geltwil, fu assegnata al comune di Beinwil bei Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "137540", "revid": "9416", "url": "https://it.wikipedia.org/wiki?curid=137540", "title": "Funzione coppia di Cantor", "text": ""}
{"id": "137552", "revid": "1318658", "url": "https://it.wikipedia.org/wiki?curid=137552", "title": "Tomsk", "text": "Tomsk () \u00e8 una citt\u00e0 della Russia di 488.400 abitanti, situata sul fiume Tom', nella parte sud-occidentale della Siberia, e capoluogo della oblast' di Tomsk.\nFu fondata nel 1604 e un tempo fu la pi\u00f9 grande citt\u00e0 siberiana, capoluogo della \"Gubernija di Tomsk\". \u00c8 un centro abitato ricco di storia e tradizioni, con notevoli testimonianze di architettura di epoca zarista e numerosi monumenti storici.\nGeografia fisica.\nTerritorio.\nTomsk si trova sulla riva destra del fiume Tom', fra colline alte e piccoli fiumi. Le colline intorno alla citt\u00e0 raggiungono i 300 metri sul livello del mare e sono coperte da boschi di conifere e latifoglie, le campagne sono sfruttate per l'agricoltura.\nLe citt\u00e0 vicine sono (tra parentesi la distanza in linea d'aria/per l'autostrada):\nClima.\nIl clima \u00e8 continentale, caratterizzato da una bassa percentuale di umidit\u00e0 e da grandi escursioni termiche nel corso dell'anno. La temperatura media annua \u00e8 di -1,3\u00a0\u00b0C. A gennaio, il mese pi\u00f9 freddo, \u00e8 di -20\u00a0\u00b0C. A luglio, il mese pi\u00f9 caldo, la temperatura media \u00e8 di +18\u00a0\u00b0C. La temperatura minima dell'anno \u00e8 di solito intorno a -40\u00a0\u00b0C (minima mai registrata -55\u00a0\u00b0C nel 1969) e la massima dell'anno si aggira sui +30\u00a0\u00b0C .\nStruttura urbana.\nTomsk \u00e8 divisa in 4 rajon (popolazione per il 2005):\nL'andamento storico della popolazione:\nNel XX secolo la citt\u00e0 si svilupp\u00f2 meno velocemente di Novosibirsk o Krasnojarsk, perch\u00e9 non era pi\u00f9 posta sulla principale via di comunicazione.\n\"Vedi anche il () della popolazione delle pi\u00f9 grandi citt\u00e0 siberiane.\"\nNel 2005 all'interno del territorio di Tomsk furono incluse le cittadine vicine, il che non \u00e8 riflesso in questi dati.\nStoria.\nIl 20 gennaio 1604 si presentarono alla corte dello zar Boris F\u00ebdorovi\u010d Godunov, a Mosca, gli ambasciatori della trib\u00f9 eu\u0161ta con l'offerta di sottomissione al potere di Mosca e la richiesta della costruzione sul fiume Tomjo di una fortezza per difenderli dai nomadi chirghisi e calmucchi.\nIl 25 marzo 1604 Godunov mand\u00f2 il capo cosacco Gavrila Pisemskij da Surgut e il capo guardiano Vasilij Tirkov da Tobol'sk con l'obiettivo di prendere il controllo della trib\u00f9 e costruire la fortezza e l'attraversamento del fiume.\nL'\"ostrog\" (, ovvero fortezza) di Tomsk fu costruita sulla riva destra del Tomjo a 60\u00a0km dallo sbocco nell'Ob', poco lontano dalla foce dell'U\u0161ajka, un fiume della taiga. Il 7 ottobre 1604 tutti i lavori furono terminati e questa \u00e8 considerata la data della fondazione della citt\u00e0 di Tomsk. Essa divent\u00f2 un centro strategico importante. In quell'epoca il principale commercio della Siberia era la pelliccia (di zibellino, volpe, ermellino). La fortezza garant\u00ec la sicurezza della popolazione durante tutto il XVII secolo. In particolare furono respinti con successo gli attacchi dei nomadi negli anni 1614, 1617, 1657 e 1698.\nNel XVIII secolo i confini dello stato russo si allargarono verso sud ed est, i nomadi furono ricondotti all'ordine e Tomsk perse il ruolo di roccaforte difensiva. \nA partire dal XVIII secolo fino all'epoca sovietica Tomsk divenne luogo di deportazione. Vi furono deportati personaggi noti come Ibraghim Gannibal, Gavriil Batenkov, Michail Bakunin, Nicolaj Edman, Gustav Spet, Nikolaj Klujev.\nDopo la creazione della Sibirskij Trakt Tomsk acquis\u00ec importanza come nodo commerciale. Gradualmente la citt\u00e0 crebbe fino allo status di capoluogo. Nel 1804 Tomsk divenne il capoluogo della \"Gubernija di Tomsk\", che includeva i territori ora appartenenti alle seguenti regioni: Territorio dell'Altaj, Oblast' di Kemerovo, Oblast' di Novosibirsk, Oblast' di Tomsk, regione del Kazakistan Orientale (Kazakistan) e una parte del Territorio di Krasnojarsk. Dagli anni '30 del XIX secolo la popolazione crebbe velocemente per l'incremento dell'estrazione dell'oro.\nLa Transiberiana fu costruita pi\u00f9 a sud di Tomsk. Accanto al ponte sull'Ob apparve la futura citt\u00e0 di Novosibirsk, e Tomsk, sebbene collegata da una diramazione della ferrovia, perse il proprio ruolo di nodo commerciale primario.\nDopo la rivoluzione del 1917 Tomsk fu inclusa nel Krai Siberiano (divenuto successivamente il Krai Ovest-Siberiana). In seguito, nel 1937, nel corso di un'altra riorganizzazione amministrativa, Tomsk divent\u00f2 una citt\u00e0 dell'Oblast' di Novosibirsk.\nNel corso della guerra a Tomsk furono installate circa 30 fabbriche, evacuate dalla Russia europea, che divennero la base dell'industria della citt\u00e0: in quegli anni la produzione industriale a Tomsk triplic\u00f2. Nel 1944 fu creata l'Oblast' di Tomsk. 229\u00a0000 abitanti di Tomsk presero parte alla guerra e 176 di essi furono insigniti del titolo di Eroe dell'Unione Sovietica per azioni compiute sui campi di battaglia.\nA Tomsk si sono conservati molti monumenti dell'architettura di legno strutturale, creati in prevalenza alla fine del XIX secolo, ma il loro numero si riduce sempre pi\u00f9. Nel 1970 alla citt\u00e0 fu attribuito lo status di \"citt\u00e0 storica\".\nPer la vicinanza della citt\u00e0 segreta Seversk (allora Tomsk-7), costruita intorno ad una fabbrica di arricchimento di uranio e di un reattore nucleare, la migrazione verso la stessa Tomsk fu sottoposta a restrizioni, e fu chiusa ai visitatori stranieri. Nel 1992 le restrizioni di sicurezza legate a Seversk furono ridotte e Tomsk fu aperta completamente.\nNegli anni novanta a Tomsk si pales\u00f2 una fortissima recessione della produzione industriale. A soffrirne maggiormente furono soprattutto l'industria meccanica, legata principalmente all'industria militare, e l'industria leggera, che divent\u00f2 incompetitiva alle importazioni. Le fabbriche di strumenti e di radiotecnica dichiararono bancarotta. Anche l'industria petrolchimica visse un periodo difficile, cambiando pi\u00f9 volte la propriet\u00e0. La situazione economica miglior\u00f2 dopo la caduta del corso legale del rublo e il ristabilimento economico conseguente.\nNel 2005 Tomsk vinse la gara per la creazione di una Zona Economica Speciale volta all'introduzione di nuove tecnologie.\nIstruzione.\nNel 1878 fu fondata l'Universit\u00e0 statale di Tomsk, aperta nel 1888. Nel 1896 fu aperto il primo istituto tecnico, chiamato oggi Universit\u00e0 Politecnica di Tomsk. Gli altri istituti universitari presenti in citt\u00e0 sono:\nEsistono inoltre pi\u00f9 di 10 sedi periferiche e uffici di rappresentanza di istituti universitari di altre citt\u00e0.\nNel 2003 Tomsk contava 83600 studenti, pari al 17% della popolazione (percentuale fra le pi\u00f9 alte nel paese). Viene sviluppata l'istruzione remota e .\nScienza.\nIn citt\u00e0 hanno sede diversi istituti di ricerca legati agli istituti universitari:\nIl centro scientifico di Tomsk dell'Accademia russa delle scienze comprende nove istituti di ricerca, che si occupano di ricerca atmosferica, chimica del petrolio, elettronica di alte correnti, fisica dello stato solido e scienza dei materiali, climatologia ed ecologia. Il centro dell'Accademia Russa delle Scienze Mediche conta 6 istituti di ricerca che si occupano di cardiologia, oncologia, farmacologia, genetica, salute psicologica, ginecologia.\nIl nome della citt\u00e0 \u00e8 stato dato all'asteroide 4931.\nCultura.\nIn citt\u00e0 ci sono due teatri drammatici (regionale e da camera), un teatro per spettatori giovanissimi, un teatro di pupazzi, sale di concerto, palazzi e case di cultura, dei cinema, un palazzo sportivo, un'orchestra sinfonica, cori, una rete di biblioteche, centri culturali stranieri (tedesco, polacco, tartaro), stadi, piscine e altri impianti sportivi. Nel 2005 la squadra calcistica di \u201cTom\u201d \u00e8 entrata a far parte della Premier-Liga del campionato russo di calcio.\nIl retaggio storico della citt\u00e0 ha permesso di arricchire il repertorio dei vari musei cittadini. Si annoverano il museo degli studi regionali, il museo artistico, pinacoteche, il museo dell'architettura di legno strutturale, il museo della storia della citt\u00e0, diversi musei negli istituti universitari, un orto botanico, musei nelle scuole. Esiste anche un sito web Musei dell'Oblast di Tomsk (in russo e inglese).Esiste inoltre l'unico Museo Memoriale della Storia della Repressione Politica sito all'interno dell'ex carcere investigativo dove \u00e8 possibile leggere le storie delle persone condannate a morte, poi riabilitate, per presunta cospirazione al regime stalinista.\nA Tomsk sorsero chiese fin dal primo anno della sua esistenza. Si contavano 31 chiese ortodosse, alcune cattedrali, cappelle e monasteri. Oltre a quelle ortodosse, esistevano chiese cattoliche, di vecchi credi, luterana, sinagoghe, moschee. Negli anni del regime sovietico molti luoghi di culto furono distrutti; alcuni si preservarono grazie al loro utilizzo per altri scopi (reparti, magazzini, archivi, case d'abitazione). Negli anni novanta alcuni templi furono ricostruiti.\nMezzi di comunicazione di massa.\nIl primo numero della \u201cSibirskaja Gaseta\u201d fu pubblicato nel 1881. Prima di questa pubblicazione, erano stati stampati il \u201cBollettino della Gubernija di Tomsk\u201d, nel 1857 ed il \u201cBollettino della Diocesi di Tomsk\u201d nel 1880. Il \u201cKrasnoje Znamja\u201d (\"Bandiera rossa\") \u00e8 il pi\u00f9 vecchio tra i giornali ancora stampati, essendo pubblicato fin dal 1\u00ba giugno 1917. Vengono stampati 3 giornali e 3 settimanali, oltre a circa 25 pubblicazioni di diverso carattere: periodici specializzati o pubblicitari e per il tempo libero. Si contano pi\u00f9 di 20 riviste di vari argomenti.\nLa radio a Tomsk funziona dal 1927, quando fu messo in funzione il primo altoparlante. La radiodiffusione fu inaugurata nel 1928 ed utilizzava una lunghezza d'onda di 750 metri. La prima radio privata, \u201cRadio Sibir\u201d, apr\u00ec nel 1992. Attualmente su onde ultracorte e FM trasmettono 20 stazioni, la maggioranza delle quali ritrasmettono i programmi dei partner di Mosca. Poche emittenti, come \u201cRadio Sibir\u201d, continuano a produrre programmi in proprio.\nIl 30 dicembre 1952 pionieri dell'Istituto politecnico condussero la prima trasmissione televisiva pubblica; nel 1955 a Tomsk fu messo in opera il primo centro di telediffusione siberiano. La stazione privata \u201cTV-2\u201d inaugur\u00f2 le trasmissioni nel 1991, conquistando, in pi\u00f9 di un'occasione, il premio nazionale della TV TEFI. In totale a Tomsk sono attive 11 compagnie televisive.\nMalgrado l'esistenza della rete locale di Tomsknet, che provvede al traffico gratuito, le pubblicazioni su internet a Tomsk non sono sviluppate in maniera indipendente. Per lo pi\u00f9 trattasi di siti che pubblicano l'informazione di compagnie-madre.\nEconomia.\nTomsk consuma pi\u00f9 energia di quella che produce; per sopperire viene usata l'energia prodotta da fonti di calore dalla citt\u00e0 di Seversk.\nTrasporti.\nAereo.\nA 15\u00a0km dalla citt\u00e0 si trova l'Aeroporto Boga\u0161ovo, base della compagnia aerea russa Tomsk Avia ed anche filiale delle compagnia aeree russe S7 Airlines e KrasAir. Tomsk \u00e8 facilmente raggiungibile con voli di linea giornalieri dalla capitale russa Mosca.\nAuto.\nTomsk \u00e8 collegata tramite una diramazione all'autostrada M53 \"Bajkal\" Novosibirsk \u2014 Irkutsk. \u00c8 pianificata la costruzione dell'autostrada nordica Perm' \u2014 Surgut \u2014 Tomsk.\nTreno.\nLa citt\u00e0 si trova al termine di una diramazione della Ferrovia Transiberiana. Costruita nel 1896, questa ferrovia passava lontano da Tomsk, che per questo fu sorpassata dalle altre citt\u00e0 siberiane. I principali collegamenti passeggeri delle Ferrovie russe sono con le citt\u00e0 di Adler, Anapa, \u00c1sino, Barnaul, Mosca, Novokuzneck, Novosibirsk.\nNave.\nSul fiume Tom' esistono il porto e la stazione fluviale.\nTrasporto pubblico.\nIl trasporto urbano di Tomsk conta 40 linee di autobus municipali e privati, sette linee di filobus (dal 1967), e cinque linee tranviarie (aperte a partire dal 1949).\nNella citt\u00e0 inoltre esistono 10 imprese di taxi (anche collettivi).\nSport.\nLa citt\u00e0 ha una squadra di calcio, il Tom' Tomsk, che milita nella Russian Premier League, la massima serie nazionale."}
{"id": "137555", "revid": "125400618", "url": "https://it.wikipedia.org/wiki?curid=137555", "title": "Root (utente)", "text": "Il termine root, utilizzato nei sistemi operativi Unix e Unix-like, \u00e8 il nome utente predefinito dell'amministratore di sistema.\nSpesso vengono usati come sinonimi \"amministratore\", \"superutente\" o \"superuser\".\nLa parola \"root\" significa \"radice\", in quanto l'amministratore \u00e8 l'unico a poter modificare i file presenti nella directory '/', detta \"root\".\nDal perimetro originario (Unix) l'impiego del concetto si \u00e8 esteso con analogo significato ad altri sistemi operativi o piattaforme.\nCaratteristiche.\nL'utente \"root\" (chiamato anche \"toor\" in BSD o \"avatar\") \u00e8 l'utente (di sistema e nascosto in condizioni predefinite) che dispone del massimo controllo sul sistema; esso \u00e8 il solo in grado di compiere operazioni non consentite agli utenti standard. In pratica, \u00e8 un account super admin che pu\u00f2 operare con un profilo amministrativo completo \"in locale\" (ovvero sulla macchina e/o sistema operativo).\nUtilizzo nei sistemi operativi.\nSistemi Unix e derivati.\n\u00c8 buona norma non utilizzarlo nelle normali sessioni di lavoro, ma di accedervi solo quando richiesto, ad esempio per installare o aggiornare un programma, un driver o una impostazione di sistema che riguarda tutti gli utenti del sistema stesso.\nIn contrapposizione al superutente, esistono gli \"utenti standard\", i cui privilegi sono limitati per prevenire possibili danni accidentali all'intero sistema in caso di errore. A questi utenti standard \u00e8 normalmente inibita la modifica dei file essenziali per funzionamento del sistema operativo, dei file degli altri utenti standard e dei permessi di tutti gli utenti.\nIn molte distribuzioni Linux, \u00e8 inoltre impedito l'accesso diretto all'utente root in modalit\u00e0 grafica (per ragioni di sicurezza), anche se esistono comunque tool di configurazione grafici che necessitano di autenticazione root, che \u00e8 richiesta successivamente all'accesso come utente standard.\nIn modalit\u00e0 testuale (da linea di comando), si pu\u00f2 accedere all'utente root da una console di utente standard tramite il comando \"su\" privo di argomenti, oppure eseguire un singolo programma con privilegi da superutente tramite il comando \"sudo \"(seguito dalla password di accesso all'utente corrente).\nAd ogni modo, in ciascun sistema Linux, in ogni momento sono in esecuzione dei processi in modalit\u00e0 \"root\", ossia quelli alla base del sistema operativo, eseguiti nella fase di avvio e prima di arrivare all'autenticazione del singolo utente.\nSistemi Windows.\nNei sistemi basati su Windows NT, il corrispondente di \"root\" \u00e8 l'account \"administrator\". Fino a Windows XP, lasciando le impostazioni di installazione predefinite, \u00e8 molto facile (e permesso) creare un unico utente con privilegi di amministratore e senza alcuna password.\nAnche definendo un diverso nome utente per l'amministratore e per altri utenti, l'account \"administrator\" (super administrator) rimane comunque esistente e non eliminabile, creando seri rischi per la sicurezza del sistema. Da Windows Vista in poi, questo account (amministratore di sistema) \u00e8 disattivato e nascosto nelle impostazioni predefinite. Tramite comandi \u00e8 possibile visualizzarlo e attivarlo, nonch\u00e9 accedervi. Administrator non deve essere confuso con un normale account utente con privilegi di amministratore.\nNei sistemi basati invece su MS-DOS e Windows 9x (e in generale nei sistemi operativi monoutente) non esiste invece il concetto di superutente, non esistendo nemmeno quello di multiutenza, quindi l'utente, o il software, \u00e8 potenzialmente in grado di compiere qualsiasi operazione sul sistema.\nStrumenti come Kon-Boot consentono agli utenti di aggirare (\"bypassare\") le password di Microsoft Windows e le password di Apple macOS.\nTerminologia.\nSpecie nel mondo Android \u00e8 impiegato il verbo \"to root\" con il significato di \"assumere i privilegi di superutente\". Questa \u00e8 un'operazione che apporta modifiche ai file di sistema (archiviati in una partizione di sistema e nascosta). Il rooting \u00e8 appunto l'operazione mediante la quale l'utilizzatore diventa superutente e quindi acquisisce una serie di permessi che consentono procedimenti avanzati, impossibili se il dispositivo non \u00e8 \"rootato\"."}
{"id": "137558", "revid": "399", "url": "https://it.wikipedia.org/wiki?curid=137558", "title": "Debugger", "text": "Un debugger in informatica \u00e8 un programma/software specificatamente progettato per l'analisi e l'eliminazione dei bug (debugging), ovvero errori di programmazione interni al codice di altri programmi.\nAssieme al compilatore \u00e8 fra i pi\u00f9 importanti strumenti di sviluppo a disposizione di un programmatore, spesso compreso all'interno di un ambiente integrato di sviluppo (IDE), in quanto in grado di aiutare il programmatore ad individuare errori di semantica all'interno del codice sorgente del programma, altrimenti di difficile individuazione in fase di runtime.\nLa maggior parte dei debugger include un disassembler, come il programma objdump delle GNU Binutils.\nDescrizione.\nIl compito principale del debugger \u00e8 quello di mostrare il frammento di codice macchina che genera il problema (tipicamente un crash). Il codice pu\u00f2 essere mostrato nella sua forma nativa, tradotto in linguaggio assembly o perfino sotto forma di codice sorgente nel linguaggio di programmazione in cui il programma analizzato \u00e8 stato scritto. Per mostrare il codice assembly, il debugger fa tipicamente uso di un disassembler, eventualmente integrato nello stesso. Per l'analisi del codice sorgente, invece, \u00e8 in generale necessario uno speciale tipo di compilazione per il programma utente.\nPoich\u00e9 la compilazione con debug inserisce nel programma grandi quantit\u00e0 di istruzioni in pi\u00f9, un programma eseguito in modalit\u00e0 debug \u00e8 tipicamente molto pi\u00f9 lento di quando \u00e8 eseguito direttamente sul processore per cui \u00e8 stato sviluppato.\nSe si utilizza un interprete il debugging \u00e8 molto pi\u00f9 naturale per la natura stessa dell'interpretazione.\nQuasi tutti i debugger consentono l'esecuzione del programma analizzato a piccoli passi, mostrando nelle interruzioni il codice relativo all'istruzione sorgente corrente e lo stato attuale della CPU ovvero lo stato o valore delle variabili associate alle rispettive nelle celle di memoria. L'interruzione dell'esecuzione pu\u00f2 avvenire passo passo ad ogni singola istruzione, entrando eventualmente in altri sottoprogrammi, oppure in punti esplicitamente assegnati dall'utente (breakpoint o watchpoint). L'ultima istruzione evidenziata prima del crash \u00e8 tipicamente il punto o causa dello scatenarsi dell'evento indesiderato, anche se in linea di massima questa pu\u00f2 a sua volta dipendere da risultati di istruzioni precedenti (es. valori nulli di variabili o parametri passati).\nMolti debugger contengono funzioni pi\u00f9 sofisticate come la possibilit\u00e0 di modificare il valore di alcune locazioni di memoria o la possibilit\u00e0 di modificare il flusso del programma eseguendo delle parti di codice macchina che normalmente non vengono raggiunte.\nAlcuni debugger sono delle vere e proprie macchine virtuali che simulano una particolare famiglia di CPU mentre altri sfruttano particolari funzioni della CPU hardware per poter analizzare e controllare il flusso del PROGRAMMA"}
{"id": "137562", "revid": "153409", "url": "https://it.wikipedia.org/wiki?curid=137562", "title": "La Rioja (comunit\u00e0 autonoma)", "text": ""}
{"id": "137564", "revid": "399", "url": "https://it.wikipedia.org/wiki?curid=137564", "title": "Murcia (provincia)", "text": ""}
{"id": "137566", "revid": "198277", "url": "https://it.wikipedia.org/wiki?curid=137566", "title": "Gunnar Nordahl", "text": "Considerato uno dei pi\u00f9 forti centravanti nella storia del calcio, \u00e8 il miglior marcatore straniero e il terzo in assoluto della Serie A dietro Silvio Piola e Francesco Totti, con 225 reti.\n\u00c8 tuttora il miglior marcatore nella storia del Milan. Ha detenuto per 66 anni il record di gol (35) in una singola stagione di Serie A a \"girone unico\" (superato dai 36 gol di Gonzalo Higua\u00edn nell'edizione 2015-2016 e di Ciro Immobile nell'edizione 2019-2020). Detiene inoltre il primato di volte (5) in cui \u00e8 diventato capocannoniere della massima serie italiana, tre delle quali consecutive (quest'ultimo record \u00e8 stato successivamente eguagliato da Michel Platini).\nBiografia.\nGunnar Nordahl nacque a H\u00f6rnefors, piccolo paese situato nel nord della Svezia, affacciato sul Golfo di Botnia. Esord\u00ec nella squadra cittadina prima di compiere 16 anni.Il centravanti svedese aveva 4 fratelli che giocarono a calcio a livello professionistico: Knut (che disput\u00f2 anche due stagioni con la Roma), Bertil (anche lui venne in Italia, tesserato per tre stagioni dall'Atalanta) e i gemelli G\u00f6sta e G\u00f6ran. Anche il figlio Thomas \u00e8 stato calciatore, vestendo pure la maglia della nazionale svedese.\nGunnar mor\u00ec d'infarto nel 1995, mentre stava trascorrendo le ferie ad Alghero.\nCaratteristiche tecniche.\nEra un centravanti di sfondamento dotato di ottimo fiuto del gol.\nCarriera.\nClub.\nDebutt\u00f2 in Svezia con l'H\u00f6rnefors IF nella terza serie nazionale e con il Degerfors nella massima serie nazionale, e poi pass\u00f2 all'IFK Norrk\u00f6ping, con cui vinse 4 titoli di Svezia. Durante le sue stagioni trascorse nei campionati svedesi, segn\u00f2 complessivamente 149 reti in 172 partite.\nNordahl, soprannominato \"Il Pompiere\" per il lavoro che faceva in patria, pass\u00f2 al Milan nel gennaio del 1949. Nonostante fosse stato opzionato dalla , Gianni Agnelli acconsent\u00ec alla cessione del calciatore alla squadra milanese, cui i bianconeri avevano appena soffiato il danese Ploeger, come gesto di distensione fra i due club.\nA pochi giorni dall'arrivo, esord\u00ec segnando nel 3-2 alla Pro Patria. Con i compagni e connazionali Gunnar Gren e Nils Liedholm and\u00f2 a formare a Milano il prolifico trio svedese soprannominato Gre-No-Li.\nCapitano dei rossoneri, vinse due Scudetti e una Coppa Latina, segn\u00f2 in totale 225 gol in Serie A e conquist\u00f2 5 titoli di capocannoniere, tutt'ora un record. Ha inoltre detenuto fino al 2016 il record di segnature in una singola stagione di Serie A con 35 reti, record in seguito battuto da Gonzalo Higua\u00edn nella stagione 2015-2016.\nGioc\u00f2 due stagioni anche nella Roma realizzando 15 gol e diventandone per un breve periodo anche l'allenatore.\nNazionale.\nCon la nazionale svedese segn\u00f2 ben 43 gol in sole 33 presenze, tenendo quindi una media-gol di oltre un gol a partita, ed \u00e8 il terzo miglior marcatore della storia alle spalle di Zlatan Ibrahimovi\u0107 e Sven Rydell.\nVinse l'oro olimpico da protagonista al torneo di (fu il capocannoniere della manifestazione assieme a John Hansen con 7 centri).\nNordahl \u2014 cos\u00ec come altre stelle della selezione, quali Liedholm, Gren, Ros\u00e9n e Skoglund \u2014 fu penalizzato nella sua carriera in giallobl\u00f9 dalla scelta della SvFF di convocare soltanto i calciatori dilettanti tra il 1950 e il 1956, quando il bomber era nel pieno della forma.\nStatistiche.\nIn carriera, tra club e nazionale, Nordahl ha segnato almeno 507 reti in 572 incontri ufficiali, con una media di 0,89 gol a partita. Tuttavia le presenze e le eventuali marcature in Coppa di Svezia non sono note, pertanto il totale di entrambe potrebbe essere maggiore."}
{"id": "137567", "revid": "22356", "url": "https://it.wikipedia.org/wiki?curid=137567", "title": "Titanosauridae", "text": ""}
{"id": "137568", "revid": "1543377", "url": "https://it.wikipedia.org/wiki?curid=137568", "title": "Nemegtosauridae", "text": "I nemegtosauridi (\"Nemegtosauridae\") sono una famiglia di dinosauri sauropodi erbivori vissuta nel Cretacico superiore.\nDescrizione.\nProbabilmente questi dinosauri, conosciuti per lungo tempo solo attraverso alcuni misteriosi crani fossili, sono da ascrivere al gruppo dei titanosauri. Originariamente la famiglia era basata sui due generi \"Nemegtosaurus\" e \"Quaesitosaurus\", noti solo grazie a due teschi incompleti simili a quelli dei diplodocidi. I paleontologi, tuttora, non si trovano d'accordo sullo stabilire le esatte relazioni di questi animali con gli altri gruppi di sauropodi, e c'\u00e8 chi ritiene questa famiglia non valida scientificamente. Dal 2000, per\u00f2, altri sauropodi sono stati ascritti a questa famiglia e la metodologia cladistica \u00e8 venuta in soccorso per determinare l'evoluzione di questi animali.\nClassificazione.\nNella sua revisione dei diplodocidi nel 1990, Jack McIntosh incluse \"Nemegtosaurus\" e \"Quaesitosaurus\" nella famiglia dei diplodocidi, sottofamiglia dicreosaurini, dal momento che i due crani assomigliavano a quello di \"Dicraeosaurus\", pur con qualche differenza. Nonostante il cranio di \"Nemegtosaurus\" fosse stato rinvenuto a poca distanza da uno scheletro di sauropode senza testa (poi chiamato \"Opisthocoelicaudia\"), McIntosh rifiut\u00f2 l'idea che entrambi i ritrovamenti appartenessero a un unico animale, poich\u00e9 lo scheletro era troppo simile a quello di un camarasauride, mentre il cranio presentava le gi\u00e0 menzionate affinit\u00e0 diplodocoidi.\nNel 1995 fu dunque Upchurch a porre i due generi basati su crani in una famiglia a s\u00e9 stante. I successivi lavori di Wilson, Apesteguia e Curry Rogers, in concomitanza con le importanti scoperte degli scheletri pi\u00f9 o meno completi di \"Bonitasaura\" in Patagonia e di \"Rapetosaurus\" in Madagascar, contribuirono a chiarire la posizione di questi sauropodi, che vennero spostati dal gruppo dei diplodocoidi a quello dei titanosauri. Nonostante ci\u00f2, alcuni paleontologi (tra cui lo stesso Upchurch) considerano i nemegtosauri come facenti parte dei diplodocoidi. Oltre a ci\u00f2, le recenti scoperte riguardanti il gruppo dei titanoauri hanno indotto molti a credere che \"Nemegtosaurus\" e \"Opisthocoelicaudia\" siano un unico animale."}
{"id": "137571", "revid": "122952496", "url": "https://it.wikipedia.org/wiki?curid=137571", "title": "Ornithischia", "text": "Gli ornitischi (Ornithischia) sono uno dei due grandi ordini di dinosauri, raggruppanti esclusivamente forme erbivore. Comparvero nel Carnico in Patagonia e arrivarono a popolare l'intero pianeta. Gli ultimi ornitischi si estinsero alla fine del Cretaceo superiore a causa dell'evento K-T.\nDescrizione.\nGli ornitischi sono noti come \"dinosauri dal bacino da uccello\" a causa della struttura della loro pelvi, anche se gli uccelli in effetti discesero dai dinosauri \"dal bacino da lucertola\" (saurischi). Essendo degli erbivori che spesso vivevano in branchi, gli ornitischi furono pi\u00f9 numerosi dei saurischi, dal momento che in sostanza erano le prede dei teropodi ed erano pi\u00f9 piccoli dei sauropodi.\nIl superordine dei dinosauri venne diviso nei due ordini saurischi e ornitischi da Harry Govier Seeley nel 1888. La divisione dei saurischi dagli ornitischi si basa sul fatto che questi ultimi possiedono una pelvi simile a quella degli uccelli, alcune particolarit\u00e0 nelle vertebre e un osso predentale. Il predentale \u00e8 un osso posseduto solo dagli ornitischi: si trova nella parte anteriore della mandibola, ed estende l'osso dentale. Il predentale coincide con la premascella nella zona superiore della bocca. Insieme, queste due strutture formano un apparato simile a un becco, usato per recidere le foglie delle piante.\nIl pube degli ornitischi punta in basso e verso la coda, mentre quello dei saurischi punta in basso ma verso la parte anteriore dell'animale. Gli ornitischi, inoltre, posseggono finestre anteorbitali pi\u00f9 piccole rispetto a quelle di saurischi e pelvi pi\u00f9 ampie e robuste. Un pube simile a quello degli uccelli, parallelo alla colonna vertebrale, si evolse indipendentemente per ben tre volte nella storia evolutiva dei dinosauri: negli ornitischi, nei terizinosauroidi (o segnosauri) e nei dromeosauridi, simili agli uccelli.\nSistematica.\nSottogruppi.\nGli ornitischi si suddividono in due cladi principali: i tireofori, che includono forme corazzate come gli stegosauri, gli anchilosauri o i brachipodosauri; e i neornitischi, che includono i marginocefali (ceratopsi e pachicefalosauri) e gli ornitopodi (tra cui gli adrosauri). Quello dei cerapodi \u00e8 un raggruppamento relativamente recente (Sereno, 1986), ed anche discutibile visto che i ceratopsi ed i pachicefalosauri potrebbero essere messi in relazione con gli Heterodontosauridae piuttosto che con gli ornitopodi creando una tripartizione dei cladi principali degli ornitischi.\nLa scheda e il cladogramma che seguono mostrano una classificazione semplificata dei principali cladi di Ornitischia."}
{"id": "137572", "revid": "287204", "url": "https://it.wikipedia.org/wiki?curid=137572", "title": "Kildare", "text": "Kildare (\"Cill Dara\" in irlandese, che significa \"chiesa della quercia\") \u00e8 una citt\u00e0 della contea di Kildare, provincia di Leinster, nella Repubblica d'Irlanda. Sebbene dia il suo nome alla contea, Kildare non \u00e8 il capoluogo della contea, che \u00e8 invece Naas. La citt\u00e0 si trova a circa da Dublino, abbastanza vicino per essere diventata una citt\u00e0 dormitorio della capitale.\nStoria.\nNei tempi pre-cristiani Kildare era il sito di un santuario della dea celtica Brigid. Dopo l'introduzione del Cristianesimo nel V e VI secolo, nel luogo in cui sorgeva il santuario, Santa Brigida d'Irlanda fond\u00f2 un unico monastero di monaci e suore sul sito dell'attuale cattedrale.\nChiesa dei Carmelitani.\nI frati carmelitani accettarono l'invito di Lord William de Vesci e giunsero nel Kildare nel 1290. Lo stesso de Vesci favor\u00ec l'inserimento dei francescani e costru\u00ec il castello originale di Kildare. Con la soppressione dei monasteri sotto Enrico VIII, i frati dovettero proseguire il loro ministero clandestinamente per due secoli finch\u00e9 le leggi penali furono attenuate e negli anni 1750 i carmelitani tornarono nel Kildare ed eressero una chiesa e una scuola vicino alle fondamenta originali del 1290. Questa chiesa del XVIII secolo fu attiva per i carmelitani e per la popolazione del distretto per pi\u00f9 di un secolo. Le fondamenta dell'attuale chiesa furono gettate nel 1884 e il progetto della chiesa fu steso dall'architetto William Hague in \"stile Pugin\"."}
{"id": "137573", "revid": "1573940", "url": "https://it.wikipedia.org/wiki?curid=137573", "title": "Fabrosauridae", "text": "I fabrosauri (Fabrosauridae ) sono una famiglia molto primitiva e decisamente poco nota di dinosauri, caratteristica del Giurassico. Lo stesso genere tipo (\"Fabrosaurus\") \u00e8 noto solo per un frammento di mascella, e l'identit\u00e0 \u00e8 dubbia.\nPiccoli corridori.\nQuesti dinosauri erano sostanzialmente piccoli erbivori bipedi, tra i pi\u00f9 primitivi rappresentanti dell'ordine degli ornitischi. L'aspetto era quello di piccoli corridori, con zampe posteriori estremamente allungate e una coda rigida e lunga. \u00c8 possibile che i fabrosauridi passassero la stagione secca in buche scavate nel terreno.\nErbivori senza guance.\nLa caratteristica predominante dei fabrosauridi \u00e8 data dai denti, piccoli e crestati, che si trovavano fissati profondamente negli alveoli. Probabilmente i fabrosauri non erano in grado di masticare il cibo, ma lo sminuzzavano con i denti e poi lo ingerivano. In seguito, un complesso apparato digerente era in grado di assimilarlo. Le ossa delle mascelle di questi animali, inoltre, sembrerebbero indicare che i fabrosauri furono probabilmente gli unici ornitischi a non essere dotati di guance."}
{"id": "137576", "revid": "287204", "url": "https://it.wikipedia.org/wiki?curid=137576", "title": "Thyreophora", "text": "I Thyreophora (il cui nome significa \"portatori di scudi\", spesso noti semplicemente come \"dinosauri corazzati\") \u00e8 un gruppo di dinosauri ornithischi corazzati che visse dal Giurassico inferiore al Cretaceo superiore, circa 199.6-66 milioni di anni fa (Hettangiano-Maastrichtiano), in quasi tutti i continenti.\nI thyreophora sono caratterizzati dalla presenza di armature allineate in file longitudinali lungo il corpo. Le forme primitive avevano scuti o osteodermi semplici, bassi, a chiglia, mentre le forme pi\u00f9 derivate sviluppavano strutture pi\u00f9 elaborate tra cui punte e placche. La maggior parte dei tyreophori era erbivora e avevano cervelli relativamente piccoli per le loro dimensioni corporee.\nIl gruppo dei thyreophora comprende vari sottogruppi, inclusi i sottordini Ankylosauria e Stegosauria. In entrambi i sottordini, gli arti anteriori erano molto pi\u00f9 corti degli arti posteriori, in particolare negli stegosauri. Il clade \u00e8 stato definito come il gruppo costituito da tutte le specie pi\u00f9 strettamente correlate ad \"Ankylosaurus\" che a \"Triceratops\". Thyreophora \u00e8 il gruppo gemello di Cerapoda all'interno di Genasauria.\nSottogruppi.\nAnkylosauria.\nIn Ankylosauria, i due gruppi principali sono Ankylosauridae e i Nodosauridae.\nGli ankylosauridi sono noti per la loro distintiva mazza caudale composta da vertebre distese fusesi in un'unica massa compatta. Erano animali pesanti e corazzati dalla testa alla coda in un'armatura di osteodermi, che, in alcuni casi, copriva anche le palpebre. Alcuni taxa presentava spesso anche spine o corni lungo il corpo per difesa. La testa era piatta, tozza, e presentava due piccoli corni ai lati della testa e sugli zigomi rivolti all'indietro, ed il collo era relativamente corto e protetto da semianelli cervicali. \"Euoplocephalus tutus\" \u00e8 forse l'ankylosauride pi\u00f9 noto.\nI nodosauridi, l'altra famiglia nell'ankylosauria, potrebbero effettivamente includere gli antenati degli ankylosauridi. Vissero durante il Giurassico medio (circa 170 milioni di anni fa) fino al Cretaceo superiore (66 milioni di anni fa) e, sebbene fossero corazzati quanto gli ankylosauridi, non avevano una mazza caudale, ma pi\u00f9 serie di punte e spine che sporgevano ai lati lungo tutta la lunghezza della coda. Due esempi di nodosauridi sono \"Sauropelta\" ed \"Edmontonia\", quest'ultimo particolarmente noto per le grandi spine collocate sulle spalle rivolte in avanti.\nStegosauria.\nIl sottordine Stegosauria comprende le famiglie Stegosauridae e Huayangosauridae. Questi dinosauri vissero dal medio al tardo Giurassico, sebbene alcuni fossili siano stati ritrovati anche in strati risalenti al Cretaceo. Gli Stegosauri avevano teste molto piccole con denti semplici simili a foglie. Gli Stegosauri possedevano file di placche e/o punte ossee che correvano lungo la linea mediana dorsale dell'animale. \u00c8 stato suggerito che le piastre degli stegosauri avessero la funzione di controllare la temperatura corporea (termoregolazione) e/o fossero utilizzate come display per identificare i membri della propria specie, attrarre il sesso opposto ed intimidire i rivali. \"Stegosaurus\" e \"Kentrosaurus\" sono tra gli stegosauri pi\u00f9 noti.\nClassificazione.\nTassonomia.\nMentre la tassonomia per classificazione \u00e8 in gran parte caduta in disuso tra i paleontologi, alcune pubblicazioni del XXI secolo hanno mantenuto l'uso dei ranghi, sebbene le fonti differiscano su quale dovrebbe essere il loro grado. La maggior parte elencato Thyreophora come un taxon non classificato che contiene i sottordini tradizionali Stegosauria e Ankylosauria, sebbene Thyreophora sia talvolta classificato come un sottordine, con Ankylosauria e Stegosauria come infraordine.\nFilogenetica.\nThyreophora fu nominato da Nopcsa nel 1915, e definito come un clade da Paul Sereno, nel 1998, come \"tutte i genasauri pi\u00f9 strettamente imparentati con \"Ankylosaurus\" rispetto a \"Triceratops\". Thyreophoroidea \u00e8 stato nominato per la prima volta da Nopcsa nel 1928 e definito da Sereno nel 1986, come \"Scelidosaurus\", \"Ankylosaurus\", il loro pi\u00f9 recente antenato comune e tutti i suoi discendenti\". Eurypoda fu nominato per la prima volta da Sereno nel 1986 e da lui definito nel 1998, come \"\"Stegosaurus\", \"Ankylosaurus\", il loro pi\u00f9 recente antenato comune e tutti i loro discendenti\". \nIl cladogramma seguente mostra un'analisi dei paleontologi Richard S. Thompson, Jolyon C. Parish, Susannah CR Maidment e Paul M. Barrett (2011):"}
{"id": "137578", "revid": "1573940", "url": "https://it.wikipedia.org/wiki?curid=137578", "title": "Stegosauria", "text": "Stegosauria , conosciuto pi\u00f9 comunemente con il nome di stegosauri, \u00e8 un gruppo di dinosauri erbivori vissuti nel Giurassico e nel primo Cretacico, diffusi soprattutto nell'emisfero nord, rinvenuti in particolare in Nord America ed in Cina. In realt\u00e0 probabilmente si tratta di un'impressione erronea relativa alla scarsit\u00e0 di resti ossei del Giurassico superiore gondwanico. Esemplari appartenenti a Stegosauria sono noti comunque anche da Africa, India ed Europa, e probabilmente \u00e8 solo questione di tempo prima che si dimostri che erano diffusi in tutta la Pangea.\nTutti gli appartenenti a Stegosauria presentano le tipiche placche ossee, chiamate osteoderma che, originandosi dal capo, corrono lungo il dorso arrivando fino alla coda.\nGli Stegosauria prendono il nome dal primo e pi\u00f9 noto genere appartenente al gruppo, \"Stegosaurus\".\nClassificazione.\nStegosauria fu originariamente indicata come un ordine all'interno di Reptilia da OC Marsh nel 1877, sebbene oggi sia generalmente trattata come un infraordine o un sottordine - o pi\u00f9 spesso un clade non classificato - all'interno di Thyreophora, che comprende i dinosauri corazzati. Include nell'uso moderno le famiglie Huayangosauridae e Stegosauridae, nominate rispettivamente nel 1982 e nel 1880.\nGli Huayangosauridae erano un gruppo di stegosauri primitivi che vissero durante il Giurassico inferiore-medio. Erano pi\u00f9 piccoli degli stegosauri pi\u00f9 evoluti e avevano crani pi\u00f9 corti e alti. Huayangosauridae non \u00e8 definito. Attualmente, l'unico genere inequivocabile incluso all'interno della famiglia \u00e8 il genere tipo \"Huayangosaurus\" dalla Cina. I resti poco conosciuti di \"Regnosaurus\" del Cretaceo inferiore dell'Inghilterra, tuttavia, indicherebbero che anch'esso potrebbe essere un membro della famiglia - o almeno uno stegosauro di base. L'unico elemento osseo conosciuto di \"Regnosaurus\" \u00e8 una mandibola molto simile a quella di \"Huayangosaurus\".\nLa stragrande maggioranza degli stegosauri finora ritrovati appartiene alla famiglia Stegosauridae, che visse dal Giurassico superiore fino al Cretaceo inferiore, venendo definiti da Paul Sereno come \"tutti gli stegosauri pi\u00f9 strettamente imparentati con \"Stegosaurus\" che con \"Huayangosaurus\". Includono per definizione il noto \"Stegosaurus\". Questo gruppo \u00e8 molto diffuso, con membri in tutto l'emisfero settentrionale, in Africa e possibilmente in Sud America.\nLa prima definizione esatta del clade di Stegosauria \u00e8 stata data da Peter Malcolm Galton nel 1997: \"tutti gli ornithischi thyreophori pi\u00f9 strettamente imparentati con \"Stegosaurus\" rispetto ad \"Ankylosaurus\"\". Cos\u00ec definito, Stegosauria \u00e8 per definizione il sister group di Ankylosauria all'interno di Eurypoda.\nFilogenesi.\nKenneth Carpenter del Denver Museum of Nature and Science ha pubblicato un albero filogenetico preliminare di Stegosauria, nella descrizione del 2001 di \"Hesperosaurus\". Una filogenesi aggiornata \u00e8 stata pubblicata da Mateus \"et al.\" (2009), \u00e8 riportata di seguito.\nIn alternativa, nel 2017 Raven &amp; Maidment hanno pubblicato una nuova analisi filogenetica, che include quasi tutti i generi di stegosauri noti:\nSpecie non descritte.\nAd oggi, diversi generi provenienti dalla Cina hanno nomi informali proposti ma non formalmente descritti, incluso \"Changdusaurus\". Fino a quando non verranno pubblicate descrizioni formali, questi generi sono considerati come \"nomina nuda\". \"Yingshanosaurus\", per lungo tempo considerato un \"nomenum\", \u00e8 stato descritto nel 1994."}
{"id": "137579", "revid": "22356", "url": "https://it.wikipedia.org/wiki?curid=137579", "title": "Huayangosauridae", "text": ""}
{"id": "137580", "revid": "108043818", "url": "https://it.wikipedia.org/wiki?curid=137580", "title": "Stegosauridae", "text": "Stegosauridae \u00e8 un clade estinto di dinosauri tireofori facenti parte del sottordine di Stegosauria. Il clade \u00e8 definito come \"tutte le specie di dinosauri pi\u00f9 strettamente legate a \"Stegosaurus\" che a \"Huayangosaurus\"\". Il nome \"stegosauridae\" \u00e8 quindi un nome staminale che prende il nome dal suo genere meglio rappresentato, ossia \"Stegosaurus\" (il cui nome significa \"lucertola tetto\"). Sulla base delle prove fossili, gli stegosauridi vissero dal Giurassico medio fino al Cretacico superiore, in quelli che oggi sono il Nord America, Eurasia e Africa. D'altra parte, il \"sister taxon\" di stegosauridae, gli Huayangosauridae vissero solo durante il Giurassico medio.\nIl \"clade\" degli Stegosauridae \u00e8 composto dai generi \"Stegosaurus\", \"Dacentrurus\", \"Miragaia\", \"Loricatosaurus\" e \"Kentrosaurus\", quest'ultimo considerato alla base del clade. Gli stegosauridi come tutti gli animali appartenenti a Stegosauria erano grandi erbivori quadrupedi, caratterizzati da grandi placche ossee sul dorso e numerose spine ossee sulla parte finale della coda, chiamato thagomizer, che usavano come arma offensiva. Queste grandi placche sottili si ergevano erette allineate parasaggitalmente dal collo verso la fine della coda, dove venivano rimpiazzate dagli spunzoni ossei. Sebbene nel tempo siano state elaborate diverse teorie sulla funzione delle placche ossee, come la termoregolazione e il loro uso come display sessuale, una recente ricerca istologica ontogenetica sulle piastre e sulle punte indicherebbe che le piastre avessero diverse funzioni in base all'et\u00e0 dell'animale. Le punte terminali sulla coda, sarebbero state usate soprattutto dai vecchi adulti come arma di difesa. Tuttavia, la teoria sulla funzione delle piastre e degli spunzoni nelle diverse fasi di vita, rimane ancora una questione in dibattito.\nGli stegosauridi si distinguono dagli huayangosauridi in quanto i primi hanno perso i denti premascellari e le placche laterali al tronco. Inoltre, al contrario degli stegosauridi, gli huayangosauridi hanno lunghi teschi stretti e arti posteriori pi\u00f9 lunghi rispetto agli arti anteriori. Tuttavia, queste due caratteristiche non sono diagnostiche di stegosauridae perch\u00e9 possono essere presenti anche nei non-stegosauridi diversi da huayangosauridae.\nDescrizione.\nCaratteristiche generali.\nI resti craniali degli stegosauridi, cos\u00ec come tutti gli stegosauria, sono estremamente rari. Quindi, una parte significativa della conoscenza della loro morfologia cranica viene da pochi teschi completi di \"Stegosaurus\" e resti frammentari di altri stegosauridi. In generale, gli stegosauridi hanno musi proporzionalmente lunghi, bassi e stretti con una mandibola profonda, rispetto a quella di \"Huayangosaurus\". Gli stegosauridi mancano anche dei denti intermascellari.\nTra gli stegosauridi, solo \"Kentrosaurus\" aveva un paio di spine ossee parascapulari, che sporgevano posteriormente nella parte inferiore delle piastre delle spalle. Queste spine sono lunghe, arrotondate in vista laterale, dalla forma a virgola e hanno una base allargata. Si pensava che anche il \"Loricatosaurus\" avesse spine parascapulari, ma Maidment \"et al.\" (2008) ha osservato che i campioni scoperti, tra cui \u00e8 descritta una colonna vertebrale, ha una morfologia completamente diversa da quella dei campioni che possiedono spine parascapulari, suggerendo invece che le spine ritrovate in \"Loricatosaurus\" fossero in realt\u00e0 spine della coda frammentarie. La vera e propria assenza di spine parascapulari negli altri stegosauridi \u00e8 considerata una perdita secondaria dal momento che molti stegosauri basali come \"Gigantspinosaurus\" e \"Huayangosaurus\" le possedevano.\nDurante la loro evoluzione gli stegosauridi hanno perso le righe di osteodermi laterali che correvano longitudinalmente su entrambi i lati del tronco di \"Huayangosaurids\" e degli Ankylosauri, indicando un'altra perdita secondaria di un carattere plesiomorfico. Tuttavia, l'assenza di scudi laterali e denti premascellari non sono specificamente diagnostici degli stegosauridi, poich\u00e9 queste caratteristiche sono presenti anche in altri stegosauri non-huayangosauridi, cui le relazioni filogenetiche all'interno Stegosauria non sono chiare.\nPlacche e spine.\nTutti i generi di stegosauridi presentano le caratteristiche placche ossee dorsali, che non sono altro che osteodermi dorsali modificati, e spine ossee. Le piastre degli stegosauridi hanno una base spessa e centrale, ma sono trasversalmente sottili. In particolare in \"Stegosaurus\" le piastre diventano molto consistenti e sottili. Si trovano in varie dimensioni lungo il dorso, divenendo pi\u00f9 grandi, alte e spesse soprattutto nel centro della schiena. La disposizione di queste piastre dorsali parasagittali \u00e8 stata ampiamente discussa in passato. Marsh sugger\u00ec una singola fila mediana di piastre che partiva dal cranio percorrendo l'asse longitudinale mentre Lull sostenne una disposizione accoppiata bilaterale. L'attuale consenso scientifico risiede nella disposizione proposta da Gilmore, con due file parasagittali alternate sfalsate, teoria proposta dopo la scoperta di uno scheletro quasi completo conservato con questo arrangiamento nella roccia. Inoltre, non esistono due piastre che condividano la stessa dimensione e forma, rendendo l'idea di due righe bilateralmente accoppiate ancora meno probabile. Le piastre hanno di solito scanalature vascolari distinte sulle loro superfici laterali, suggerendo la presenza di una rete circolatoria. Gli stegosauridi hanno anche osteodermi sulla gola in forma di piccoli ossicini depressi e due paia di spine ossee allungate sulla coda.\nIn un'analisi ontogenetica istologica sulle piastre e sulle spine di \"Stegosaurus\", Hayashi \"et al.\" (2012) hanno esaminato la struttura e la funzione delle placche e delle spine in esemplari giovani ed adulti. Essi hanno scoperto che durante l'ontogenesi, gli osteodermi dorsali sono composti da dense fibre collagene solidificate sia nel tessuto osseo solido sia nel tessuto osseo spugnoso, suggerendo che le piastre e le punte fossero formate dalla diretta mineralizzazione delle reti fibrose gi\u00e0 esistenti nella pelle. Tuttavia, le molte caratteristiche strutturali, viste nelle spine e nelle placche degli esemplari pi\u00f9 adulti, sono acquisite a diversi stadi dello sviluppo. Le reti vascolari estese si formano sulle piastre durante il passaggio da giovani a sub-adulti e persistono negli individui pi\u00f9 vecchi, mentre le spine acquisiscono una corteccia di spessore con un grande canale vascolare assiale, solo negli esemplari adulti pi\u00f9 vecchi. Hayashi \"et al.\" sostengono che la formazione di reti vascolari nei giovani adulti sostengano la crescita delle piastre. Questo avrebbe migliorato le dimensioni dell'animale, contribuendo ad attrarre potenziali compagni e scoraggiare i rivali. Inoltre, la presenza di reti vascolari nelle piastre di giovani adulti indica un uso secondario delle piastre come dispositivo di termoregolazione per la dispersione di calore, in modo simile alle orecchie degli elefanti, al becco dei tucani e agli osteodermi dei coccodrilli. L'ispessimento della sezione corticale dell'osso e la compattazione delle ossa nelle spine della coda negli esemplari adulti pi\u00f9 vecchi, suggerisce che essi venivano usati attivamente come arma di difesa, ma non fino ad uno stadio ontogeneticamente ritardo. Lo sviluppo del canale assiale negli esemplari adulti pi\u00f9 vecchi, gi\u00e0 presenti negli esemplari adulti pi\u00f9 giovani facilitavano ulteriore l'allargamento delle spine, aumentando la quantit\u00e0 di nutrimento fornita. D'altra parte, le piastre non mostrano un grado simile di compattazione dell'osso o di ispessimento corticale indicando che non sarebbero state in grado di sopportare molto peso. Questo suggerisce che le placche non sarebbero state una grande arma di difesa.\nLa natura protettiva delle piastre dorsali era gi\u00e0 stata messa in dubbio in passato da Davitashvili (1961), che aveva notato che la stretta posizione dorsale delle piastre lasciava i fianchi dell'animale vulnerabili. Poich\u00e9 la forma delle piastre e delle spine variavano da specie a specie, Davitashvili ha suggerito che le placche fossero invece importanti per il riconoscimento intraspecifico e come display per la selezione sessuale. Ci\u00f2 \u00e8 confermato dalle osservazioni di Spassov (1982), che not\u00f2 che le piastre erano disposte proprio in modo che fossero ben visibili lateralmente durante il comportamento agonistico non aggressivo, anzich\u00e9 in una posizione aggressiva frontalmente.\nLa scoperta di un'impressione di pelle che copriva le piastre dorsali implica tutte le possibili funzioni delle piastre degli stegosauri. Christiansen e Tschopp (2010) hanno scoperto che la pelle sulle piastre era liscia, con lunghe scanalature parallele poco profonde che indicano una struttura cheratinosa che ricopriva le piastre. L'aggiunta di beta-cheratina, una proteina della famiglia della cheratina, consentirebbe infatti alle piastre di sopportare una maggiore pressione e peso, suggerendo che potrebbero effettivamente essere utilizzate come difesa attiva. Un rivestimento corneo darebbe anche una maggiore superficie per le piastre per essere utilizza come strutture espositive d'accoppiamento, che potrebbero essere potenzialmente molto colorate, come i becchi degli uccelli moderni. Allo stesso tempo per\u00f2, il rivestimento di cheratina impedisce l'uso delle placche nella termoregolazione, in quanto il rivestimento di cheratina renderebbe il trasferimento di calore dal tessuto osseo altamente inefficace.\nPostura.\nUn'articolazione digitale e la manipolazione delle scansioni digitali del materiale di un esemplare di \"Kentrosaurus\" lascia dedurre che gli stegosauridi avevano una postura quadrupede eretta dritta su tutte e quattro le zampe, come quella della maggior parte dei mammiferi, durante la loro locomozione abituale, mentre utilizzavano una posa pi\u00f9 da coccodrillo quando attuavano un comportamento difensivo allargando le zampe per mantenere la stabilit\u00e0 nei movimenti della coda. La posa da sdraiato permetterebbe loro di tollerare le grandi forze laterali utilizzate per far oscillare la coda contro i predatori.\nClassificazione.\nNel 1877, Othniel Marsh scopr\u00ec e descrisse \"Stegosaurus armatus\", da cui nacque il nome della famiglia di Stegosauridae, eretta nel 1880. Rispetto agli Huayangosauridae, le sinapomorfie notevoli di stegosauridae includono un grande antitrochantere (processo supracetabulare) sull'ileo, un lungo processo prepubico e un lungo femore rispetto alla lunghezza dell'omero. Inoltre, le costole sacrali degli stegosauridi formano una T in sezione parasagittale e le vertebre dorsali hanno un arco neurale allungato.\nGli Stegosauridi originariamente descritti con i generi \"Wuerhosaurus\" ed \"Hesperosaurus\" sono oggi invece indicati come delle specie del genere \"Stegosaurus\", rispettivamente come le specie \"S. homheni\" e \"S. mjosi\", da Maidment \"et al.\" (2010), sebbene non tutti gli studiosi siano d'accordo. Inoltre, molti esemplari di \"Stegosaurus\" che in precedenza erano ritenute specie diverse, all'interno del genere, sono stati tutte assegnate a \"Stegosaurus armatus\". Questa riclassificazione dei campioni si \u00e8 verificato dopo aver constatato che tutte le differenze tra i campioni possono essere spiegati con le variazioni intraspecifiche.\nLa struttura dell'albero genealogico degli stegosauridi \u00e8 stata discussa per lungo tempo. Tuttavia, in due delle pi\u00f9 vaste analisi cladistiche sugli Stegosauri condotta fino ad oggi, sia Mateus \"et al.\" (2009) sia Maidment (2010) presentano relazioni filogenetiche simili all'interno stegosauridae (vedi sotto). Buona parte della filogenesi \u00e8 stata risolta con la scoperta dello stegosauride dal collo lungo \"Miragaia\", come \"sister taxon\" di \"Dacentrurus\", formando il \"clade\" dei Dacentrurinae. Mateus \"et al.\" ha notato che in entrambe le proiezioni delle costole cervicali posteriori e il processo pubico anteriore \u00e8 dorsoventralmente profondo e porta una proiezione dorsale alla sua estremit\u00e0 anteriore in vista laterale. I punti della loro filogenesi punti in comune con il genere \"Stegosaurus\", sostenuto dalla presenza condivisa di un postzygapophyside sulle vertebre cervicali che sono processi allungati posteriormente alla faccetta posteriore del centrum. Il \"Dacentrurus\" era stato precedentemente considerato uno stegosauride basale, ma la scoperta e l'osservazione di \"Miragaia\" ha suggerito che sia un taxon derivato.\nPaleobiologia.\nDimorfismo sessuale.\nCi sono stati diversi ritrovamenti di possibile dimorfismo sessuale negli stegosauridi. Saitta \"et al.\"(2015) not\u00f2 che le piastre di \"Stegosaurus\" potevano essere suddivise in due categorie: alcune placche erano basse e larghe e dalla forma vagamente ovale, mentre le seconde avevano una superficie inferiore del 45%, ed erano pi\u00f9 alte e strette. Considerando che le piastre dorsali molto probabilmente funzionavano come strutture espositive e che la forma bassa e ovale conferiva una maggiore visualizzazione, Saitta ha assegnato questo tipo di placca ai maschi mentre quelle pi\u00f9 strette e appuntite alle femmine.\nKevin Padian, un paleontologo dell'Universit\u00e0 della California, Berkeley, ha osservato che non tutti gli esemplari presi in considerazione da Saitta era pienamente cresciuti, affermando quindi che tale morfologia potrebbe semplicemente essere data dall'et\u00e0 dell'animale.\nTuttavia un'altra possibile interpretazione di dimorfismo sessuale negli stegosauridi \"Kentrosaurus\", \"Dacentrurus\" e \"Stegosaurus\", sarebbe data dalla presenza di tre costole sacrali in pi\u00f9 nelle femmine.\nAlimentazione.\nAl fine di comprendere le abitudini alimentari degli stegosauridi, Reichel (2010) ha creato un modello 3-D dei denti di uno \"Stegosaurus\", utilizzando il software ZBrush. Il modello ha rivelato che la forza del morso di uno \"Stegosaurus\" era significativamente pi\u00f9 debole di quella del Labrador, di un lupo o di un uomo. La scoperta suggerisce che questi dinosauri sarebbero stati in grado di rompere i rami e le foglie pi\u00f9 piccole grazie ai loro denti, ma non sarebbe stati in grado di mordere e strappare un oggetto di 12 mm o pi\u00f9 di diametro. Parrish \"et al.\" (2004) nella sua descrizione della flora del Giurassico della Formazione Morrison, supportava questa constatazione. La flora durante questo periodo di tempo era dominata da piccoli piante erbacee stagionali dalla crescita rapida, che uno stegosauride avrebbe consumato facilmente, se la ricostruzione di Reichel fosse accurata.\nMallison (2010) sugger\u00ec che il \"Kentrosaurus\" avrebbe potuto occasionalmente adottare una posizione tripode, ergendosi sulle zampe posteriori e puntellandosi al terreno con la coda per raggiungere il cibo che stava pi\u00f9 in alto. Ci\u00f2 ha sfidato l'opinione pubblica che stegosauridi potessero cibarsi di vegetali solo ad un metro dal suolo a causa delle teste piccole e dal collo e arti anteriori corti, dal momento che la posizione tripode avrebbe anche dato loro l'accesso a giovani alberi e cespugli alti.\nUn altro indizio che suggeriscono che alcuni stegosauridi potevano nutrirsi di vegetazione pi\u00f9 alta \u00e8 data dalla scoperta dello stegosauride dal collo lungo \"Miragaia longicollum\". Il collo di questo dinosauro aveva almeno 17 vertebre cervicali, dovute alla trasformazione di vertebre toraciche in vertebre cervicali. Questo procedimento era gi\u00e0 stato sviluppato dai sauropodi per lo stesso motivo."}
{"id": "137587", "revid": "287204", "url": "https://it.wikipedia.org/wiki?curid=137587", "title": "Orientamento professionale", "text": "Con orientamento professionale si indicano le attivit\u00e0 di supporto e di facilitazione utili alla presa di decisione di un soggetto che si trova a fronteggiare una transizione professionale (scuola/lavoro, disoccupazione/lavoro, lavoro/lavoro).\nIn relazione alla complessit\u00e0 sociale e alla ricorrenza dei momenti di scelta, si tende, nella letteratura sul tema, a non separare il processo di orientamento in fasi (orientamento scolastico, orientamento professionale ecc.) ma a vedere l'orientamento come un processo educativo (ed evolutivo) lungo l'arco della vita. I metodi di orientamento che si concentrano sullo sviluppo di competenze di scelta e di progettazione di s\u00e9, del proprio futuro, della propria identit\u00e0 prendono il nome di metodi formativi.\nIn considerazione del moltiplicarsi delle scelte e del bisogno costante per i soggetti di riprogettare il proprio futuro occorre sviluppare competenze di autorientamento affinch\u00e9 le persone possano costruire autonomamente il proprio percorso formativo, l'inserimento professionale e la propria carriera.\nProspettiva storica.\nNelle diverse fasi storiche l'orientamento si \u00e8 concentrato sulle attitudini (le disposizioni naturali di un soggetto verso un campo di attivit\u00e0) utilizzando soprattutto strumenti quali i test; sulla mediazione tra soggetto ed ambiente; sulle possibilit\u00e0 adattive di un soggetto ad un contesto; sugli interessi delle organizzazioni (l'uomo giusto al posto giusto).\nNegli ultimi decenni hanno invece conquistato sempre pi\u00f9 spazio metodi di orientamento che si concentrano sui soggetti e che assegnano ai soggetti stessi un ruolo di decisionalit\u00e0 circa la propria vita ed un protagonismo nel processo stesso di orientamento. Gli interventi di orientamento sia individuali (attraverso il colloquio o la consulenza) o di gruppo che assumono modelli di questo tipo si dicono \"non direttivi\".\nCaratteristiche e competenze del processo di orientamento.\nNel processo di orientamento sono importanti per il soggetto:\nNel processo di orientamento inoltre il soggetto dovrebbe acquisire alcune competenze quali: "}
{"id": "137594", "revid": "120829202", "url": "https://it.wikipedia.org/wiki?curid=137594", "title": "Nadia", "text": "Origine e diffusione.\nSi tratta di un adattamento occidentale di \u041d\u0430\u0434\u044f (\"Nadja\"), un ipocoristico del nome slavo \u041d\u0430\u0434\u0435\u0436\u0434\u0430 (\"Nade\u017eda\"), che significa \"speranza\"; \u00e8 quindi analogo per semantica ai nomi Elpidio, Speranza, Sperandio, Hope e Toivo.\nIl nome giunse in Europa occidentale, partendo dalla Francia, attorno al XIX secolo, e divenne improvvisamente molto pi\u00f9 comune dopo il successo della ginnasta rumena Nadia Com\u0103neci alle Olimpiadi del 1976. In Italia \u00e8 pi\u00f9 frequente al Nord e al Centro, specie in Toscana; di questa regione sono tipiche le varianti senza la \"i\" (Nada, Nado, Naddo), che possono anche continuare ipocoristici tipicamente medievali di nomi quali Rinaldo e Bernardo.\nVa notato che Nadia \u00e8 omografo a \u0646\u062f\u064a\u0651\u0629 (\"Nadiyya\", \"Nadya\", \"Nadia\"), un nome arabo che significa \"tenera\", \"delicata\".\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi sante con questo nome che \u00e8 quindi adespota. Eventualmente si pu\u00f2 festeggiare il 1\u00ba agosto in memoria di santa Speranza, una delle figlie di santa Sofia, che in russo \u00e8 chiamata \u041d\u0430\u0434\u0435\u0436\u0434\u0430 (\"Nade\u017eda\"), martire con la madre e le due sorelle a Roma sotto Traiano.\nCuriosit\u00e0.\nIl nome Nadia \u00e8 l'anagramma di un altro nome di persona femminile, cio\u00e8 Diana."}
{"id": "137596", "revid": "301156", "url": "https://it.wikipedia.org/wiki?curid=137596", "title": "Joseph Schumpeter", "text": "Biografia.\nNato in Moravia (Repubblica Ceca), allora parte dell'Impero Austro Ungarico, da una famiglia appartenente all'etnia tedesca dei Sudeti, dopo la morte del padre si trasfer\u00ec con la madre a Graz e, in seguito, a Vienna.\nNella capitale dell'Impero, studi\u00f2 alla facolt\u00e0 di Diritto, dove si specializz\u00f2 in economia sotto la guida di Friedrich von Wieser ed Eugen von B\u00f6hm-Bawerk.\nDopo la laurea, nel 1907 continu\u00f2 i suoi studi in Gran Bretagna.\nIn seguito ad una breve esperienza professionale come avvocato al Cairo, torn\u00f2 in patria, ottenendo l'incarico di professore d'economia all'Universit\u00e0 di Czernowitz, citt\u00e0 che ora si trova entro i confini dell'Ucraina.\nInsegn\u00f2 poi a Graz (1911-1918). Dopo la grande guerra, fece parte di una commissione per lo studio delle socializzazioni istituita dalla Repubblica di Weimar.\nNel 1919 rivest\u00ec, per pochi mesi, la carica di ministro delle finanze nel governo della Prima Repubblica austriaca.\nIn seguito, tenne la presidenza della banca Biederman, fino al 1924, anno in cui riprese la docenza universitaria, questa volta a Bonn.\nNel 1932 si trasfer\u00ec definitivamente negli Stati Uniti, dove insegn\u00f2 alla Harvard University fino a che la morte lo colse nel sonno, l'8 gennaio 1950.\nNegli Stati Uniti fu presidente della Societ\u00e0 Econometrica e dell'American Economic Association.\nEbbe come allievi Paul Samuelson, Paul Sweezy e l'italiano Paolo Sylos Labini.\nTeoria economica.\nEquilibrio e sviluppo.\nL'apporto pi\u00f9 originale e caratterizzante dato da Schumpeter alla teoria economica \u00e8, probabilmente, costituito dalla sua concezione dello sviluppo. Opera che, nonostante la sua geniale originalit\u00e0, non supera le difficolt\u00e0 del paradigma neoclassico che lo stesso Schumpeter intendeva risolvere.\nNella sua opera prima, \"L'essenza e i principi fondamentali dell'economia teorica\" (1908), aveva sostenuto l'affinit\u00e0 dell'economia alle scienze naturali, sostenendo che il suo studio dovesse essere tenuto separato da quello delle scienze sociali. Seguiva cos\u00ec le concezioni di L\u00e9on Walras, l'economista da lui pi\u00f9 stimato, padre della prima formulazione completa della teoria di equilibrio economico generale, secondo cui il sistema economico si adattava ai fattori esogeni (istituzioni, evoluzioni politiche, eventi storici, ecc.) ed endogeni (preferenze dei consumatori, sviluppo tecnico, ecc.), tendendo all'equilibrio. Ma Schumpeter and\u00f2 oltre: con il basilare \"Teoria dello sviluppo economico\" (1912), l'economista austriaco aggiunse a questo approccio \"statico\", un approccio \"dinamico\", adatto a spiegare la realt\u00e0 dello sviluppo.\nEcco l'originale definizione di sviluppo data da Schumpeter: \u00abOgni produzione consiste nel combinare materiali e forze che si trovano alla nostra portata. Produrre altre cose o le stesse cose in maniera differente, significa combinare queste cose e queste forze in maniera diversa\u00bb. In un'ipotetica economia basata sul modello statico, i beni vengono prodotti e venduti secondo la mutevole domanda dei consumatori ed il ciclo economico assorbe le influenze della storia, ma i prodotti scambiati rimangono sempre gli stessi, le strutture economiche non mutano, eccetera.\nSchumpeter fa notare che questo modello di economia non corrisponde alla realt\u00e0 e lo supera con il gi\u00e0 menzionato approccio \"dinamico\", in cui un nuovo soggetto, l'imprenditore, introduce nuovi prodotti, sfrutta le innovazioni tecnologiche, apre nuovi mercati, cambia le modalit\u00e0 organizzative della produzione. L'imprenditore pu\u00f2 fare questo in quanto dispone dei capitali messigli a disposizione dalle banche, che remunera con l'interesse, ossia una parte del profitto aggiuntivo realizzato grazie all'innovazione.\nLa teoria delle innovazioni consente a Schumpeter di spiegare l'alternarsi, nel ciclo economico, di fasi espansive e fasi recessive. Le innovazioni, non vengono introdotte in misura costante, ma si concentrano in alcuni periodi di tempo - che, per questo, sono caratterizzati da una forte espansione - a cui seguono le recessioni, in cui l'economia rientra nell'equilibrio di flusso circolare. Un equilibrio per\u00f2, non uguale a quello precedente, ma mutato dall'innovazione. Le fasi di trasformazione sotto la spinta di innovazioni maggiori vengono definite da Schumpeter di \"distruzione creatrice\" (o \"distruzione creativa\"), alludendo, con questa espressione, al drastico processo selettivo che le contraddistingue, nel quale molte aziende spariscono, altre ne nascono, e altre si rafforzano.\nLe opere del periodo statunitense.\nAbbandonata nel 1932 una Germania che stava per cadere nel nazismo (il 30 gennaio 1933 Hitler diverr\u00e0 cancelliere) a favore degli Stati Uniti d'America e dell'Universit\u00e0 di Harvard, Schumpeter continu\u00f2 ad affinare le sue teorie anche nella nuova sede statunitense.\nDel 1939 \u00e8 l'uscita di \"Cicli Economici\", in cui rielabora e perfeziona i concetti gi\u00e0 espressi nella Teoria dello sviluppo economico. Il ciclo economico si scompone cos\u00ec in diversi momenti (espansione, recessione, depressione, ripresa), che operano su diverse scale temporali, le cosiddette \"onde\", a seconda dell'importanza delle innovazioni introdotte.\nCos\u00ec le innovazioni davvero epocali (macchina a vapore, petrolio, ecc.) si susseguono a cicli particolarmente lunghi, intorno ai cinquanta anni (cicli Kondratiev), quelle di valore intermedio esauriscono il ciclo in tempi minori (cicli Juglar) e cos\u00ec a discendere, fino a quelle di valore minimo (cicli Kitchin).\nIl 1942 \u00e8 l'anno di \"Capitalismo, socialismo e democrazia\". Si tratta di un'opera in cui convivono diversi ambiti economici, politici e sociologici. Schumpeter la inizia ponendo i confini tra la sua teoria e quella marxiana. Per Marx, come per l'economista austriaco, il capitalismo si sviluppa in fasi cicliche per fattori interni (peraltro, diversi: il plusvalore per il primo, l'innovazione per il secondo) e, per entrambi, \u00e8 destinato ad essere sostituito dal socialismo. Schumpeter rifiuta per\u00f2 la concezione di Marx delle istituzioni sociali come mere sovrastrutture dei rapporti di produzione e, soprattutto, non concorda con il filosofo di Treviri circa le cause per cui il capitalismo entrer\u00e0 in crisi irreversibile.\nPer Schumpeter sar\u00e0, infatti, proprio il successo del capitalismo a renderne inevitabile il declino. Con il processo di distruzione creatrice che la caratterizza, l'economia borghese sostituisce i vecchi modi di produrre e pensare, promuovendo lo sviluppo, ma distrugge anche i valori tipici dell'\"ancien r\u00e9gime\", importante supporto alla stabilit\u00e0. Soprattutto - e qui si arriva alla geniale intuizione di Schumpeter - mentre nella grande impresa capitalistica il ruolo dell'imprenditore, creativo e diretto all'innovazione, verr\u00e0 sempre pi\u00f9 sostituito dalla mentalit\u00e0 burocratica e tendente all'immobilismo dei manager, nella societ\u00e0 si affermeranno, ad opera degli intellettuali, valori contrari allo sviluppo capitalistico, facendo s\u00ec che i capitalisti stessi prima si vergognino del proprio ruolo ed, infine, rinuncino ad esso.\nA quel punto, una qualsiasi forma di socialismo sar\u00e0 l'inevitabile esito del capitalismo monopolistico, o meglio, della eutanasia di quest'ultimo. Il passaggio al socialismo non avverr\u00e0, infatti, a causa di una rivoluzione violenta, come profetizzato dai marxisti e realizzato dai bolscevichi, ma con un processo graduale, per vie parlamentari - ogni accelerazione rivoluzionaria, come quella sovietica, avrebbe unicamente causato innumerevoli lutti - e dar\u00e0 vita ad un sistema socialista compatibile con la democrazia, in cui si vedr\u00e0 la concorrenza di gruppi corporativi, non pi\u00f9 regolata dal mercato, bens\u00ec dallo stato. A proposito di quest'opera, Schumpeter dichiar\u00f2 non aver inteso scrivere un manifesto politico (era, del resto, un conservatore e non nutriva alcuna simpatia per il socialismo), ma semplicemente un'analisi sociale.\nL'ultima opera importante, \"Storia dell'analisi economica\", usc\u00ec postuma, nel 1954, curata dalla vedova Elizabeth Boody e dagli allievi Richard M. Goodwin e Paul Sweezy.\nLo scienziato politico.\nL\u2019assimilazione del leader politico all\u2019imprenditore \u00e8 moderna e risale ad un ambiente culturale che \"riconduce alla figura del capitalista-eroe, descritta da Max Weber e da Werner Sombart e rappresentata da Thomas Mann: ma \u00e8 in Schumpeter che si assimila il moderno \"leader\" politico \"a un imprenditore, il cui profitto \u00e8 il potere, il cui potere si misura a voti, i cui voti dipendono dalla sua capacit\u00e0 di soddisfare le richieste degli elettori. Alla concorrenza fra gli imprenditori per la conquista dei mercati fa cos\u00ec riscontro la competizione fra i leader dei partiti: nasce la formula della democrazia competitiva, che \u00e8 vista anzi come l\u2019essenza stessa della democrazia politica, la sua condizione di esistenza\".\nIn \"Capitalismo, socialismo, democrazia\" si criticava la concezione \u00abin cui il democratico (...), mentre accetta postulati che comportano numerosi corollari sull'eguaglianza e la fraternit\u00e0, potr\u00e0 anche accettare in perfetta buona fede quasi tutte le deviazioni che il suo comportamento o il suo stato possono giustificare. (...) Il problema del modo in cui le diverse proposizioni implicite nella fede democratica si collegano ai fatti della politica finisce per divenire irrilevante, cos\u00ec come per il cattolico fervente \u00e8 irrilevante il problema se le azioni di Alessandro VI si concilino con l'alone soprannaturale che circonda il papato\u00bb. \nCon il ricorso alla scienza della politica - invece che alle teorie valutative del bene pubblico - egli afferma quindi l\u2019esigenza di affermare una concezione non teleologica del bene comune, per comprendere il funzionamento delle moderne democrazie: essa spiega le alternanze del ceto politico non gi\u00e0 come dati patologici, dovuti alla \"decadenza\" della Costituzione, ma come elementi fisiologici in un sistema politico in cui la selezione deriva da una competizione aperta. \nL\u2019idea su cui si incardina la teoria della \"leadership\" concorrenziale di Schumpeter ha dato luogo, in sociologia politica, alla teoria dello scambio politico.\nLo scambio politico.\n\"L\u2019assunto di base riguardo al \u00abchi governa\u00bb \u00e8 quello elitistico tradizionale: sempre \u2013 e dunque anche nei regimi democratici \u2013 \u00e8 l\u2019\u00e9lite la protagonista della prassi politica, e non gi\u00e0 il popolo come pretendeva la dottrina classica; \u00able collettivit\u00e0 agiscono quasi esclusivamente accettando una leadership\u00bb a cui competono le scelte legislative e amministrative fatte in nome della comunit\u00e0. In democrazia la prerogativa (e il compito) dei cittadini \u00e8 unicamente quella di produrre periodicamente un governo a cui delegare la gestione dei problemi comuni, senza interferire nell\u2019attivit\u00e0 dei reggitori e senza partecipare al processo politico se non nel corso delle elezioni. Solo allora il popolo \u00abha l\u2019opportunit\u00e0 di accettare o rifiutare gli uomini che dovranno governarlo\u00bb; per il resto il suo ruolo \u00e8 politicamente passivo. In questa visione della pratica democratica non c\u2019\u00e8 posto per pressioni dal basso e per il \u00abmetodo dei cahiers\u00bb: al di fuori dei momenti elettorali la democrazia \u00e8 (e deve rimanere) \u00abil governo dell\u2019uomo politico\u00bb e non quello dei dilettanti e tantomeno quello della piazza irrazionale\".\nLa \"democrazia dei moderni\" \u00e8 quindi caratterizzata dall'attrazione nella contesa politica di sempre nuovi interessi al cui soddisfacimento si candidano volta a volta nuovi soggetti politici; il voto popolare, mediante le elezioni, \u00e8 la regola procedurale che decide volta a volta quale soggetto politico garantisce un pi\u00f9 esteso fronte di interessi emergenti dalla societ\u00e0. Nasce cos\u00ec la \"teoria dello scambio politico\": se la democrazia \u00e8 uno \u00abstrumento istituzionale per giungere a decisioni politiche in base al quale singoli individui ottengono il potere di decidere attraverso una competizione che ha per oggetto il voto popolare\u00bb, essa \u00e8 assimilabile a un mercato concorrenziale dove alcuni imprenditori elettorali si disputano i voti dei cittadini consumatori di politiche pubbliche per ottenere profitti politici: l\u2019accesso ai ruoli di comando, le cariche pubbliche, l\u2019autorit\u00e0 o come dir si voglia\"."}
{"id": "137597", "revid": "2519", "url": "https://it.wikipedia.org/wiki?curid=137597", "title": "Nada (nome)", "text": ""}
{"id": "137598", "revid": "287204", "url": "https://it.wikipedia.org/wiki?curid=137598", "title": "Queer as Folk", "text": ""}
{"id": "137599", "revid": "767487", "url": "https://it.wikipedia.org/wiki?curid=137599", "title": "Matrice hermitiana", "text": "In algebra lineare una matrice hermitiana (dal nome del matematico francese Charles Hermite) o matrice autoaggiunta \u00e8 una matrice a valori complessi che coincide con la propria trasposta coniugata (o \"matrice aggiunta\"). Una matrice hermitiana con elementi nel campo dei numeri reali \u00e8 dunque una matrice simmetrica.\nLe matrici hermitiane sono unitariamente equivalenti alle matrici diagonali reali.\nDefinizione.\nUna matrice formula_1 di elementi formula_2 \u00e8 hermitiana se l'elemento nella \"i\"-esima riga e \"j\"-esima colonna \u00e8 uguale al complesso coniugato dell'elemento nella \"j\"-esima riga e \"i\"-esima colonna (per tutti gli indici \"i\" e \"j\"), ovvero:\nSe i suoi elementi sono tutti reali una matrice hermitiana coincide con la propria trasposta, ed \u00e8 quindi una matrice simmetrica.\nSpesso la matrice trasposta coniugata di formula_1 \u00e8 denotata con formula_5, quindi se formula_1 \u00e8 hermitiana si scrive:\nSi deve notare che, a seconda degli autori, l'asterisco formula_8 \u00e8 usato per indicare sia la complessa coniugata formula_9 che formula_5.\nUn esempio di matrice hermitiana \u00e8:\nPropriet\u00e0.\nOgni matrice hermitiana \u00e8 una matrice quadrata della forma formula_12, dove formula_13 \u00e8 una matrice simmetrica (uguale alla propria trasposta) a componenti reali e formula_14 \u00e8 una matrice antisimmetrica (opposta alla propria trasposta) a componenti reali, e viceversa. In particolare, gli elementi sulla diagonale principale di una matrice hermitiana sono reali, ed una matrice a componenti reali \u00e8 hermitiana se e solo se \u00e8 simmetrica.\nSono matrici hermitiane la somma di due matrici hermitiane e l'inversa di una matrice hermitiana invertibile. Il prodotto di due matrici hermitiane formula_1 e formula_13, invece, \u00e8 una matrice hermitiana se e solo se queste commutano, cio\u00e8 se formula_17.\nL'insieme delle matrici hermitiane di ordine \"n\" \u00e8 uno spazio vettoriale sul campo dei numeri reali di dimensione formula_18: gli \"n\" elementi sulla diagonale sono reali e gli \"n(n-1)\" altri elementi sono coppie di numeri coniugati complessi (formula_19 e formula_20), quindi a coppie definiti da una coppia di numeri reali. Non \u00e8 invece uno spazio vettoriale sui numeri complessi, in quanto formula_21 non \u00e8 hermitiana (mentre lo \u00e8 formula_22).\nOgni matrice hermitiana formula_1 di ordine finito \u00e8 normale e per essa vale il teorema spettrale: formula_1 \u00e8 diagonalizzabile tramite una matrice unitaria e possiede solo autovalori reali; in particolare, autovettori relativi a distinti autovalori di formula_1 sono tra loro ortogonali (secondo il prodotto hermitiano standard) ed \u00e8 possibile trovare una base ortonormale di formula_26 formata solo da autovettori di formula_1. Se \"n\" autovettori ortonormali formula_28 di una matrice hermitiana formula_1 sono scritti come colonne di una matrice formula_30, allora la decomposizione spettrale di formula_1 \u00e8 data da:\ndove formula_33 e dunque:\ndove formula_35 sono gli autovalori sulla diagonale della matrice diagonale formula_36.\nSe gli autovalori di una matrice hermitiana sono tutti positivi la matrice \u00e8 detta definita positiva, mentre se sono tutti non negativi, la matrice si dice semidefinita positiva.\nIl determinante di una matrice hermitiana \u00e8 reale. Infatti, formula_37 da cui formula_38; quindi se formula_39 allora formula_40. In alternativa, si pu\u00f2 notare che il determinante \u00e8 il prodotto degli autovalori, che sono reali."}
{"id": "137601", "revid": "1543377", "url": "https://it.wikipedia.org/wiki?curid=137601", "title": "Autostato", "text": "In meccanica quantistica, l'autostato di un'osservabile \u00e8 un autovettore dell'operatore associato all'osservabile. Data un'osservabile di un sistema fisico, ad essa \u00e8 associato un operatore autoaggiunto e lineare dello spazio di Hilbert: gli stati quantistici nei quali il sistema si pu\u00f2 trovare sono una combinazione lineare degli autostati dell'operatore, che costituiscono una base dello spazio di Hilbert.\nDefinizione.\nSi definisce autostato formula_1 di un'osservabile formula_2 un autovettore dell'operatore associato all'osservabile, che \u00e8 quindi soluzione dell'equazione secolare: \nIl valore di \"a\" che soddisfa questa relazione \u00e8 un numero reale e viene chiamato autovalore dell'operatore formula_2, a cui corrispondono uno o pi\u00f9 autostati formula_1.&lt;br&gt;\nSi dice spettro di un operatore l'insieme dei suoi autovalori, che pu\u00f2 essere continuo o discreto o in parte continuo e in parte discreto. Nel caso discreto si hanno in generale un numero finito di autovalori formula_6 e quindi di autovettori associati formula_7. Nel caso continuo si ha un'infinit\u00e0 di autovalori formula_8 rappresentati da una funzione a cui si associano i relativi autovettori formula_9. Ciascuno di questi autostati corrisponde a uno stato fisico nel quale, se si riuscisse ad effettuare una misura del tutto precisa della grandezza \"A\", si troverebbe uno dei valori formula_6 o formula_8. \nIn meccanica quantistica si postula che tutti gli autovalori rappresentino tutti i possibili valori che l'osservabile \"A\" pu\u00f2 assumere. Di conseguenza i suoi autovettori formano un insieme completo, nel senso che la funzione d'onda di un sistema fisico pu\u00f2 essere sviluppata in autostati di qualsiasi variabile dinamica del sistema.&lt;br&gt;\nNel caso discreto si ha:\nmentre nel caso continuo:\ndove formula_14 e rispettivamente formula_15 sono dei coefficienti in generale complessi (da non confondere con gli autovalori di un'osservabile).\nAutostati e misure di osservabili.\nSecondo il postulato della proiezione, l'atto della misura di una grandezza osservabile di un sistema lo fa collassare su uno dei suoi autostati. Questo postulato non ammette una interpretazione immediata: in generale un sistema fisico \u00e8 una sovrapposizione di autostati di una certa variabile dinamica del sistema. Il processo di misura di questa grandezza fa collassare la funzione d'onda in uno dei suoi autostati. Mentre lo stato prima della misura \u00e8 (1) o (1'), successivamente alla misura invece lo stato \u00e8 perfettamente determinato, cio\u00e8 il sistema si trova nell'n-esimo autostato:\nA priori non si sa in quale autostato collasser\u00e0 la funzione d'onda formula_17: ogni autostato quindi ha una certa probabilit\u00e0 di essere \"scelto\" dalla funzione d'onda successivamente alla misura effettuata. Questa probabilit\u00e0 \u00e8 data dai coefficienti formula_14 o formula_15, o meglio dai loro moduli al quadrato formula_20, che rappresentano ampiezze di probabilit\u00e0.\nCasi particolari.\nI casi pi\u00f9 immediati si hanno quando l'operatore \"A\" si pu\u00f2 esprimere mediante una matrice hermitiana di dimensione finita. In tal caso gli autostati corrispondono agli autovettori della matrice \"A\" che si incontrano nella teoria delle matrici usuali (finite). Sistemi fisici riconducibili a questo formalismo sono ad esempio quelli in cui si considera solo il comportamento dello spin di una o di poche particelle (come per le considerazioni di base per la risonanza magnetica nucleare). Mediamente complessi si possono considerare i sistemi per i quali si trova un insieme numerabile, e quindi discreto, di autovalori per le grandezze di maggiore importanza. Si hanno poi sistemi e grandezze descrivibili solo con operatori autoaggiunti il cui spettro \u00e8 in parte discreto e in parte continuo.\nSono particolarmente importanti gli autostati dell'energia (ovvero gli autovettori dell'operatore hamiltoniano che descrive il sistema) di un sistema conservativo. Questi vettori rappresentano gli stati fisici ad energia definita nei quali il sistema pu\u00f2 rimanere invariato nel tempo; questi stati sono quelli che descrivono i sistemi atomici e molecolari in condizioni di stabilit\u00e0.\nEsempio: autostati d'energia di una particella libera.\nL'hamiltoniana che descrive una particella libera \u00e8: \nGli autostati formula_22 di questo sistema si ottengono risolvendo l'equazione differenziale: \n(dove \"E\" rappresenta gli autovalori del sistema e quindi i valori dell'energia accessibili).\nEsistono infinite soluzioni di questa equazione, ma ciascuna di esse \u00e8 sviluppabile in serie di Fourier e quindi possiamo limitarci a studiare soluzioni del tipo \nformula_24\nche hanno autovalore \nIn questo caso lo spettro dei valori di energia accessibili al sistema \u00e8 continuo perch\u00e9 l'equazione differenziale ha soluzione per ogni vettore d'onda formula_26."}
{"id": "137602", "revid": "8897", "url": "https://it.wikipedia.org/wiki?curid=137602", "title": "Pay-tv", "text": ""}
{"id": "137604", "revid": "47767", "url": "https://it.wikipedia.org/wiki?curid=137604", "title": "Natale (nome)", "text": "Origine e diffusione.\nSi tratta di uno dei pi\u00f9 vecchi nomi nati in ambiente cristiano. Derivando dal latino \"dies natalis\" (\"giorno della nascita\", da \"nasci\", \"nascere\"), in origine faceva riferimento al martirio di Ges\u00f9, inteso come sua \"nascita\" nella vita eterna; dal IV secolo il significato del termine si spost\u00f2, andando a indicare il giorno della sua nascita (il Natale), al quale \u00e8 riferito tutt'oggi.\nBen attestato in tutta la penisola italiana, tradizionalmente viene imposto ai bambini nati nel giorno di Natale, il 25 dicembre.\nOnomastico.\nGeneralmente, l'onomastico si festeggia il 25 dicembre in ricordo del Natale, giorno di commemorazione della nascita di Ges\u00f9 Cristo; ci sono per\u00f2 alcuni santi e beati con questo nome, commemorati alle date seguenti:"}
{"id": "137605", "revid": "54253", "url": "https://it.wikipedia.org/wiki?curid=137605", "title": "Pay tv", "text": ""}
{"id": "137612", "revid": "3", "url": "https://it.wikipedia.org/wiki?curid=137612", "title": "Metodo alimentare Zona", "text": "Il metodo alimentare Zona (in inglese \"Zone Diet\") \u00e8 una dieta ideata negli Stati Uniti dal biochimico Barry Sears.\nConsiste in un metodo per mantenere la produzione di insulina in una \"zona\" n\u00e9 troppo alta n\u00e9 troppo bassa ed \u00e8 basata sui concetti di \"equilibrio\" e \"moderazione\" degli alimenti, assunti secondo una distribuzione di macronutrienti basati sulla formula 40-30-30 (40% carboidrati, 30% proteine, 30% grassi) nonch\u00e9 su una adeguata attivit\u00e0 fisica e sul controllo quotidiano dello stress. Si precisa che tali percentuali si riferiscono alle calorie apportate dai 3 nutrienti fondamentali della dieta, non al loro peso. Per esattezza si dovrebbe dire: il 40% della calorie apportato dai glucidi, il 30% dalle proteine, il 30% dai lipidi.\nObiettivo principale della dieta a Zona \u00e8 dichiarato essere la salute psicofisica, il controllo attraverso il cibo degli ormoni e dei valori di colesterolo e indice glicemico.\nTeoria.\n\"Zona\" \u00e8 una parola utilizzata in farmaceutica per indicare la quantit\u00e0 di un farmaco necessaria affinch\u00e9 quest'ultimo sia efficace. Una quantit\u00e0 inferiore sarebbe inutile, una superiore dannosa. Il metodo alimentare proposto da Sears ritiene che il cibo sia il farmaco pi\u00f9 potente, e come tale lo tratta, secondo l'aforisma di Ippocrate \"fa' che il cibo sia la tua miglior medicina, fa' che la tua migliore medicina sia il tuo cibo\". Secondo Sears dunque anche il cibo va ingerito in quantit\u00e0 e con tempi che consentano di ottimizzare la sua efficacia.\nIl metodo alimentare \"Zona\" si basa su quattro elementi fondamentali:\nIl metodo si basa sulla teoria secondo la quale sarebbe possibile ottenere un'ottimizzazione del metabolismo umano conseguendo un determinato equilibrio di una particolare classe di ormoni, gli eicosanoidi. Tale equilibrio si otterrebbe tramite il raggiungimento e il mantenimento di una proporzione tra insulina e glucagone. Sfruttando il fatto che con l'assunzione di cibi proteici si stimoli, oltre alla produzione di insulina, anche quella di glucagone, mentre con l'assunzione di carboidrati si stimoli pi\u00f9 intensamente la risposta insulinica (i grassi hanno un effetto meno stimolante su quest'ultimo ormone) secondo Sears \u00e8 possibile, definendo un rapporto costante tra proteine e carboidrati assunti, ottenere la proporzione ideale tra insulina e glucagone, per ottenere la giusta ripartizione di eicosanoidi.\nSecondo Sears sarebbe quindi fondamentale mantenere ad ogni pasto un rapporto tra proteine e carboidrati compreso in un intervallo tra 0,6 e 1, con un rapporto ideale di 0,75. In fase di dimagrimento i grassi devono essere mantenuti in determinate proporzioni con gli altri due macronutrienti, determinando una composizione dei pasti e degli spuntini su un modello 30-40-30: ovvero il 30% delle calorie deve derivare dalle proteine, il 40% dai carboidrati, il 30% dai grassi e ogni pasto e spuntino deve rispettare queste percentuali.\nQuando la fase di dimagrimento \u00e8 finita, con il raggiungimento della percentuale ideale di massa grassa, si passa ad un regime di grassi liberi che consentono un ancoraggio calorico e impediscono un ulteriore dimagrimento.\nSecondo i suoi sostenitori il metodo alimentare Zona permetterebbe di raggiungere:\nSecondo Sears il metodo alimentare Zona sarebbe inseribile tra le \"diete evoluzionistiche\", che partono dall'assunto che l'alimentazione naturale per l'uomo sia la cosiddetta paleodieta del Paleolitico e che i mutamenti genetici intercorsi dopo l'introduzione dell'agricoltura nel corso della rivoluzione neolitica siano irrilevanti. L'uomo non sarebbe, per lo pi\u00f9, in grado di alimentarsi di cereali e amidacei, ma dovrebbe propendere per un'alimentazione composta essenzialmente da carne, pesce, frutta e verdura.\nCritiche.\nAlcuni esperti nutrizionisti, inclusi ex colleghi di Sears, criticano le conclusioni che egli trae dagli studi, contestando una distorsione o esagerazione da lui compiuta del senso della ricerca di base. \nHanno inoltre evidenziato come non ci siano studi diretti che verifichino le sue conclusioni.\nL'associazione americana per il cuore, l'American Heart Association, oltre ad ammonire sulla popolarit\u00e0 delle diete che prendono buona parte delle calorie da proteine, ha anche evidenziato come la Zona causi generalmente un aumento dei grassi saturi animali, ritenuti dannosi.\nUna critica dettagliata \u00e8 stata formulata dall'associazione italiana disturbi dell'alimentazione e del peso, l'AIDAP: fa notare che non c'\u00e8 nessuna evidenza scientifica che supporti le ipotesi portanti della teoria di Sear\nTuttavia il fatto che l'insulina possa agire sull'enzima Delta-5-Desaturasi (il quale causa l'incremento degli eicosanoidi \"cattivi\") \u00e8 documentato scientificamente .\nProteine.\nUn'altra critica avanzata al metodo alimentare proposto da Sears \u00e8 di essere un regime alimentare iperproteico, di prevedere cio\u00e8 un consumo elevato di proteine, sia in assoluto (quantit\u00e0 di proteine quotidianamente assunta) sia in rapporto agli altri macronutrienti. \nPer un individuo maschio, adulto, sedentario e normopeso le raccomandazioni in base ai LARN relative al fabbisogno proteico vanno da un minimo di 0,75 a 1 g di proteine per kg di peso corporeo, mentre le indicazioni di Sears per lo stesso soggetto sono di 1,10 g di proteine per kg di massa magra. Prendendo ad esempio un uomo con la percentuale ideale di massa grassa secondo Sears, il 13%, per un peso di 80\u00a0kg avremmo un fabbisogno proteico stimato in base ai LARN di 60g, in base alle tabelle di Sears il fabbisogno sarebbe di 77g.\nIn termini relativi la ripartizione dei macronutrienti in base allo schema 30%-40%-30% si differenzia notevolmente dalle percentuali indicate dalla dieta mediterranea, pari a 15% di proteine, 60% di carboidrati e 25% di grassi.\nSecondo Sears, invece il metodo alimentare da lui proposto non sarebbe catalogabile quale dieta iperproteica per i seguenti motivi:\nSecondo Sears quella che lui chiama \"la demonizzazione delle proteine\" sarebbe stata conseguenza del timore dei grassi saturi. La limitazione di questi ultimi \u00e8 diventata \"ipso facto\" limitazione anche delle proteine, determinandone, secondo lui, \"conseguenti restrizioni dietetiche\".\nInoltre, allo stato attuale non esisterebbero studi scientifici in grado di sostenere l'ipotesi che un introito moderatamente maggiore di proteine possa risultare dannoso in soggetti che non abbiano gi\u00e0 patologie specifiche, in particolare in un regime di assunzione proteica sempre abbinata a quella lipidica e glucidica. Sears sostiene di essere il peggior nemico delle diete iperproteiche.\nUn'ulteriore critica rivolta alla dieta Zona riguarda il potere chetogenico che le viene attribuito, di determinare cio\u00e8 la produzione di sostanze acide, i chetoni, in conseguenza di uno scarso apporto di carboidrati. Secondo i sostenitori del metodo l'eventuale tossicit\u00e0 e pericolosit\u00e0 dei chetoni non sarebbe provata comunque da nessuno studio scientifico e soprattutto, per la produzione di chetoni la quantit\u00e0 di carboidrati assunti al giorno deve essere inferiore ai 30\u00a0g, mentre nella dieta Zona sono minimo 99g.\nL'insulina \u00e8 stimolata anche da protidi e lipidi.\nUno dei maggiori presunti punti di forza della dieta Zona, \u00e8 quella di controllare teoricamente i livelli di insulina accostando gli altri macronutrienti (protidi e lipidi), alla porzione di carboidrati. In questo modo, secondo Sears, si riuscirebbe a tenere sotto controllo il picco di insulina, poich\u00e9 i protidi stimolerebbero il glucagone (ormone catabolico e lipolitico), mentre i lipidi non avrebbero la propriet\u00e0 di stimolo sull'ormone insulinico. Inoltre l'accostamento degli altri macronutrienti abbasserebbe l'indice e il carico glicemico della fonte glucidica perch\u00e9 dilungherebbe i processi digestivi e dunque l'assimilazione della fonte stessa, pertanto porterebbe a ridurre direttamente l'impatto glicemico e insulinico di ques'ultimo nutriente. Tuttavia viene ignorato un aspetto biochimico, fisiologico ed endocrino fondamentale che smentisce tale teoria, cio\u00e8 che tutti i macronutrienti hanno un potere insulinogenico, ovvero hanno tutti il potere di elevare i livelli di insulina. Gli effetti dei macronutrienti sullo stimolo insulinico in percentuale sono del 90-100% per i carboidrati, del 50% per le proteine e del 10% per i grassi. Ci\u00f2 significa che un pasto misto, specie se contenente una quota glucidica, risulta in assoluto il maggiore stimolo sulla secrezione di insulina, rispetto all'assunzione della stessa quota glucidica da sola. I protidi riescono dunque a stimolare in maniera moderata l'insulina, per circa la met\u00e0 rispetto ai carboidrati, mentre i lipidi in maniera meno significativa. Questo aspetto dei macronutrienti \u00e8 stato spesso sottovalutato, tant'\u00e8 che per tenere sotto controllo la secrezione di insulina solitamente si utilizzano i parametri molto diffusi quali l'indice glicemico e il carico glicemico, che per\u00f2 non tengono conto dell'effetto insulinogenico di protidi e lipidi, ma solo dell'impatto indotto dai carboidrati. Tali limiti non rendono l'indice e carico glicemico dei metodi completamente predittivi sulla produzione di insulina, poich\u00e9 esistono alimenti che per definizione la stimolano in maniera spropositata rispetto al loro indice e carico glicemico (i cibi proteici, i latticini, molti cibi industriali e i dolciumi), mentre il pasto misto allo stesso modo induce una produzione dell'ormone ben superiore rispetto al suo carico glicemico. Esiste tuttavia un ulteriore parametro, meno approfondito, chiamato indice insulinico, il quale riconosce e considera la stimolazione insulinica da parte di tutti i macronutrienti, seppur in quantit\u00e0 differente, e che alcune classi di alimenti e i pasti misti, determinano una secrezione dell'ormone maggiore rispetto alla risposta glicemica.\nIl pasto misto contenente glucidi risulta quindi in assoluto il maggiore stimolo sulla secrezione di insulina, e quindi sull'iperinsulinemia. Si \u00e8 visto infatti che un pasto misto contenente carboidrati provoca un aumento dell'insulinemia di 5-7 volte rispetto all'ingestione di soli glucidi.\nA seguito di un pasto misto, l'incremento dei livelli plasmatici di glucosio e insulina sopprimono altamente la lipolisi e la disponibilit\u00e0 di acidi grassi liberi (FFA o NEFA) nel sangue inibendo l'enzima lipasi ormono-sensibile, e impedendo il catabolismo lipidico. In aggiunta, l'attivazione dell'enzima lipoprotein lipasi (LPL) nel tessuto adiposo da parte dell'insulina stimola la liberazione dei chilomicroni e il conseguente deposito degli acidi grassi derivanti dal pasto all'interno del tessuto adiposo sotto forma di trigliceridi. L'incremento dell'insulina e degli amminoacidi nel plasma a seguito di un pasto misto stimolano lo stivaggio degli amminoacidi ramificati (BCAA) nel muscolo scheletrico e la proteosintesi, inibendo la proteolisi.\nIl glucagone\nIl glucagone \u00e8 un ormone proteico prodotto dalle cellule \u03b1 delle isole di Langerhans nel pancreas, con il compito di mantenere l'omeostasi glicemica in casi di ipoglicemia e scarsa presenza di glucosio esogeno, quando i livelli di insulina sono molto bassi. Con la sua azione, promuove nel circolo ematico la liberazione di glicogeno epatico in glucosio (gluconeogenesi) e dei trigliceridi nel tessuto adiposo (lipolisi) come acidi grassi liberi e glicerolo per fornire tali substrati energetici ai tessuti. \u00c8 vero che le proteine stimolano il rilascio di glucagone assieme all'insulina, ma questo succede se nel pasto non sono presenti glucidi. Questo perch\u00e9 l'insulina stimolata dagli amminoacidi provenienti dal pasto proteico, in assenza di carboidrati causano ipoglicemia, una condizione che deve essere contrastata appunto dai cosiddetti ormoni catabolici e controinsulari (antagonisti dell'insulina), quali il glucagone in sinergia con altri ormoni iperglicemizzanti e lipolitici come il GH, e le catecolammine (adrenalina, noradrenalina). Nel caso invece sia presente una quota glucidica assieme ai protidi, la produzione di glucagone viene attenuata, perch\u00e9 l'insulina in tale contesto favorisce l'anabolismo del tessuto adiposo innescando i processi di lipogenesi, sia dalla conversione di glucidi in trigliceridi e stivandoli al suo interno, sia imponendo l'uptake di acidi grassi liberi (FFA) plasmatici e quelli introdotti con il pasto in trigliceridi, fornendo un ulteriore stimolo sulla lipogenesi, oltre allo stoccaggio di parte del glucosio introdotto, sotto forma di glicogeno, principalmente nei muscoli e nel fegato. Questi processi inibiscono la produzione di glucagone che, per definizione, copre un ruolo catabolico, completamente opposto alla situazione endocrina/anabolica in atto. Anche le proteine, se non riescono a venire completamente sfruttate per il loro ruolo primario, cio\u00e8 i processi plastici come la proteosintesi o il turnover proteico, vengono convertite in parte a glucosio per gluconeogenesi, incrementando ulteriormente la produzione di insulina e, soprattutto se accostate ai glucidi, la loro conversione in trigliceridi (lipogenesi).\nApplicazione.\nLe regole essenziali del metodo sono:\n\"Blocchi\".\nLe difficolt\u00e0 nel calcolare le percentuali caloriche rispetto ai tre macronutrienti in ogni pasto e spuntino hanno portato all'elaborazione di un metodo di semplificazione, detto dei \"blocchi\".\nUn blocco \u00e8 l'insieme di tre blocchetti o miniblocchi (uno di proteine, uno di carboidrati, uno di grassi), ovvero \u00e8 l'insieme base dei tre macronutrienti nelle percentuali richieste. Un blocchetto di carboidrati \u00e8 pari a 9\u00a0g, uno di proteine a 7 g e uno di grassi a 3\u00a0g.\nGli spuntini sono costituiti solitamente di un blocco, i pasti si compongono con diversi blocchi in relazioni alle peculiari caratteristiche individuali. Ogni blocco corrisponde a poco meno di 100 kcal.\nPer esempio volendo fare un pasto da 4 blocchi a base di petto di pollo, lattuga, pomodori, mele, olio extravergine d'oliva, ovvero un pasto corrispondente a 28 g di proteine, 36 g di carboidrati, 12 g di grassi, si dovr\u00e0 mangiare all'incirca 125 g di petto di pollo, 490 g di pomodori da insalata, 200 g di lattuga, 160 g di mela, un cucchiaino abbondante di olio. Questo men\u00f9, infatti, \u00e8 una delle possibili combinazioni di questi alimenti che corrisponde alle quantit\u00e0 richieste dei tre macronutrienti. Con questo metodo c'\u00e8 una forte elasticit\u00e0 nella composizione dei pasti, ed \u00e8 possibile gestire all'interno della dieta anche alimenti sfavorevoli da limitare.\nLa quantit\u00e0 minima di blocchi al giorno \u00e8 11, ma la quantit\u00e0 \u00e8 estremamente personalizzata in base al calcolo del proprio fabbisogno proteico.\n\u00c8 possibile anche applicare il \"metodo ad occhio\": per le proteine si procede con quantit\u00e0 pari al palmo della propria mano, coi carboidrati se sono sfavorevoli con quantit\u00e0 pari alle proteine, se favorevoli quantit\u00e0 doppie rispetto alle proteine.\nCalcolo del fabbisogno individuale dei macronutrienti.\nNel metodo alimentare ideato da Barry Sears il fabbisogno alimentare di ogni individuo si determina a partire dal calcolo delle proteine quotidiane necessarie.\nPer stabilire il fabbisogno proteico \u00e8 necessario innanzitutto calcolare la propria massa magra, e moltiplicare in seguito il numero dei chilogrammi di massa magra per un indice di attivit\u00e0 fisica, dal quale risulta la quantit\u00e0 in grammi di proteine che l'individuo ha bisogno di assumere. La quantit\u00e0 ottenuta si divide per 7 (poich\u00e9 ogni blocchetto di proteine \u00e8 pari a 7 g) e si ottiene cos\u00ec il numero di blocchi necessario al giorno.\nSe la quantit\u00e0 di blocchi fosse inferiore a 11 non si scender\u00e0 sotto questa soglia per non rallentare il metabolismo con una dieta eccessivamente ipocalorica, e per non privare l'organismo di un quantitativo sufficiente di micronutrienti.\nL'indice di attivit\u00e0 fisica indicato da Barry Sears \u00e8 il seguente:\nLe cifre dell'indice di attivit\u00e0 fisica corrispondano ai grammi di proteine necessarie per kg di massa magra in base all'attivit\u00e0 fisica.\nAlimenti favorevoli e sfavorevoli.\nSecondo Sears, oltre a controllare l'assunzione di carboidrati totali ad ogni pasto e/o spuntino, \u00e8 opportuno scegliere quali fonti di carboidrati mangiare, differenziandole in base all'indice glicemico, privilegiando le fonti a basso indice glicemico come frutta e verdura, in accordo con l'alimentazione naturale dell'uomo (paleodieta).\nI cereali sono sconsigliati quasi tutti, tranne l'avena decorticata: l'acido gamma-linoleico (GLA) contenuto nell'avena \u00e8 infatti considerato un acido fondamentale per la formazione degli eicosanoidi. Barry Sears consiglia un'assunzione di 2-3 milligrammi di GLA la settimana, e ritiene l'avena la fonte in natura pi\u00f9 semplice da reperire a tal fine; avendo anche un indice glicemico contenuto l'avena decorticata \u00e8 cos\u00ec l'unico cereale consigliato nella Zona. Altri cereali, come l'orzo perlato o il farro, avendo un indice glicemico contenuto, sono tollerati."}
{"id": "137616", "revid": "3", "url": "https://it.wikipedia.org/wiki?curid=137616", "title": "Dieta a Zona", "text": ""}
{"id": "137620", "revid": "485846", "url": "https://it.wikipedia.org/wiki?curid=137620", "title": "Memphis", "text": "Memphis \u00e8 una citt\u00e0 situata lungo il fiume Mississippi nell'angolo sud-occidentale dello Stato del Tennessee. Con una popolazione stimata nel 2018 di 650.618 abitanti, \u00e8 il centro culturale ed economico del Tennessee occidentale e della grande Mid-South che comprende parti dell'Arkansas e del Mississippi. \nMemphis \u00e8 il capoluogo della contea di Shelby, la contea pi\u00f9 popolosa del Tennessee, nonch\u00e9 una delle citt\u00e0 pi\u00f9 espansive degli Stati Uniti e presenta una grande variet\u00e0 di paesaggi e quartieri distinti. La sua cruciale importanza nei trasporti la rende uno snodo strategico per l'economia americana.\nGeografia fisica.\nMemphis \u00e8 situata a (35.1175, -89.971111).\nSecondo lo United States Census Bureau, ha un'area totale di .\nStoria.\nMemphis fu fondata nel 1819 come citt\u00e0 pianificata da un gruppo di ricchi statunitensi tra cui John Overton e il futuro presidente Andrew Jackson. L'economia delle piantagioni nel periodo \"Antebellum South\" impose Memphis come importante centro commerciale nazionale per il lavoro degli schiavi afroamericani e le merci agricole, in particolare il cotone. Memphis si separ\u00f2 con il Tennessee nel 1861 durante la guerra civile americana, ma fu riconquistata dalle forze dell'Unione nel 1862 e occupata per tutta la durata della guerra. Sede della pi\u00f9 grande popolazione afroamericana del Tennessee, Memphis ha svolto un ruolo di primo piano nel movimento per i diritti civili ed \u00e8 stata sede dell'assassinio di Martin Luther King Jr., nel 1968. La citt\u00e0 ora ospita il National Civil Rights Museum, un'istituzione affiliata allo Smithsonian. I continui problemi sociali ed economici della citt\u00e0 hanno portato a tassi persistentemente elevati di criminalit\u00e0 e povert\u00e0 negli ultimi decenni. A differenza della maggior parte delle principali citt\u00e0 statunitensi, Memphis sta attualmente vivendo uno spopolamento.\nSociet\u00e0.\nEvoluzione demografica.\nSecondo il censimento del 2018, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 29,4% di bianchi, il 63,3% di afroamericani, lo 0,2% di nativi americani, l'1,6% di asiatici, lo 0,0% di oceaniani, il 4,0% di altre etnie, e l'1,4% di due o pi\u00f9 etnie. Ispanici o latinos di qualunque etnia erano il 6,5% della popolazione.\nEconomia.\nSin dall'era dei diritti civili, Memphis si \u00e8 affermata come principale polo commerciale degli Stati Uniti specialmente nel settore dei trasporti e della logistica. La pi\u00f9 grande realt\u00e0 commerciale della citt\u00e0 \u00e8 FedEx, che ha istituito da svariato tempo la propria sede e l'hub intercontinentale presso l'Aeroporto internazionale di Memphis, facendone il secondo pi\u00f9 trafficato scalo aeroportuale cargo del mondo dopo Hong Kong e il pi\u00f9 grande hub aeroportuale commerciale degli Stati Uniti.\nOggi, Memphis \u00e8 inoltre un centro regionale per il commercio, l'educazione, i media, l'arte e l'intrattenimento.\nCultura.\nMusica.\nLa citt\u00e0 ha avuto per lungo tempo una scena musicale di rilievo, con bande storiche di blues in Beale Street che hanno dato origine all'esclusivo genere Memphis blues agli inizi del XX secolo. La musica della citt\u00e0 ha continuato a essere plasmata da una miscela di influenze afroamericane e bianche attraverso i generi blues, country, rock n' roll, soul e hip-hop. \nFra gli artisti che sono cresciuti o che hanno iniziato qui la loro carriera ci sono: B.B. King, Johnny Cash, Elvis Presley (qui sepolto, a Graceland), Aretha Franklin, Carl Perkins, Shawn Lane, John Lee Hooker, Howlin' Wolf, Jerry Lee Lewis, Al Green, Muddy Waters, Tina Turner, Roy Orbison, Willie Mae Ford Smith, Sam Cooke, Booker T. &amp; the M.G.'s, Otis Redding, The Blackwood Brothers, Isaac Hayes, Rufus Thomas, W.C. Handy e Jerry \"The King\" Lawler, Harlan T Bobo, Big Star, Justin Timberlake e Eric Gales.\nLa nota casa discografica Stax aveva sede a Memphis.\nInfrastrutture e trasporti.\nLa citt\u00e0, per il suo favore geografico e per la sua vicinanza al fiume Mississippi, rappresenta sin dai suoi esordi un crocevia importante e altamente strategico per il complessivo sistema di trasporti negli Stati Uniti. In essa convergono svariate autostrade, linee ferroviarie ma \u00e8 anche sede di un importante porto fluviale e di un grande scalo aereo intercontinentale di importanza cruciale. \nAutostrade e Strade.\nMemphis \u00e8 attraversata da svariate autostrade:\nInoltre vi sono le seguenti strade federali:\nFerrovia.\nMemphis ha un sistema ferroviario assai sviluppato che forma uno snodo di cruciale importanza per la rete ferroviaria americana.\nLa stazione principale \u00e8 la \"Memphis Central Station\" ma apposite diramazioni servono anche il vicino porto fluviale e l'importante aeroporto.\nLe compagnie ferroviarie che collegano la citt\u00e0 al resto degli Stati Uniti sono molteplici e includono: Amtrak, BNSF, CSX, Norfolk Southern, Union Pacific e la Canadian National.\nAeroporto.\nL'Aeroporto Internazionale di Memphis \u00e8 lo scalo aeroportuale commerciale pi\u00f9 grande e trafficato degli Stati Uniti, esso riveste un'importanza cruciale per i trasporti e il traffico doganale di importazioni ed esportazioni dell'intero Paese; \u00e8 anche lo scalo commerciale pi\u00f9 grande al mondo dopo quello di Hong Kong, inoltre ospita l'hub intercontinentale di FedEx, che ha la sua sede principale nell'aeroporto stesso.\nPorto.\nMemphis ha anche un importante porto fluviale sul Mississippi che connette la citt\u00e0 al mare del Golfo del Messico. Esso ha sede sulla \"President's Island\" che \u00e8 collegata alla grande baia fluviale di Memphis e, con la sua estensione compresa tra il \"Mile 725\" e il \"Mile 740\", \u00e8 il secondo porto fluviale del Mississippi, nonch\u00e9 il quarto degli Stati Uniti. Il suo traffico comprende sia il trasporto locale fluviale che quello intercontinentale marittimo, grazie allo strategico sbocco a sud, sul Golfo del Messico."}
{"id": "137622", "revid": "125720714", "url": "https://it.wikipedia.org/wiki?curid=137622", "title": "Universit\u00e0 degli Studi di Milano", "text": "L'Universit\u00e0 degli Studi di Milano (nota anche informalmente come UniMi o La Statale) \u00e8 una delle universit\u00e0 italiane pi\u00f9 prestigiose, fondata nel 1923. La sede centrale \u00e8 situata nell'edificio rinascimentale della Ca' Granda, voluto dal duca di Milano Francesco Sforza.\nStoria.\nLe origini e la fondazione.\nL'Ateneo di Milano \u00e8 relativamente giovane nel panorama italiano, in quanto la citt\u00e0 di Milano faceva storicamente riferimento all'Universit\u00e0 di Pavia, fondata nel XIV secolo.\nAntecedente diretto della facolt\u00e0 di lettere e filosofia dell'Ateneo fu l'Accademia scientifico-letteraria che, come il Regio Istituto tecnico superiore (l'attuale Politecnico) fu promossa dalla legge Casati del 1859. Principalmente finalizzata ai suoi esordi alla formazione degli insegnanti, anche se non mancarono le sollecitazioni, soprattutto a opera di Graziadio Isaia Ascoli, per accentuarne le funzioni pi\u00f9 propriamente scientifiche, all'Accademia venne in seguito aggregata una scuola di lingue moderne.\nNel 1870 fu avviata un'altra istituzione destinata a far parte dell'Universit\u00e0 degli Studi, la Scuola superiore di Agraria, il cui Statuto, oltre ai compiti didattici e formativi, ne sottolineava la funzione di \"promuovere il progresso dell'agricoltura per mezzo di ricerche sperimentali\".\nUn passo fondamentale nel percorso che avrebbe portato la costituzione di un'universit\u00e0 pubblica milanese, fu l'inaugurazione, avvenuta nel 1906, degli Istituti clinici di perfezionamento destinati ai giovani medici, voluti e promossi da Luigi Mangiagalli. Figura chiave nelle vicende che portarono alla fondazione dell'Universit\u00e0 degli Studi, medico ostetrico, collocato politicamente nell'area della democrazia radicale, eletto deputato nel 1902 e in seguito sindaco del capoluogo lombardo, Mangiagalli oper\u00f2 strenuamente nei primi due decenni del Novecento per dotare Milano di un sistema di formazione superiore all'altezza delle funzioni di una metropoli moderna non limitandosi al terreno, a lui naturalmente pi\u00f9 caro, della scienza medica, e andando ben oltre la sua idea di dar vita a una grande facolt\u00e0 medica lombarda. L'entusiasmo di Mangiagalli fu sostenuto dal decisivo contributo degli enti locali, che l'avrebbe accompagnato fino alla fondazione dell'Universit\u00e0.\nAlla fondazione dell'Universit\u00e0 degli Studi di Milano apre la strada la riforma Gentile del settembre 1923, che prendendo atto dell'incompatibilit\u00e0 tra facolt\u00e0 medica pavese e Istituti clinici milanesi accorpa questi ultimi all'Accademia scientifico-letteraria entro una nuova universit\u00e0 statale autonoma, rettore Luigi Mangiagalli. Essa inizialmente comprende solo la Facolt\u00e0 di Lettere e Filosofia (antica Accademia scientifico-letteraria), nonch\u00e9 gli Istituti clinici di perfezionamento istituiti da Luigi Mangiagalli nel 1906, cui spettava il solo compito della formazione postlaurea, che gi\u00e0 esercitavano.\nTuttavia, specificando che all'Universit\u00e0 si potesse ulteriormente provvedere con convenzioni tra lo stato ed altri enti che avrebbero potuto determinarne la configurazione, anche in relazione ai mezzi finanziari reperiti, la legge Gentile apriva uno spiraglio per allargare le aree di competenze del nuovo ateneo, un'opportunit\u00e0 che Luigi Mangiagalli, nel frattempo divenuto sindaco di Milano, non manc\u00f2 di cogliere.\nAl suo appello perch\u00e9 Milano non restasse priva di un'Universit\u00e0 degna del suo rango, le forze locali, il Comune in prima linea, risposero con uno stanziamento finanziario in grado di conferire all'ateneo una fisionomia ben diversa da quella inizialmente prospettata. Il 28 agosto 1924, presso la Prefettura, venne firmata la convenzione con cui si sanc\u00ec la nascita dell'Universit\u00e0 degli Studi di Milano, \"completa\" delle quattro Facolt\u00e0 di Giurisprudenza, Lettere e filosofia, Medicina e chirurgia, Scienze fisiche, matematiche e naturali, cos\u00ec come Mangiagalli l'aveva voluta.\nLe attivit\u00e0 dell'Universit\u00e0 di Milano iniziano nel 1924. Primo magnifico rettore \u00e8 Luigi Mangiagalli e l'inaugurazione dell'Universit\u00e0 ha luogo l'8 dicembre 1924.\nLa crescita fino alla guerra.\nPosta al servizio di una citt\u00e0 di oltre un milione di abitanti, la nuova Universit\u00e0 dovette subito far fronte ad esigenze superiori ai mezzi a disposizione. Se il reclutamento del corpo docente poteva contare, per Medicina e Lettere, sull'alto livello dei titolari delle cattedre gi\u00e0 attivate presso gli Istituti clinici di perfezionamento e l'Accademia, con la facolt\u00e0 di Giurisprudenza che si impose subito tra le pi\u00f9 prestigiose del paese per il livello complessivo dei suoi docenti, pi\u00f9 difficoltosa si presentava la formazione dell'organico del corpo docente per la Facolt\u00e0 di Scienze.\nLe maggiori carenze si riscontravano tuttavia nella disponibilit\u00e0 degli spazi, ben presto rivelatisi insufficienti per un ateneo che, partito il primo anno con 1419 iscritti, raggiunse nel 1928-29 le 1965 unit\u00e0, ponendosi al quarto posto in Italia dopo Napoli, Roma e Padova.\nNell'idea dei promotori l'Universit\u00e0 avrebbe dovuto occupare edifici da costruire nel quartiere Citt\u00e0 Studi progettato prima della prima guerra mondiale, e avere sede nel palazzo delle Scienze di via Saldini 50, ora sede del Dipartimento di Matematica \"Federigo Enriques\". Tuttavia, l'idea di raggruppare entro i confini della Citt\u00e0 degli Studi tutte le facolt\u00e0 \"in una possente e gloriosa unit\u00e0\" ribadita da Mangiagalli nel 1926, alla vigilia della sua andata fuori ruolo, si rivel\u00f2 ben presto inattuabile. Medicina pot\u00e9 continuare ad avvalersi del fondamentale appoggio delle strutture cliniche convenzionate, ma il rettorato e le due Facolt\u00e0 umanistiche dovettero rinunciare a Citt\u00e0 Studi per trovare collocazione in un palazzo del Comune in Corso di Porta Romana, nel centro della citt\u00e0.\nL'ipotesi di destinare loro l'ospedale sforzesco venne gi\u00e0 allora presa in considerazione, ma la sua realizzazione fu rimandata, in attesa della costruzione del nuovo grande nosocomio di Niguarda, che sarebbe iniziata solo nel 1931. Malgrado le difficolt\u00e0 legate all'avvio delle attivit\u00e0, la risposta degli studenti che si rivolsero al nuovo ateneo fu subito rilevante. La facolt\u00e0 di maggior richiamo si rivel\u00f2 Medicina, passata dai 360 studenti del 1925-26 ai 1330 del 1936-37; Giurisprudenza, sulla quale si erano inizialmente indirizzate le maggiori preferenze, con 623 iscritti nel 1925-26, raggiunse una punta di 801 iscritti nel 1931-32, stabilizzandosi in seguito sulle 600 unit\u00e0. Nel 1932 entr\u00f2 a far parte dell'ateneo l'Antica Scuola di Veterinaria, che, come Facolt\u00e0 di Medicina veterinaria, figur\u00f2 quell'anno con 81 iscritti, saliti a 145 nel 1939-40. Tre anni pi\u00f9 tardi fu la volta dell'Istituto superiore di Agraria, divenuto anch'esso facolt\u00e0, con 144 iscritti saliti a 191 alla vigilia della guerra. Entrambe le nuove facolt\u00e0 vennero insediate a Citt\u00e0 Studi, in via Celoria.\nAlla met\u00e0 degli anni trenta gli studenti iscritti alle sei Facolt\u00e0 dell'Universit\u00e0 degli Studi assommavano a , a cui si aggiungevano i 366 che facevano capo ai corsi di perfezionamento e alle scuole di ambito medico. Alla stessa data, per avere un termine di confronto con gli altri atenei cittadini, gli studenti dell'Universit\u00e0 Cattolica erano , quelli del Politecnico e 848 quelli della Bocconi. Per la Statale, l'incremento pi\u00f9 sensibile nel quindicennio che precedette lo scoppio della seconda guerra mondiale riguard\u00f2 Scienze, che nel 1939 registrava 624 studenti iscritti, superando sia Lettere e filosofia sia Giurisprudenza.\nA fronte della considerevole crescita dell'ateneo, il problema degli spazi si ripropose in termini allarmanti agli inizi degli anni quaranta. Tramontata ancora una volta l'ipotesi del trasferimento delle facolt\u00e0 umanistiche alla Ca' Granda, si ritorn\u00f2 all'idea originaria di Mangiagalli di far confluire anche queste due strutture in nuovi edifici da costruirsi a Citt\u00e0 Studi, ma il progetto rimase sulla carta. Alla vigilia della guerra, le facolt\u00e0 di Lettere e di Giurisprudenza vivevano una situazione di grave carenza strutturale, non disponendo degli spazi necessari per integrare l'attivit\u00e0 didattica con esercitazioni, seminari ed istituti forniti di dotazioni adeguate. N\u00e9 si trovava in acque migliori la Facolt\u00e0 di Scienze, costretta a far convivere in ambienti del tutto insufficienti istituti con indirizzi di studio fra loro assai differenziati.\nDal dopoguerra agli anni dell'universit\u00e0 di massa.\nGli stessi problemi di carattere logistico si ripresentarono, in condizioni generali sensibilmente peggiorate, all'indomani del conflitto. I bombardamenti del 1943 avevano reso inagibili gli edifici che ospitavano le due facolt\u00e0 di Lettere e di Giurisprudenza, che furono obbligate a trovare una sistemazione provvisoria nel Collegio delle Fanciulle di via Passione. Anche se la decisione di assegnare alle due facolt\u00e0 umanistiche e al rettorato la Ca' Granda venne finalmente formalizzata, i tempi si prospettavano lunghi: gli ingenti danni riportati dall'ospedale sforzesco in seguito ai bombardamenti angloamericani avrebbero infatti richiesto un lavoro di restauro molto laborioso, iniziato solo nel 1951.\nCompatibilmente con le risorse di bilancio e con i mezzi messi a disposizione dal Ministero dei Lavori pubblici, nel corso degli anni cinquanta proseguirono i lavori di recupero e ampliamento delle strutture, di cui si giovarono soprattutto gli istituti di Citt\u00e0 Studi, di interesse delle facolt\u00e0 di Medicina, Scienze, Agraria e Medicina veterinaria. Gli investimenti pi\u00f9 cospicui furono riservati a Scienze, con le nuove costruzioni riservate alla geologia, alla botanica, alla zoologia, alla genetica e alla fisica: per quest'ultima venne progettato alla fine del decennio un edificio interamente nuovo su un'area concessa dal Comune tra via Ponzio e via Celoria.\nIl segno dell'avvenuta conclusione della lunga fase di ricostruzione postbellica fu il trasferimento, nel 1958, del rettorato, degli uffici e delle due facolt\u00e0 di Giurisprudenza e di Lettere e filosofia nella nuova sede di via Festa del Perdono, alla Ca' Granda. Il restauro aveva riguardato per il momento l'ala settentrionale sette-ottocentesca e una parte dei corpi contigui al grande cortile centrale: negli spazi che vi vennero ricavati trovarono posto l'aula magna, gli uffici e il nuovo settore didattico, tanto ampio da apparire, per quei tempi, addirittura esagerato per le esigenze delle due facolt\u00e0 umanistiche. Attendevano ancora una sistemazione definitiva le biblioteche, le segreterie studenti e gli istituti delle facolt\u00e0, per i quali si sarebbe dovuto aspettare che avanzassero i lavori di recupero dell'ala pi\u00f9 antica, affidati a Liliana Grassi, docente di restauro presso il Politecnico.\nMentre proseguivano i lavori nell'edificio di via Festa del Perdono, nel 1957 fu costituito il nuovo corso di laurea in Lingue e letterature straniere presso la Facolt\u00e0 di lettere.\nMalgrado questi miglioramenti, restavano le difficolt\u00e0 per quanto riguardava l'entit\u00e0 del corpo docente, che continuava ad essere sottodimensionato rispetto alle richieste, e si aggravavano i problemi per le strutture cliniche di cui usufruiva la facolt\u00e0 medica, ormai compresse e sacrificate entro l'area del Policlinico, che i piani urbanistici di quegli anni destinavano d'altronde a diversi usi, e a maggior ragione dunque bisognose di trovare sistemazione in altre aree della citt\u00e0.\nCon gli anni sessanta, per effetto dell'estensione dell'obbligo scolastico e della successiva liberalizzazione degli accessi e, pi\u00f9 in generale, delle migliorate condizioni economiche complessive del paese, le immatricolazioni alle universit\u00e0 italiane conobbero un progressivo e sempre pi\u00f9 vistoso incremento. Ampiamente coinvolta nel processo in atto, l'Universit\u00e0 degli Studi di Milano pass\u00f2 dai iscritti del 1959 ai quasi del 1969-70. Da quel momento, anche sullo sfondo della contestazione studentesca e delle ulteriori suggestioni che questa alimentava, la tendenza si fece via via pi\u00f9 intensa e accelerata, fino alla punta dei iscritti nel 1978-79.\nGli anni della contestazione, che dal marzo 1968 invest\u00ec l'Universit\u00e0 degli Studi di Milano con particolare intensit\u00e0 ed effetti che si prolungarono notevolmente nel tempo, furono per l'ateneo un periodo di notevoli realizzazioni e di scelte significative, determinanti per lo sviluppo successivo.\nOltre all'avvio e al potenziamento dei rapporti di collaborazione con gli enti nazionali di ricerca (dal CNR all'INFN), nel corso degli anni settanta si provvide ad ampliare notevolmente le strutture sanitarie a disposizione per la formazione dei giovani medici, mediante specifiche convenzioni stipulate con otto poli ospedalieri, di cui cinque a Milano. Si promosse un consistente ampliamento dell'offerta didattica, con nuove facolt\u00e0 (Farmacia e Scienze politiche furono create nel 1970) e nuovi corsi di laurea, si moltiplic\u00f2 il numero delle scuole di specializzazione e dei centri di studio e di ricerca, mentre a partire dal 1984, sotto il rettorato di Paolo Mantegazza, si dava via libera a un primo nucleo di dipartimenti, soprattutto di area scientifica.\nErano intanto continuate le realizzazioni sul fronte dell'acquisizione di nuovi spazi: a Citt\u00e0 Studi prosegu\u00ec l'ampliamento del settore didattico di via Celoria e si diede avvio alla costruzione del grande edificio per i dipartimenti biologici su progetto dell'architetto Vico Magistretti. In vari casi, anche per le iniziative maggiori, si fece ricorso a spazi presi in locazione: fu acquisito con questa modalit\u00e0 palazzo Resta Pallavicino in via Conservatorio (poi acquistato nel 1997), destinato a Scienze politiche e che tuttavia si sarebbe ben presto rivelato insufficiente a contenere il complesso delle esigenze della nuova facolt\u00e0.\nL'ottenimento di un cospicuo finanziamento nell'ambito del Fondo di investimenti per l'occupazione permise di ampliare ulteriormente gli spazi di Citt\u00e0 Studi e di avviare la realizzazione di due importanti settori didattici e di ricerca per la Facolt\u00e0 di Medicina (uno presso l'Ospedale Sacco e l'altro presso il San Raffaele). Negli anni successivi si sarebbe trovato il modo di portare a compimento il restauro dell'edificio di piazza Sant'Alessandro per Lettere, di acquisire in affitto per l'Informatica un edificio in via Comelico e di provvedere alle necessit\u00e0 degli uffici amministrativi con la locazione di Palazzo Greppi, in via Sant'Antonio.\nI maggiori investimenti negli anni 2000 sono andati alle nuove sedi di via Noto (per la facolt\u00e0 di lettere e il centro APICE), Sesto San Giovanni (come sfogo di scienze politiche, sede di un corso interfacolt\u00e0 e vari uffici) e via Condino (per l'incubatore d'impresa della Fondazione Filarete), e secondariamente, in collaborazione con gli enti locali, di Crema (informatica) e Lodi (veterinaria).\nEx scuole confluite nell'Universit\u00e0.\nL'Universit\u00e0 degli Studi di Milano, nel 1924, \u00e8 nata dall'accorpamento di varie e prestigiose Accademie e Istituti milanesi che hanno costituito le fondamenta per le prime facolt\u00e0 accademiche.\nStruttura.\nL'universit\u00e0 \u00e8 organizzata in otto facolt\u00e0 e due scuole.\nSedi.\nLa sede principale dell\u2019Universit\u00e0 degli Studi di Milano si trova nel centro di Milano in via Festa del Perdono 7, nello storico edificio della Ca' Granda. Le sedi didattiche, gli uffici e le strutture sono distribuiti sul territorio milanese e lombardo.\nPoli ospedalieri.\nLa facolt\u00e0 di Medicina e Chirurgia, avendo bisogno di strutture sanitarie di riferimento, oltre alle strutture in Citt\u00e0 studi ha i suoi settori didattici presso le seguenti strutture ospedaliere milanesi (e altre in altri centri della Regione Lombardia):\nEditoria.\nL'Universit\u00e0 degli Studi di Milano pubblica da prima del 2009 riviste in Open access, di cui una decina gi\u00e0 accolte nella Directory of Open access journal. Gli ambiti di interesse scientifico sono diversi: per la linguistica e la filologia, ad esempio, \"Italiano LinguaDue\" e \"Carte romanze\".\nAttivit\u00e0 di ricerca e collaborazioni.\nSi segnalano in particolare: per la loro rilevanza economica il CTU (Centro di servizio per le tecnologie e la didattica universitaria multimediale e a distanza, fondato nel 1975 da Giovanni Degli Antoni come primo Centro Televisivo Universitario d'Italia) e il COSP (Centro di servizio di ateneo per l'orientamento allo studio e alle professioni); per la loro rilevanza culturale il centro APICE, il CALCIF, l'orchestra (fondata nel 2000), il coro accademico (fondato nel 1990) e l'Istituto Confucio.\nIl logo.\nDescrizione.\nIl logo, meglio definito secondo i termini presenti sul sito dell'Universit\u00e0 come \"marchio dell'Ateneo\", \u00e8 costituito da due elementi inscindibili: il marchio vero e proprio, ovvero l'immagine della dea Minerva, e il logotipo, ovvero la denominazione \"Universit\u00e0 degli Studi di Milano\"."}
{"id": "137623", "revid": "977683", "url": "https://it.wikipedia.org/wiki?curid=137623", "title": "Ankylosauria", "text": "Gli Anchilosauri (Ankylosauria ) sono un gruppo di dinosauri ornitischi erbivori apparsi nel Giurassico inferiore ma che ebbero una grande diffusione nel Cretacico. Il rappresentante tipico di questi animali \u00e8 \"Ankylosaurus magniventris\", del Cretacico superiore del Nordamerica.\nDescrizione.\nTutti gli anchilosauri possedevano corazze dotate di placche ossee. Queste placche sono strutture di forma ovale o rettangolare organizzate in file trasversali (da lato a lato dell'animale) spesso dotate di carene sulla superficie. Noduli e placche pi\u00f9 piccole riempivano gli spazi aperti tra le placche. In tutti e tre i gruppi di anchilosauri, le prime due file di placche tendevano a formare una sorta di mezzo anello attorno al collo. Il cranio e le palpebre erano anch'esse dotate di una corazza.\nTutti gli anchilosauri, tranne il primitivo \"Mymoorapelta\", possedevano un acetabolo (la parte del bacino che accoglie la testa del femore) occluso per rinforzare la regione; inoltre, la superficie dell'ilio era espansa verso l'esterno. I denti, piuttosto deboli, non svolgevano benissimo la funzione di triturazione dei vegetali; in compenso, vista la forma allungata e tarchiata degli animali, probabilmente gli anchilosauri erano dotati di un impressionante sistema di digestione, forse basato sulla fermentazione.\nDistribuzione.\nGli anchilosauri erano dinosauri ornitischi appartenenti al gruppo dei tireofori, caratterizzati da una pesante corazza ossea che li proteggeva contro i predatori.\nQuesti animali quadrupedi, dalla corporatura massiccia e di mole cospicua, sono stati ritrovati in tutti i continenti, a eccezione dell'Africa; il primo resto di dinosauro scoperto in Antartide fu una mascella di anchilosauro nodosauride, rinvenuta nel 1986 sull'isola di Ross. Rari resti di anchilosauri giurassici sono stati rinvenuti negli USA (\"Gargoyleosaurus\", \"Mymoorapelta\"), in Cina (\"Tianchiasaurus\") e in Europa (\"Sarcolestes\", \"Dracopelta\"), ma \u00e8 solo nel Cretaceo che questo gruppo trova ampia diffusione, in particolare nel Cretaceo superiore dell'Asia e del Nordamerica. Resti frammentari, per\u00f2, sono stati ritrovati anche in India, Sudamerica e Australia (\"Minmi\").\nTassonomia.\nQuesti dinosauri furono descritti per la prima volta da Henry Fairfield Osborn nel 1903. Nella classificazione linneana, il gruppo \u00e8 considerato un sottordine o un infraordine, incluso nel clade dei tireofori, che comprende anche gli stegosauri. Gli anchilosauri sono soliti essere classificati in due famiglie, gli anchilosauridi e i nodosauridi, anche se in anni recenti una terza famiglia, quella dei polacantidi, \u00e8 stata riconosciuta. Gli anchilosauridi possedevano una mazza caudale costituita da ossa fuse; i nodosauridi non avevano questa struttura, ma in compenso i loro fianchi erano sovente circondati da lunghe spine (ad es. \"Edmontonia\"). I polacantidi, invece, sembrerebbero essere stati una via di mezzo tra le altre due famiglie, e qualcosa nella loro armatura ricorda anche gli stegosauri.\nGeneri di incerta classificazione.\nOltre alle famiglie precedentemente descritte, vi sono alcuni generi di anchilosauri che per un motivo o per l'altro non sono attribuibili a nessuna di queste famiglie. Il caso pi\u00f9 celebre \u00e8 \"Minmi\", scoperto in Australia. Questo strano dinosauro, dapprima considerato un piccolo nodosauride, \u00e8 l'unico anchilosauro scoperto nei continenti meridionali, insieme all'altrettanto misterioso \"Antarctopelta\" dell'Antartide. Entrambi questi anchilosauri potrebbero aver fatto parte di una linea evolutiva separatasi milioni di anni prima della diversificazione delle altre famiglie, che and\u00f2 a colonizzare i continenti meridionali prima che il Gondwana si separasse definitivamente dal Laurasia.\nAltri generi di incerta classificazione includono i cinesi \"Crichtonsaurus\" (probabilmente un anchilosauride), \"Tianchiasaurus\" (una forma giurassica poco conosciuta) e \"Liaoningosaurus\" (noto per un minuscolo esemplare giovane). Dal Nordamerica, invece, proviene il poco noto \"Aletopelta\".\nClassificazione.\n Ankylosauria\n |--\"Minmi\"\n |--\"Antarctopelta\"\n | Ankylosauroidea\n |--Nodosauridae\n |--Polacanthidae\n `--Ankylosauridae"}
{"id": "137626", "revid": "2068542", "url": "https://it.wikipedia.org/wiki?curid=137626", "title": "Lamborghini Gallardo", "text": "La Lamborghini Gallardo \u00e8 una vettura ad alte prestazioni prodotta dalla casa automobilistica italiana Lamborghini dal 2003 al 2013. Deriva dalla Lamborghini L140 (anni ottanta) e dalla Lamborghini Cal\u00e0 (la L140 ridisegnata negli anni novanta da Giugiaro), rimasti soltanto dei prototipi. Al momento del debutto si posizionava sotto la vettura di vertice: la Lamborghini Murci\u00e9lago.\nContesto.\nIl nome della vettura, , deriva da una delle cinque razze di toro presenti in Spagna, per consuetudine gran parte dei nomi dati alle automobili bolognesi sono collegati al mondo delle Corride. \nRispetto alla Murci\u00e9lago la \"Gallardo\" \u00e8 una vettura pi\u00f9 maneggevole e con una visibilit\u00e0, soprattutto posteriore, pi\u00f9 ampia. In pratica la vettura si pone come una sportiva che \u00e8 possibile condurre pi\u00f9 agevolmente nel traffico cittadino e, in generale, \u00e8 pi\u00f9 facile da guidare rispetto alla vettura di vertice.\nIl motore della Gallardo \u00e8 il Lamborghini V10; la potenza erogata da questo motore \u00e8 di 500 CV (367 kW) successivamente portati a 520 CV (con l'introduzione della Gallardo Spyder) mentre la coppia motrice arriva a 510 Nm. La trazione \u00e8 integrale permanente con giunto viscoso centrale, un sistema denominato \"viscous traction\" che condivide con la pi\u00f9 grande Murci\u00e9lago.\nLa Gallardo, durante gli anni in cui veniva prodotta e venduta, apparteneva ad una fascia di mercato nella quale la principale rivale era la Ferrari F430, poi sostituita dalla Ferrari 458 Italia, altra rivale della coup\u00e9 di Sant'Agata.\nAlla fine del mese di novembre del 2013 ne \u00e8 stata comunicata l'uscita di produzione dopo 14.022 unit\u00e0 prodotte\nVersioni.\nGallardo Superleggera.\nQuesta edizione limitata, presentata nel 2007, ha l'obiettivo di rappresentare l'esclusiva sportivit\u00e0 del Costruttore emiliano. La denominazione \u201cSuperleggera\u201d non \u00e8 di certo casuale, essendo la diminuzione di peso una delle caratteristiche principali di questa versione: la massa totale dell'auto scende qui a 1.330\u00a0kg a secco, ovvero 100\u00a0kg in meno rispetto alla Gallardo di serie. La meccanica \u00e8 rimasta la stessa della sorella meno esclusiva, anche se il 10 cilindri a V di 90\u00b0 da 4.981\u00a0cm\u00b3 eroga ora 530 CV a 8.000 giri, 10 CV in pi\u00f9 rispetto alla versione normale. Esteticamente sfoggia cerchi multirazza \"Scopius\" e un vistoso alettone posteriore. Per quanto riguarda gli interni, abbonda la fibra di carbonio per sedili, plancia e tunnel; il volante in pelle scamosciata, il cambio manuale E-gear semiautomatico, il pacchetto sport per gli ammortizzatori e gli pneumatici Pirelli Pzero corsa sono di serie. La Gallardo Superleggera accelera da 0 a 100\u00a0km/h dichiarato in 3,8 secondi (0,3 in meno della Gallardo \u201cnormale\u201d) e supera i 315\u00a0km/h di velocit\u00e0 massima. La vettura \u00e8 disponibile in quattro colori senza sovrapprezzo: Giallo Midas, Arancio Borealis, Grigio Telesto e Nero Noctis. Per avere uno dei 350 esemplari di Lamborghini Gallardo Superleggera sono necessari 189.331 Euro (nel momento dell'uscita in produzione), un prezzo superiore del 20% a quello normale.\nNel marzo 2008 questa vettura esce di produzione: solo 172 esemplari sono usciti dalla fabbrica invece che i 350 previsti.\nGallardo LP 560-4.\nPresentata come prototipo al salone dell'automobile di Ginevra 2008. Il \"560\" si riferisce ai\u00a0CV, il \"4\" alle ruote motrici, mentre \"LP\" indica la posizione del motore longitudinale posteriore. Le sue prestazioni dichiarate sono di una velocit\u00e0 massima di 325\u00a0km/h con una accelerazione 0-100 km/h in 3,7 secondi e 0-200 km/h in 11,8 secondi. Il motore \u00e8 un V10 di 5200\u00a0cm\u00b3 a iniezione diretta stratificata (abbinato a un cambio sequenziale E-Gear aggiornato e pi\u00f9 rapido) che eroga 560 CV (40 in pi\u00f9 della versione precedente) a 8.000 giri/min, con un rapporto peso/potenza 2,5\u00a0kg/CV.\nInoltre il peso della vettura \u00e8 stato diminuito di 20\u00a0kg. Su questo modello \u00e8 stato possibile ridurre consumi ed emissioni del 18% rispetto alla Gallardo originale. Negli esterni \u00e8 stata resa pi\u00f9 sportiveggiante soprattutto grazie alle prese d'aria maggiorate. Si notano anche i nuovi gruppi ottici anteriori e posteriori a LED e lo sfogo d'aria posteriore posizionato orizzontalmente.\nNel novembre 2008, al Los Angeles Auto Show \u00e8 stata presentata la Gallardo LP 560-4 Spyder, versione \"aperta\" della LP 560-4 coup\u00e9.\nNel giugno 2012, in esclusiva per il mercato cinese, \u00e8 stata presentata al salone di Shenzhen-Hong Kong-Macao la Gold Edition della LP 560-4. Meccanicamente identica alla versione base, la vettura presenta una speciale colorazione dorata e cerchi in lega Cordelia. Gli interni presentano cuciture rosse, in tinta con il mercato di vendita.\nNel luglio 2012, esclusivamente per il mercato nipponico, la Lamborghini ha realizzato la LP560-4 Bianco Rosso. Meccanicamente identica alla versione base, la Bianco Rosso, prodotta in soli 10 esemplari, presenta una colorazione interamente di colore bianco con l'eccezione degli specchietti, del cofano motore, delle pinze dei freni e della pelle degli interni che sono di colore rosso. Ci\u00f2 per rendere omaggio alla bandiera del Giappone.\nNell'ottobre 2012, al Salone di Parigi, \u00e8 stata presentata la nuova Gallardo LP 560-4 Spyder restyling. Come la versione coup\u00e9, la Spyder \u00e8 dotata di nuovi paraurti anteriori e posteriori con aerodinamica aggiornata e di cerchi in lega Apollo da 19\". Identico \u00e8 anche il propulsore, un V10 5,2 litri da 560 CV che fa passare la vettura da 0 a 100\u00a0km/h in 3,7 secondi, spingendola ad una velocit\u00e0 massima di 325\u00a0km/h.\nNello stesso anno, \u00e8 stato presentato il restyling della versione coup\u00e9. Invariata sotto il profilo meccanico, questa vettura presenta esteticamente cerchi da 19 pollici con un nuovo design e diverse modifiche al body kit.\nGallardo LP 550-2 Valentino Balboni.\nQuesta versione porta il nome del pi\u00f9 famoso e importante collaudatore della casa di Sant'Agata, Valentino Balboni. La vettura \u00e8 stata venduta in soli 250 esemplari, si tratta, infatti, di un'edizione limitata. La \"Lamborghini Gallardo LP 550-2 Valentino Balboni\" ha la sola trazione posteriore, questo la rende unica, non solo nei confronti delle altre Gallardo, ma anche di tutte le Lamborghini di oggi (che hanno la trazione integrale). L'utilizzo della trazione posteriore ha comportato una netta diminuzione del peso rispetto al modello base, la \"550-2\", infatti, pesa a secco 1.380\u00a0kg. L'auto scatta da 0 a 100\u00a0km/h in 3,9 secondi e ha una velocit\u00e0 massima di 320\u00a0km/h. Questo modello presenta anche novit\u00e0 estetiche, come la caratteristica striscia di color oro e argento che scorre per la lunghezza della vettura. Per le sue doti \u00e8 stata eletta auto dell'anno 2009 dal programma britannico \"Top Gear\".\nNel febbraio 2011 Lamborghini rivela la Gallardo Singapore Limited Edition in soli 10 esemplari numerati, esteticamente la vettura si presenta in livrea bianca e nera con strisce rosse sulla fiancata.\nIl propulsore della vettura \u00e8 lo stesso della Valentino Balboni (550 CV e 540 Nm di coppia massima) raggiunge una velocit\u00e0 massima \u00e8 di 320\u00a0km/h e accelerazione da 0 a 100\u00a0km/h in 3,9 secondi.\nNel luglio 2012 sono stati creati 8 esemplari speciali della LP 550-2 destinati al mercato asiatico. Tali esemplari, denominati HK 20th Anniversary Edition, sono stati creati in collaborazione con la Kingsway Cars Ltd e celebrano i 20 anni di cooperazione con la concessionaria di Hong Kong. Non sono presenti variazioni dal punto di vista meccanico, mentre esteticamente la vettura presenta una livrea Bianco Monocerus con strisce e cerchi in lega Cordelia dorati. In diversi punti della carrozzeria fanno anche capolino alcuni loghi HK20.\nSegnalata anche l'esistenza di una Gallardo Singapore Limited Edition, vettura celebrativa realizzata in sole 10 unit\u00e0, per festeggiare i 10 anni di presenza del toro sul mercato asiatico, il modello si presenta in livrea bianca e nera con strisce rosse sulla fiancata. Il debutto della vettura ha coinciso con il lancio della campagna benefica \u201cLamborghini Singapore 10th Anniversary Charity Fund\u201d: che ha visto la raccolta di una frazione del prezzo di questa serie limitata destinata agli studenti meno fortunati di Singapore.\nGallardo LP 570-4 Superleggera.\nPresentata al salone di Ginevra 2010, questa Lamborghini, erede della precedente \"Gallardo Superleggera\", rappresenta un'evoluzione della \"LP 560-4\". Grazie al largo uso della fibra di carbonio il peso \u00e8 sceso a 1340\u00a0kg, con un conseguente aumento delle prestazioni; questa vettura, infatti, scatta da 0 a 100\u00a0km/h in 3,4 secondi, da 0 a 200\u00a0km/h in 10,2 secondi ed ha una velocit\u00e0 massima di 325\u00a0km/h. La potenza \u00e8 salita a 570 CV e l'auto presenta novit\u00e0 estetiche simili a quelle adottate dalla \"Murci\u00e9lago LP 670-4 SV\", come l'alettone posteriore e il paraurti anteriore.\nNel 2012, durante il Salone dell'automobile di Parigi, Lamborghini presenta l'Edizione Tecnica, nuova variante della Gallardo Superleggera LP 570-4. Il motore V10 di 5,2 litri della vettura eroga una potenza massima di 570 CV (419\u00a0kW), mentre il peso \u00e8 rimasto invariato rispetto alla versione Superleggera. Anche il rapporto peso/potenza rimane costante a 2,35\u00a0kg/CV. La differenza pi\u00f9 importante rispetto alla precedente versione \u00e8 l'utilizzo del sistema \u201cIniezione Diretta Stratificata\u201d che permette di ridurre le emissioni di CO2 del 20,5%.\nGallardo LP 570-4 Spyder Performante.\nLa versione roadster della Gallardo LP570-4 Superleggera \u00e8 stata presentata al Salone di Los Angeles 2010. Rispetto alla sorella minore (LP 560-4 Spyder), la LP570-4 conta un allestimento in carbonio (cofano motore, alettone posteriore, estrattore e specchietti retrovisori) e materiali ultraleggeri, oltre che un aumento di potenza di 10\u00a0CV. Per quanto riguarda il design, notevoli sono le prese d'aria anteriori e lo spoiler posteriore molto pronunciato. Spiccano oltremodo i nuovi terminali di scarico bruniti. Ennesimo segno di riconoscimento sono le tre frecce tricolore a forma di \"ypsilon\" situate sul cofano motore, richiamanti i motivi dei fari a LED, abbinate a due bande adesive che percorrono tutta la lunghezza della vettura. Il massiccio uso di carbonio l'alleggerisce di 65\u00a0kg rispetto ad una normale Gallardo Spyder, contenendo il peso 1.485\u00a0kg. Il V10 5,2 da 570\u00a0CV, lo stesso della Superleggera, permette alla Gallardo Spyder Performante di andare da 0 a 100\u00a0km/h in 3,9 secondi e di arrivare ad una velocit\u00e0 massima di 324\u00a0km/h.\nGallardo LP 570-4 Blancpain Edition.\nNel 2010, durante le finali del Lamborghini Blancpain Super Trofeo svoltosi a Vallelunga, venne presentata la Gallardo LP 570-4 Blancpain Edition. Dedicata allo sponsor del campionato monomarca, la vettura riprendeva elementi della Super Trofeo e della LP 570-4 Superleggera. Il propulsore era un V10 5,2 litri dalla potenza di 570 CV, il quale permetteva un'accelerazione da 0 a 100\u00a0km/h in 3,4 secondi, con velocit\u00e0 massima di 320\u00a0km/h. La carrozzeria era dotata di numerose componenti aerodinamiche in carbonio, mentre l'impianto frenante era costituito da quattro freni a disco carboceramici.\nGallardo LP 570-4 Super Trofeo Stradale.\nProdotta in serie limitata (solo 150 esemplari numerati) la versione Super Trofeo della 570-4 monta il medesimo motore V10 5,2 litri con una potenza massima di 570 CV (419\u00a0kW) a 8.000 giri/min, tutto ci\u00f2 permette alla vettura di raggiungere una velocit\u00e0 massima di 320\u00a0km/h, e accelerare da 0 a 100 in 3,4 secondi. Ispirata alle vetture da competizione impegnate nel campionato monomarca Lamborghini Blancpain Super Trofeo, \u00e8 caratterizzata da un vistoso alettone (doppio nelle dimensioni della versione Super Leggera), il cofano motore in fibra di carbonio asportabile facilmente e la colorazione \u201cRosso Mars\u201d omaggio di Lamborghini alla tradizione automobilistica sportiva Italiana.\nNell'ottobre 2012 \u00e8 stata presentata la nuova versione predisposta per il campionato Blancpain 2013. Il motore \u00e8 rimasto invariato, mentre l'impianto frenante \u00e8 stato potenziato con l'introduzione di nuove prese d'aria anteriori per raffreddare le pinze dei freni. Inoltre, sono stati introdotti numerosi aggiornamenti aerodinamici, di cui fanno parte la nuova ala posteriore di derivazione F1 con 10 regolazioni diverse, il nuovo splitter, gli ampi flap situati in corrispondenza dei passaruota e il nuovo diffusore inferiore.\nGallardo GT3.\nLa GT3 \u00e8 la versione da corsa della Lamborghini Gallardo ed \u00e8 stata progettata e costruita dalla \"Reiter Engineering\" in base ai regolamenti FIA GT3. La vettura ha avuto molto successo, tanto che nel 2009 \u00e8 stato prodotto il 50\u00ba esemplare. Nel medesimo anno ha debuttato una nuova versione, basata sulla Lamborghini Gallardo LP560-4, con molte migliorie.\nLa Gallardo GT3 ha partecipato all\u2019\"European FIA GT3 Championship\" e ad alcuni campionati GT nazionali. Mentre 3 vetture, opportunamente modificate, hanno preso parte al campionato Super GT.\nNel 2009 l'equipaggio formato dai piloti Peter Kox e Albert von Thurn und Taxis ha ottenuto la vittoria nel campionato tedesco ADAC GT Masters alla guida di una GT3.\nGallardo Spyder.\nDella Gallardo viene prodotta anche una versione spider prodotta in soli 250 esemplari l'anno. La vettura monta sempre il V10 e la potenza \u00e8 di 520 CV, 4,3 secondi \u00e8 il tempo necessario per passare da 0 a 100 km/h.\nGallardo Nera.\n\u00c8 stata presentata nel mese di ottobre 2006 una versione speciale, denominata \"Gallardo Nera\", prodotta in 185 esemplari, caratterizzata dal colore nero con dettagli opachi sia della carrozzeria che dei cerchi in lega.\nGallardo Italia.\nUn concessionario padovano, in occasione della vittoria del Campionato mondiale di calcio 2006 da parte della nazionale italiana, ha realizzato un solo esemplare di Lamborghini Gallardo verniciato interamente di azzurro ad esclusione del tetto che sfoggia i colori del tricolore italiano; gli interni sono stati anch'essi rivestiti in colore azzurro, mentre le teste del motore sono di colore oro. La meccanica e il motore non sono stati toccati.\nGallardo MLE 20.\nNel 2012, la Lamborghini ha presentato una versione speciale della Gallardo denominata Malaysia Limited Edition 20. Prodotta in soli 20 esemplari per il mercato malese, riprende il design dalla LP570-4 Superleggera, gli interni dalla LP560-4 e il motore V10 da 550 CV dalla LP550-2. Viene offerta in tre colorazioni differenti.\nGallardo SE.\nNel 2005, la Lamborghini ha presentato una versione speciale della Gallardo con produzione limitata a 250 esemplari. Tale modello, denominato SE, presenta esteticamente una nuova colorazione bicolore per la carrozzeria, nuovi cerchi in titanio, nuovi interni realizzati con una doppia rifinitura in pelle liscia e traforata, nuovi pneumatici Pirelli P Zero Corsa, un nuovo assetto sportivo e un nuovo volante sportivo. Meccanicamente, la SE \u00e8 dotata di rapporti pi\u00f9 corti, sospensioni ricalibrate e ESP. Ci\u00f2 ha prodotto un abbassamento del tempo di accelerazione da 0 a 100\u00a0km/h a 4 secondi e un incremento della velocit\u00e0 massima a 315\u00a0km/h.\nGallardo LP 550-2 GZ8.\nNel 2012, la Lamborghini ha presentato una versione speciale della Gallardo destinata alla vendita sul mercato cinese in soli 8 esemplari. Tale modello, denominato GZ8 (GZ indica la citt\u00e0 cinese di Guangzhou mentre l'otto il numero di esemplari realizzati) unisce la meccanica della LP550-2 ad alcune caratteristiche aerodinamiche della Super Trofeo Stradale.\nGallardo LP 570-4 Squadra Corse.\nDurante il Salone di Francoforte del 2013, la casa automobilistica di Sant'Agata Bolognese ha presentato l'ultima versione della sua auto pi\u00f9 venduta di sempre: la Gallardo. Basata sulla Gallardo Super Trofeo, la Gallardo Squadra Corse ha un motore da 570 cavalli e si caratterizza per il grande alettone posteriore e il cofano motore a sgancio rapido che, insieme a molti altri elementi in fibra di carbonio e alluminio, le permettono di raggiungere un rapporto peso/potenza di 2,35\u00a0kg per cavallo. Il nome Squadra Corse si riferisce al dipartimento creato recentemente per gestire le attivit\u00e0 legate al motorsport, la vettura condivide con le auto da corsa a cui si ispira lo stesso motore V10, ed \u00e8 disponibile in quattro colori: Giallo Midas, Bianco Monocerus, Grigio Thalasso e Rosso Mars. Tutte le vetture sono inoltre caratterizzate da uno sticker tricolore che corre lungo la fiancata esterna.\n5-95 Zagato.\nPer il concorso d'eleganza di Villa D'Este del 2014, la Lamborghini, in collaborazione con la carrozzeria milanese Zagato, ha realizzato una fuoriserie basata sulla meccanica della Gallardo LP570-4. Realizzata su commissione di Albert Spiess, era dotata di un propulsore V10 5,2 litri da 570 CV di potenza derivato dalla Gallardo Superleggera. Posteriormente, erano inoltre stati aggiunti un nuovo alettone sportivo mobile e un nuovo impianto di scarico sportivo.\nLa Gallardo nei reparti di polizia.\nDue esemplari sono stati donati dalla Lamborghini alla Polizia di Stato nel 2004, equipaggiati con defibrillatore semiautomatico e contenitore refrigerato per il trasporto di organi. Nel 2008 sono state donate alla Polizia di Stato due vetture di nuova generazione, presentate lo stesso anno al salone dell'automobile di Ginevra. Il 29 novembre 2009 uno degli esemplari \u00e8 andato distrutto in un incidente stradale a Cremona. Attualmente le Lamborghini Gallardo in dotazione alla Polizia Stradale sono tre. Nel 2013 \u00e8 stata consegnato un nuovo esemplare in versione LP560-4 in virt\u00f9 di un programma di aggiornamento del parco veicoli della Polizia Stradale."}
{"id": "137629", "revid": "1573940", "url": "https://it.wikipedia.org/wiki?curid=137629", "title": "Ankylosauridae", "text": "Gli Anchilosauridi (Ankylosauridae ) sono una famiglia di dinosauri erbivori dotati di una pesante corazza, comparsi nel Giurassico ma che ebbero una grande diffusione nel Cretacico.\nDescrizione.\nAppartenenti all'infraordine degli anchilosauri, questi animali, ancor pi\u00f9 che i loro parenti polacantidi e nodosauridi, rappresentano bene l'idea di \"carri armati viventi\". Erano animali molto larghi, coperti di armatura e spesso avevano grandi mazze ossee all'estremit\u00e0 della coda. Diversamente dai nodosauridi e dai polacantidi, gli anchilosauridi non avevano lunghe spine ma concentrazioni di tubercoli ossei e scudi sul proprio corpo.\nGli anchilosauridi erano composti da due sottofamiglie: gli shamosaurini, i pi\u00f9 antichi, dotati di un cranio allungato, e gli anchilosaurini. Questi ultimi, con crani corti e ampi, avevano una mazza caudale composta da due ossa dermiche laterali ingrossate, pi\u00f9 un ulteriore osso dermico terminale. Entrambe le sottofamiglie avevano cavit\u00e0 convolute all'interno dei loro crani, forse per potenziare il senso dell'olfatto, produrre suoni udibili a grandi distanze o raffreddare l'aria inalata. Questi animali, poi, possedevano sul cranio delle strutture simili a corna, di cui un paio poste in cima al capo e un paio sporgenti dalla regione delle guance. Gli anchilosauridi dotati di mazze caudali pi\u00f9 grandi avevano code irrigidite e un'armatura pi\u00f9 leggera nella regione caudale. La mazza non poteva muoversi velocemente su e gi\u00f9, e anche i suoi movimenti laterali erano relativamente limitati. Comunque, questo strumento era efficacissimo per ferire e danneggiare irrimediabilmente le zampe dei grandi teropodi predatori.\nDistribuzione e habitat.\nI primi resti di anchilosauridi sono noti in Asia verso la fine del Cretaceo inferiore (\"Shamosaurus\"), ma il gruppo apparentemente si diffuse velocemente anche in Nordamerica (\"Cedarpelta\") subito dopo, insieme con altri dinosauri tipici della fauna del Laurasia, come i tirannosauridi, gli adrosauridi, i terizinosauri e i ceratopi. Come tutti questi gruppi, gli anchilosauridi non riuscirono a invadere il Gondwana (continenti meridionali). Pu\u00f2 darsi che il Gondwana fosse troppo lontano dai continenti settentrionali nel Cretaceo medio. Qualche milione di anni pi\u00f9 tardi (Cretaceo superiore), i continenti si riavvicinarono: si veda il caso delle migrazioni di alcuni adrosauri (\"Secernosaurus\") e forse dei ceratopi (\"Notoceratops\").\nClassificazione.\n Ankylosauridae\n |--\"Cedarpelta\"\n |--| Shamosaurinae\n | |--\"Gobisaurus\"\n | `--\"Shamosaurus\"\n | Ankylosaurinae\n |--\"Ankylosaurus\"\n |--\"Saichania\"\n |--\"Tarchia\"\n |--\"Talarurus\"\n |--\"Euoplocephalus\"\n |--\"Dyoplosaurus\"\n `--\"Pinacosaurus\""}
{"id": "137633", "revid": "22356", "url": "https://it.wikipedia.org/wiki?curid=137633", "title": "Nodosauridae", "text": "I Nodosauridae (il cui nome significa \"lucertole bitorzolute\") sono una famiglia di dinosauri ornithischi ankylosauri vissuti dal Giurassico superiore al Cretaceo superiore, circa 155-66 milioni di anni fa, e i cui resti fossili sono stati ritrovati in Nord America, Europa, Asia e Antartide.\nDescrizione.\nI nodosauridi, come i loro stretti parenti ankylosauridi, erano dinosauri estremamente corazzati e adornati di file di noduli e spine ossee, chiamati osteodermi coperti da una guaina di cheratina, lungo tutta la lunghezza del corpo. Tutti i nodosauridi, cos\u00ec come gli ankylosauriani, era dinosauri le cui dimensioni variavano da medie a grandi, erano quadrupedi, erbivori, dalla mole imponente fortemente e possedevano piccoli denti a forma di foglia. A differenza degli ankylosauridi, i nodosauridi non disponevano di una mazza caudale alla fine della coda, ma possedevano code pi\u00f9 flessibili e, talvolta, spinate. Inoltre, molti nodosauridi avevano lunghe spine che proteggevano i fianchi e le spalle dell'animale. Una \"mummia\" di nodosauro particolarmente ben conservata, nota come \"Borealopelta\", mantiene perfettamente la posizione originale degli osteodermi, delle spine e della pelle dell'animale, cos\u00ec come le guaine di cheratina che ricoprivano queste strutture quando l'animale era vita.\nClassificazione.\nLa famiglia Nodosauridae fu eretta da Othniel Charles Marsh nel 1890, con specie tipo il genere \"Nodosaurus\".\nIl \"clade\" Nodosauridae fu definito per la prima volta da Paul Sereno nel 1998 come \"tutti gli ankylosauri pi\u00f9 vicini a \"Panoplosaurus\" che ad \"Ankylosaurus\"\", una definizione seguita da Vickaryous, Maryanska e Weishampel, nel 2004. Vickaryous \"et al.\" consideravano i generi \"Struthiosaurus\" e \"Animantarx\" come due taxon di \"incertis sedis\" e considerando \"Cedarpelta\" come il membro pi\u00f9 primitivo di Nodosauridae. Il seguente cladogramma segue la topologia pi\u00f9 risolta di un'analisi del 2011, dei paleontologi Richard S. Thompson, Jolyon C. Parish, Susannah C. R. Maidment e Paul M. Barrett. Il posizionamento di Polacanthinae segue la sua definizione originale di Kenneth Carpenter, del 2001.\nPaleobiologia.\nEvoluzione.\nLe forme pi\u00f9 antiche di questa famiglia sono state trovate in terreni del Giurassico medio (\"Sarcolestes\"), ma i resti sono frammentari. Nel Giurassico superiore i resti si fanno pi\u00f9 completi (\"Dracopelta\"), ma \u00e8 solo nel Cretaceo inferiore che i nodosauridi sembrano prendere piede, soppiantando altri dinosauri corazzati, gli stegosauri, che fino a quel momento avevano prosperato nei continenti settentrionali. L'et\u00e0 dell'oro dei nodosauridi, in effetti, sembrerebbe essere stata il Cretaceo inferiore, mentre verso la fine del periodo questi dinosauri subirono la concorrenza degli anchilosauridi, pur non venendone completamente sostituiti.\nBiogeografia.\nLa comparsa contemporanea di nodosauridi in Nord America e in Europa \u00e8 degna di considerazione. L\"Europelta\" \u00e8 il nodosauride pi\u00f9 antico d'Europa, proveniente dalla Formazione Escucha risalente all'Albiano. Il pi\u00f9 antico nodosauride occidentale \u00e8 il nord-americano \"Sauropelta\", proveniente dal gruppo Little Sheep Mudstone della Formazione Cloverly, e risalente pi\u00f9 o meno alla stessa et\u00e0 di \"Europelta\". Tuttavia, i fossili nordamericani sembrano essere pi\u00f9 vecchi, come dimostrato anche dai denti di \"Priconodon\" provenienti dalle argille di Arundel, del Gruppo Potomac del Maryland, risalente al confine Aptiano-Albiano. Il \"Propanoplosaurus\" che si estende dalla base della Formazione Patuxent sottostante, \u00e8 datato all'Aptiano superiore, ed \u00e8 considerato il pi\u00f9 antico nodosauride noto.\nI polacanthidi sono conosciuti dalla fauna pre-aptiana sia dell'Europa che dal Nord America. L'apparizione dei nodosauridi su entrambi i continenti indica che le loro origini sono addirittura precedenti all'isolamento del Nord America dall'Europa, spingendo la data dell'evoluzione del gruppo ad almeno il \"medio\" Aptiano. La diversificazione dei Nodosauridae negli Struthiosaurinae europei e nei Nodosaurinae nordamericani, alla fine dell'Aptiano, fornisce una data aggiornata per la separazione dei continenti l'uno dall'altro dai crescenti segni.\nForme insulari.\nIn Europa, nel Cretaceo superiore, si svilupparono alcuni nodosauri primitivi dalle dimensioni ridotte (\"Struthiosaurus\" e \"Hungarosaurus\" i pi\u00f9 noti), della lunghezza compresa tra i due e i quattro metri. Con tutta probabilit\u00e0, l'Europa era costituita da una serie di isole e i nodosauridi nani potrebbero aver fatto parte di una fauna insulare. Per sopravvivere alla scarsit\u00e0 di cibo, questi dinosauri ridussero le dimensioni, come fecero anche alcuni sauropodi (\"Magyarosaurus\") e iguanodonti (\"Rhabdodon\")."}
{"id": "137639", "revid": "363629", "url": "https://it.wikipedia.org/wiki?curid=137639", "title": "Plottigat", "text": "Plottigat, soprannominato anche Plotty, \u00e8 un personaggio dei fumetti Disney creato da Romano Scarpa nella storia \"Topolino e il Pippo-Lupo\" del 1977. Nelle traduzioni americane delle storie viene ribattezzato \"Portis\".\nCugino e complice di Pietro Gambadilegno, \u00e8 egli stesso un gatto, dalla corporatura imponente simile a quella di Basettoni e Manetta ma meno in carne. Il suo fisico da lottatore contrasta con il camice da scienziato con cui viene usualmente raffigurato; il personaggio infatti \u00e8 stato introdotto per dare un sostegno \"tecnologico\" ai piani pi\u00f9 arditi dell'arcinemico di Topolino, a cui fornisce di volta in volta gadget fantascientifici e ispirati ai macchinari delle saghe di 007 e consimili. Nella prima storia in cui appare trasforma Pippo in un uomo lupo con una pozione per i suoi loschi scopi: infatti il \"Pippo mannaro\" rapisce i gatti di Topolinia e li porta a Plottigat, che ha intenzione di trasformarli con mezzi chimici in modo da spacciare le loro pellicce per quelle di animali pregiati quali visoni e zibellini. Alla fine per\u00f2 Topolino e Bruto, il figlio di Gancio il Dritto, sventano il piano.\nNel numero 3094 di \"Topolino\", del marzo 2015, Plottigat \u00e8 stato utilizzato per interpretare Billy Bones nella parodia de \"L'isola del tesoro\", di Stefano Turconi e Teresa Radice, prendendo il nome di Plotty Bones, pirata con un particolare sogno nel cassetto: diventare alpinista e scalare il Monte Bianco."}
{"id": "137642", "revid": "1522738", "url": "https://it.wikipedia.org/wiki?curid=137642", "title": "Pierino e Pieretto", "text": ""}
{"id": "137648", "revid": "767487", "url": "https://it.wikipedia.org/wiki?curid=137648", "title": "Jason Becker", "text": "Nella sua breve ma intensa carriera da chitarrista raggiunse una grande popolarit\u00e0 nell'ambito della musica virtuosa, ma la sua ascesa venne bloccata dal suo stato di salute degenerante che lo costrinse infine alla paralisi a causa della sclerosi laterale amiotrofica, diagnosticatagli nel 1989.\nAnche se non pi\u00f9 capace di suonare la chitarra, Becker \u00e8 tuttora in grado di comporre musica con l'aiuto del computer e con il sostegno di altri musicisti.\nBiografia.\nJason gi\u00e0 a 16 anni godeva di ottima fama come chitarrista tecnico-virtuoso, come componente dei Cacophony insieme a Marty Friedman, anch'egli chitarrista. Becker ha prodotto 2 album insieme ai Cacophony: \"Speed Metal Symphony\" (1987) e \"Go Off!\" (1988); e due da solista: \"Perpetual Burn\" (1988) e \"Perspective\" (1996) nel quale suona con la chitarra la sua ultima canzone \"Primal\". A 20 anni fu chiamato a fare parte della band di David Lee Roth per prendere il posto di Steve Vai. Nel 1990, durante delle prove, mentre si stava preparando per il tour cominci\u00f2 a sentire una debolezza agli arti.\nGli fu diagnosticata la \"sindrome di Lou Gehrig\" nota anche come SLA , Amyotrophic Lateral Sclerosis, Sclerosi laterale amiotrofica, una malattia che colpisce il sistema motorio impedendone completamente il funzionamento; secondo i medici avrebbe avuto ancora dai 3 ai 5 anni di vita; per questo Jason fu costretto a lasciare il tour.\nL'album al quale Jason Becker ha contribuito, \"A Little Ain't Enough\" (1991), vinse il disco d'oro e fu molto frustrante per Jason non poter suonare dal vivo le sue canzoni. In veste di produttore ha collaborato a \"The Raspberry Jams\" (1999) e \"The Blackberry Jams\" (2003), il primo conteneva varie tracce demo inedite e il secondo tracce demo che successivamente erano state rielaborate e pubblicate in altri album.\nNel 2001 per intercessione di Eddie Van Halen pubblica nuovamente \"Perspective\", ma questa volta con la major Warner Bros. Records.\nNonostante la sclerosi laterale amiotrofica gli avesse tolto la capacit\u00e0 di suonare la chitarra, di camminare e anche di parlare, la sua mente rimase completamente lucida e aiutato da un computer continua a comporre musica e produce album con l'aiuto di altri musicisti. Dati i suoi deficit il padre ha elaborato un metodo che grazie a specifici movimenti degli occhi gli permette di comunicare. Sempre grazie al movimento degli occhi e ad un programma ideato dall'amico produttore Mike Bemesderfer pu\u00f2 ancora oggi creare musica elaborando nota per nota una nuova creazione.\nLe sue condizioni mediche sono stabili dal 1997.\nNel 2010 viene annunciato sul suo sito che il 22 novembre dello stesso anno prenderanno il via le riprese di \"Perpetual Burn: The Story of Jason Becker\", un lungometraggio sulla vita del musicista ripercorsa attraverso interviste con Jason, la sua famiglia e amici, e con molti musicisti d'eccezione che hanno potuto lavorare con Jason nel corso degli anni. Il film conterr\u00e0 anche dei video e immagini (dei metraggi) esclusive dei concerti di Jason Becker a iniziare da Cacophony passando per il suo lavoro da solista cos\u00ec come tantissime immagini e canzoni inedite degli archivi di Jason.\nNel 2018, grazie alla collaborazione di innumerevoli artisti tra i quali: Joe Satriani, Marty Friedman, Steve Vai, Neal Schon, Joe Bonamassa e molti altri esce il nuovo disco Triumphant Heart. Il 6 aprile 2021, a causa di un'infezione batterica, la madre annuncia che le condizioni fisiche di Jason sono peggiorate, ma il 12 aprile viene dimesso dell'ospedale dopo essere guarito.\nLo stile.\nCome molti chitarristi neoclassici Becker si ispir\u00f2 al lavoro del prodigioso violinista Niccol\u00f2 Paganini: l'interpretazione del chitarrista del Capriccio Op.1 #5 \u00e8, se possibile, la pi\u00f9 eloquente dimostrazione della sua maestria.\nMolto famosa \u00e8 anche la sua cover di \"Black Star\" di Yngwie Malmsteen: un video che circola su internet lo ritrae mentre la suona ad una rappresentazione scolastica con tanto di preside che si arrabbia per il volume troppo alto.\nBecker \u00e8 noto per la sua velocit\u00e0 di esecuzione ma, diversamente da altri chitarristi neoclassici, preferiva la melodia in completo assolo per poter mostrare le sue abilit\u00e0 avvicinandosi cos\u00ec ad un altro dei suoi principali ispiratori, Uli Jon Roth.\nMusicalmente \u00e8 cresciuto con Marty Friedman: insieme produssero molte canzoni e da lui fu molto influenzato mentre raggiungeva le pi\u00f9 elevate vette della tecnica chitarristica; le loro linee melodiche rimangono tuttora un marchio inconfondibile e un esempio da studiare per una moltitudine di chitarristi."}
{"id": "137650", "revid": "73843", "url": "https://it.wikipedia.org/wiki?curid=137650", "title": "Julia Kendall", "text": ""}
{"id": "137651", "revid": "6923", "url": "https://it.wikipedia.org/wiki?curid=137651", "title": "Program Manager (Windows)", "text": "Program Manager \u00e8 la shell di Windows introdotta nel 1990 in Windows 3.0 ed utilizzata fino a Windows NT 3.51. Nella prima versione di Windows 95 era ancora possibile scegliere di usare Program Manager al posto della nuova shell Explorer.\nFino a Windows 2.0 la shell era costituita da MS-DOS Executive, un file manager molto rudimentale. Con la versione 3.0 di Windows, la prima a godere di successo commerciale, Executive fu sostituito da Program Manager e da File Manager.\nProgram Manager \u00e8 essenzialmente un programma contenente collegamenti ai programmi installati nel computer, ed era lanciato automaticamente all'avvio di Windows. Le icone dei programmi erano raccolte in \"gruppi\", cio\u00e8 finestre figlie di Program Manager, secondo il modello \"MDI\" (Multiple document interface). Non era per\u00f2 possibile creare dei \"sottogruppi\".\nI programmi contenuti in un gruppo speciale, denominato \"Avvio\" (\"Startup\" in inglese), venivano lanciati in automatico all'avvio di Windows.\nL'eseguibile di Program Manager \u00e8 rimasto presente anche in Windows 98, Windows Me, Windows NT 4.0 e Windows 2000. Un'eredit\u00e0 di Program Manager \u00e8 presente tuttora in Explorer, perch\u00e9 \u00e8 ancora supportata, per compatibilit\u00e0, la possibilit\u00e0 da parte dei programmi di installazione di aggiungere icone al \"menu di avvio\" tramite il protocollo DDE, usando come nome di applicazione appunto \"Program Manager\"."}
{"id": "137655", "revid": "767487", "url": "https://it.wikipedia.org/wiki?curid=137655", "title": "La Guardia (Spagna)", "text": "La Guardia \u00e8 un comune spagnolo di 2.329 abitanti situato nella comunit\u00e0 autonoma di Castiglia-La Mancia.\nLa localit\u00e0 \u00e8 legata alla vicenda del Santo Ni\u00f1o de La Guardia, martire cristiano ancora oggi oggetto di culto, il cui terribile martirio sarebbe avvenuto proprio alla Guardia nel penultimo decennio del XV secolo."}
{"id": "137657", "revid": "1429175", "url": "https://it.wikipedia.org/wiki?curid=137657", "title": "Lingua ostiaca", "text": "La lingua ostiaca o xanty (chanty), \u00e8 una lingua obugrica parlata in Russia, nel circondario autonomo dei Chanty-Mansi.\nDistribuzione geografica.\nSecondo l'edizione 2009 di \"Ethnologue\", l'ostiaco \u00e8 parlato da circa 13.000 persone (principalmente Ostiachi) nel circondario autonomo dei Chanty-Mansi nella Russia settentrionale ad est dei monti Urali.\nClassificazione.\nFa parte delle lingue obugriche.\nSistema di scrittura.\nL'ostiaco viene scritto con l'alfabeto cirillico."}
{"id": "137658", "revid": "339392", "url": "https://it.wikipedia.org/wiki?curid=137658", "title": "Hanti", "text": ""}
{"id": "137660", "revid": "339392", "url": "https://it.wikipedia.org/wiki?curid=137660", "title": "Ostiaco", "text": ""}
{"id": "137661", "revid": "1318658", "url": "https://it.wikipedia.org/wiki?curid=137661", "title": "Isole Skellig", "text": "Le Isole Skellig (\"Skellig Islands\" o \"Skellig Rocks\", talvolta abbreviato \"Skelligs\", in inglese; \"Oil\u00e9ain na Sceilig\" in gaelico irlandese ) sono due piccoli isolotti impervi al largo delle coste del Kerry, contea sud-occidentale della Repubblica d'Irlanda.\nLa pi\u00f9 piccola, la prima che si incontra imbarcandosi dalla terraferma irlandese, \u00e8 Little Skellig (\"piccola Skellig\"), da sempre disabitata e incontaminata, vero e proprio santuario per numerosissime specie di uccelli marini che vi nidificano.\nSubito dopo invece \u00e8 situato il famoso isolotto di Skellig Michael o Great Skellig, la pi\u00f9 grande delle due e senza dubbio la pi\u00f9 importante: sulle pendici degli speroni rocciosi di Skellig Michael infatti \u00e8 situato un monastero medievale protetto dal 1996 dall'UNESCO come Patrimonio dell'umanit\u00e0.\nLa parola \"skellig\" deriva dal gaelico irlandese \"Sceilig\" che significa \"roccia\".\nLe isole sono state fonte d'ispirazione per il pianeta di Ahch-To nella trilogia sequel di Star Wars e per l'arcipelago delle Isole Skellige nella saga di Geralt di Rivia.\nCollegamenti esterni.\nPagina dettagliata di irishislands.info"}
{"id": "137663", "revid": "12331", "url": "https://it.wikipedia.org/wiki?curid=137663", "title": "Sirieno", "text": ""}
{"id": "137664", "revid": "12331", "url": "https://it.wikipedia.org/wiki?curid=137664", "title": "Ceremisso", "text": ""}
{"id": "137666", "revid": "12331", "url": "https://it.wikipedia.org/wiki?curid=137666", "title": "Lingua ceremissa", "text": ""}
{"id": "137668", "revid": "12331", "url": "https://it.wikipedia.org/wiki?curid=137668", "title": "Lingue ugro-finniche", "text": ""}
{"id": "137669", "revid": "1318658", "url": "https://it.wikipedia.org/wiki?curid=137669", "title": "Skellig Michael", "text": "Skellig Michael (dal gaelico irlandese: \"Sceilig Mhich\u00edl\", che significa \"roccia di Michele\") o anche Grande Skellig (\"Great Skellig\"), \u00e8 l'isolotto pi\u00f9 grande delle due isole Skellig. Situato a circa 17\u00a0km dalle coste del Kerry, Irlanda, \u00e8 un luogo di notevole importanza sia a livello paesaggistico e naturalistico, ma soprattutto per la presenza sulla sua sommit\u00e0 di uno straordinario quanto poco accessibile monastero di origine cristiana costruito nel 588 e divenuto patrimonio dell'umanit\u00e0 protetto dall'UNESCO nel 1996.\nIl monastero.\nDescrizione.\nIl luogo non \u00e8 oggetto di moltissime visite da parte dei turisti, scoraggiati dalla sua remota e sperduta posizione, ma anche da numerose restrizioni da parte del governo irlandese; solo 10 imbarcazioni hanno il permesso di salpare dalle coste del Kerry, con un massimo di 12 persone a bordo e soltanto una volta al giorno. Ne deriva che il posto \u00e8 perfettamente conservato.\nL'interno del monastero, spartano fino all'eccesso, \u00e8 un'immagine palese dell'ascetismo e della vita rigorosa praticata dai monaci del primo Cristianesimo irlandese. I monaci vivevano in piccole celle circolari (\"clochans\") fatte di pietra viva asciutta incastrata, costruiti praticamente sulla sommit\u00e0 di scogliere a picco sul mare alte circa 60 metri. Il monastero \u00e8 accessibile da un'impervia scalinata scavata nella roccia e presenta accanto un'antica \"High Cross\".\nStoria e conservazione.\nIl monastero sopravvisse a una razzia vichinga nell'823, con una successiva espansione culminata con la costruzione della cappella centrale all'inizio del II millennio. Fu abbandonato un secolo dopo circa dall'ultima espansione e riscoperto nel XVI secolo per pellegrinaggi annuali, ma senza residenti fissi. Nel 1826 fu costruito un faro e nel 1986 furono intrapresi dei lavori di restauro per aprire il luogo ai turisti.\nRecentemente, tuttavia, l'accesso ai turisti \u00e8 stato sempre pi\u00f9 limitato per cercare di conservare al meglio questo luogo eccezionale e unico al mondo; ci\u00f2 che desta pi\u00f9 preoccupazione \u00e8 la particolare scalinata, da un lato non molto sicura per le persone, dall'altro in pericolo di degradazione se percorsa da troppi visitatori.\nSkellig Michael \u00e8 tornata a far parlare nelle pagine dei quotidiani irlandesi il 30 luglio 2007, quando il nuotatore a lunga distanza Robert Bohane da Ballinhassig, Contea di Cork, \u00e8 divenuto la prima persona ad aver mai nuotato da Skellig Michael fino alla terraferma. L'impresa \u00e8 incominciata alle 09:07 locali e terminata 6 ore e 29 minuti dopo col raggiungimento del porto di Portmagee dove 200 persone tra locali, familiari, amici e sostenitori lo stavano attendendo. Il percorso \u00e8 stato di 18,7\u00a0km (11,6 miglia) in lunghezza, dato che Portmagee non \u00e8 il punto pi\u00f9 vicino alle isole.\nRiferimenti culturali.\nL'aspetto selvaggio e particolare dell'isola e le sue caratteristiche hanno influenzato vari artisti di ogni genere, dai musicisti agli scrittori. George Bernard Shaw visit\u00f2 Skellig Michael rimanendone estremamente colpito. Il libro per ragazzi di David Almond \"Skellig\" deve il suo nome proprio alle isole e il ragazzo protagonista del libro si chiama proprio Michael. La canzone della cantante Loreena McKennitt \"Skellig\" parla delle ultime parole di un monaco proveniente proprio dal monastero di Skellig Michael. Anche il gruppo musicale Clannad ha scritto una canzone intitolata sempre \"Skellig\", che parla direttamente delle isole descrivendole.\nIl poeta irlandese Derek Mahon ha dedicato allo Skellig Michael la poesia \"At the Butler Arms\".\nNell'aprile del 2008 sono state realizzate delle monete in euro commemorative raffiguranti Skellig Michael per celebrare l'ingresso del sito nei luoghi protetti dall'UNESCO, avvenuto 12 anni prima.\nNel 2014 l'isola di Skellig Michael venne usata come set cinematografico per le scene finali di '. L'isola appare anche nel sequel del film, '.\nNella saga di \"Wied\u017amin\", che ha dato origine alla serie di videogiochi di \"The Witcher\", sono presenti le \"Isole Skellige\", uno sperduto arcipelago nei mari del nord, composto da isole con scogliere impervie e popolato da abitanti la cui cultura contiene molti riferimenti a quella celtica."}
{"id": "137670", "revid": "2178", "url": "https://it.wikipedia.org/wiki?curid=137670", "title": "Great Skellig", "text": "Nome alternativo di Skellig Michael"}
{"id": "137671", "revid": "729019", "url": "https://it.wikipedia.org/wiki?curid=137671", "title": "Little Skellig", "text": "Little Skellig (\"Sceilig Bheag\" in gaelico irlandese, che significa letteralmente \"piccola roccia\") \u00e8 la pi\u00f9 piccola delle due isole Skellig, 14\u00a0km al largo delle coste del Kerry, nella Repubblica d'Irlanda, e a soli 3\u00a0km a nord-est dalla pi\u00f9 grande e importante Skellig Michael.\nDi dimensioni ridottissime, Little Skellig \u00e8 poco pi\u00f9 di un grosso scoglio: si erge per un'altitudine massima di 134 metri dall'oceano e non \u00e8 stata mai abitata, difficilmente qualche persona vi mette piede anche solo per sostare, rimanendo cos\u00ec un posto incontaminato e selvaggio.\nAnche per questo \u00e8 importantissima per la gran quantit\u00e0 di uccelli marini che vi nidificano e che popolano i suoi impervi speroni rocciosi, a tal punto che spesso viene chiamata \"seabird sanctuary\" (\"santuario degli uccelli di mare\").\nLa colonia principale di uccelli dell'isola \u00e8 quella delle sule bassana (\"Morus bassanus\"), la pi\u00f9 vasta d'Irlanda con 22.500 esemplari nel 1993. Per molto tempo \u00e8 stata riserva naturale gestita dalla \"Birdwatch Ireland\".\nCollegamenti esterni.\nPagina dettagliata di irishislands.info"}
{"id": "137677", "revid": "1632387", "url": "https://it.wikipedia.org/wiki?curid=137677", "title": "Gilby Clarke", "text": "Noto per essere stato il chitarrista dei Guns N Roses dal 1991 al 1994\nBiografia.\nHa trascorso la sua infanzia suonando strumenti musicali e trascurando la scuola. All'inizio degli anni '80, Gilby faceva parte di un gruppo chiamato Candy. I Candy produssero un album prima che Gilby li lasciasse per entrare a far parte di un gruppo di sleaze metal dal taglio pi\u00f9 cantautorale che lo rese pi\u00f9 noto, i Kill for Thrills. Inizialmente partiti come un trio composto da Todd Muscat al basso (fratello di Brent Muscat dei Faster Pussycat) ed il batterista David Scott, arruolarono poi il chitarrista Jason Nesmith (figlio del membro dei The Monkees Mike Nesmith) dopo averlo sentito suonare \"The Rain Song\" durante le audizioni.\nDopo aver debuttato nel 1989 con il mini-album \"Commercial Suicide\" per la World of Hurt Records, la band firm\u00f2 un contratto per la MCA Records con cui un anno dopo pubblicarono il loro primo full-length \"Dynamite from Nightmareland\" prodotto da Ric Browde (Poison, Ted Nugent, Joan Jett, Faster Pussycat). Partecip\u00f2 come voce aggiuntiva all'album anche l'ex-voclist dei Candy Kyle Vincent. I Kill for Thrills annunciarono presto lo scioglimento nel 1991, quando Clarke fond\u00f2 un nuovo progetto di breve vita chiamato Blackouts.\nDopo questa esperienza \u00e8 entrato nei Guns N' Roses, nel 1991 sostituendo l'uscente chitarrista Izzy Stradlin, salvo essere sostituito dallo stesso Stradlin per alcune date dello Use Your Illusion Tour nel 1993 a causa di un infortunio. Tuttavia non ebbe vita facile nel gruppo di Axl Rose in quanto non fu mai accettato dai fan avendo preso il posto dell'amato Izzy visto come il vero cuore e mente del gruppo.\nNel 1994 fu rimpiazzato da Paul Tobias, anche conosciuto come Paul Huge, amico d'infanzia di Axl Rose, leader storico del gruppo. \u00e8 impegnato nel gruppo The Starfuckers."}
{"id": "137680", "revid": "599013", "url": "https://it.wikipedia.org/wiki?curid=137680", "title": "Dde", "text": ""}
{"id": "137681", "revid": "640277", "url": "https://it.wikipedia.org/wiki?curid=137681", "title": "Mars Exploration Rover", "text": "La Mars Exploration Rover \u00e8 stata una missione di esplorazione di Marte, dove sono stati impiegati due rover identici chiamati \"Spirit\" e \"Opportunity\". \nIl lancio \u00e8 avvenuto nel 2003 e i rover sono giunti su Marte nel gennaio del 2004, in due diversi punti del pianeta. Entrambi hanno superato di gran lunga la loro operativit\u00e0 prevista di 90 sol: \"Spirit\" \u00e8 rimasto operativo fino al 22 marzo 2010, mentre \"Opportunity\" fino al 10 giugno 2018.\nSviluppo.\nIl costo totale della missione, per i primi 90 sol della missione primaria, \u00e8 stato di 820 milioni di dollari. Entrambi i rover hanno esteso la missione per cinque volte, continuando ad operare fino alla fine del 2009, quando \u00e8 stata dichiarata la fine della missione. \nIl primo maggio 2009, il rover \"Spirit\" \u00e8 rimasto bloccato in una zona di terreno sabbioso. Dopo nove mesi di tentativi per muovere il rover, il 26 gennaio 2010 la NASA ha annunciato che la missione di \"Spirit\" era stata modificata e il rover sarebbe diventato una piattaforma scientifica stazionaria. \nIl 22 marzo sono stati persi i contatti e i tentativi di ristabilirlo sono proseguiti fino al 25 maggio 2011, data in cui la missione del rover \"Spirit\" \u00e8 stata dichiarata conclusa. \nDal 24 gennaio 2014 la NASA ha annunciato che la missione del rover \"Opportunity\", che era ancora operativo, e il pi\u00f9 recente rover \"Curiosity\" sarebbe diventata la ricerca di evidenze di vita nel passato del pianeta, tra cui una biosfera formata da microrganismi autotrofi, chemiotrofi e/o chemiolitotrofi, e alla presenza di acqua, tra cui regioni che ospitavano antichi fiumi o laghi.\nIl rover \"Opportunity\" ha continuato l'esplorazione all'interno del cratere Endeavour.\nObiettivi.\nGli obiettivi scientifici della missione erano la ricerca e la caratterizzazione del terreno e delle rocce che potessero contenere indizi sulla passata presenza d'acqua su Marte. La missione faceva parte del programma Mars Exploration Program della NASA, che comprendeva i lander del Programma Viking nel 1976 e il rover Mars Pathfinder del 1997. \nTra gli altri obiettivi della missione:\nCaratteristiche tecniche.\nOgni sonda era costituita da diversi componenti:\nLa massa totale di ogni sonda era di .\nStadio di trasferimento.\nLo \"stadio di trasferimento\" era il componente della sonda impiegato per raggiungere Marte. Era molto simile a quello del Mars Pathfinder, con un diametro di e una altezza di , conteneva il veicolo per l'ingresso atmosferico.\nLa struttura primaria era in alluminio con un anello esterno coperto da pannelli solari, di circa di diametro. I pannelli solari erano divisi in cinque sezioni e fornivano una potenza di circa nei pressi della Terra e su Marte. \nIl riscaldamento della sonda e il suo isolamento termico multistrato mantenevano l'elettronica alla giusta temperatura. Un sistema con gas freon trasferiva il calore in eccesso dal computer di volo e dall'hardware del sistema di comunicazione per evitare il surriscaldamento. Il computer di volo era interfacciato con i sistemi avionici dello stadio, come il sensore solare, il sensore stellare e il sistema di controllo della temperatura.\nNavigazione.\nIl sensore stellare (\"star scanner\") e il sensore solare permettevano alla navetta di conoscere il proprio orientamento nello spazio, ottenuto analizzando la posizione del Sole e delle altre stelle. Poich\u00e9 era possibile che, nonostante i sistemi di navigazione, la navetta si trovasse leggermente fuori rotta, erano stati pianificati controlli e correzioni manuali.\nQueste correzioni erano permesse da propulsori di manovra alimentati ad idrazina, contenuta in due serbatoi di alluminio. I tecnici potevano quindi comandare l'accensione dei propulsori per effettuare tre tipi di manovre:\nComunicazioni.\nLe comunicazioni con il controllo missione avvenivano in banda X, che richiede minore potenza e una antenna pi\u00f9 piccola rispetto alle navette precedenti, che comunicavano in banda S.\nI comandi da Terra giungevano attraverso due antenne nella fase di trasferimento verso Marte: una antenna a basso guadagno omnidirezionale inserita nell'anello interno e impiegata quando la sonda si trovata vicino alla Terra, e una a medio guadagno situata nell'anello esterno. \nDurante il viaggio, la sonda era stabilizzata con l'uso di giroscopi con una rotazione di 2 rivoluzioni per minuto. Il controllo di assetto manteneva l'antenna a medio guadagno puntata in direzione della Terra e i pannelli solari orientati verso il sole.\nAeroshell.\nAssieme al lander e al rover, l\"aeroshell\" costituiva il veicolo di ingresso atmosferico. Lo scopo principale era di proteggere il lander e il rover al suo interno dall'intenso calore generato nella fase di ingresso. Era progettato in modo simile a quelli impiegati per il Mars Pathfinder e per le sonde Viking.\nL'aeroshell era costituito da due componenti: uno scudo termico e una \"backshell\". Lo scudo termico era piatto, di colore marroncino e proteggeva il lander e il rover durante l'ingresso nell'atmosfera marziana, oltre a fungere da aerofreno. La backshell era pi\u00f9 grande, a forma di cono e dipinta di bianco. Conteneva vari componenti, tra cui:\nCostruita dalla Lockheed Martin, l'aeroshell aveva una struttura a nido d'ape di alluminio inserita tra due fogli di resina epossidica e grafite (pannello a sandwich). La parte esterna era formata da uno strato di fenoli a nido d'ape e riempito con un materiale ablativo che proteggeva dal calore le parti interne.\nIl materiale ablativo era una mescola di sughero, un agente legante e piccole sfere di silice, inventato per gli scudi termici delle missioni Viking. Una tecnologia simile \u00e8 stata impiegata anche nei programmi Mercury, Gemini e Apollo. Il materiale era stato formulato specificamente per reagire chimicamente con l'atmosfera marziana. \nLo stesso materiale ablativo era utilizzato anche nello scudo termico, ma in uno strato pi\u00f9 spesso, di . Invece di essere verniciato, la backshell era ricoperta di una pellicola in PET per essere protetta dal freddo dello spazio. Questa pellicola poi veniva vaporizzata dal calore dell'ingresso atmosferico.\nParacadute.\nIl paracadute permetteva la riduzione della velocit\u00e0 della sonda nella fase di discesa, ed era contenuto nella \"backshell\".\nAnch'esso derivato dalle esperienze delle missioni precedenti era il 40% pi\u00f9 grande di quello impiegato con il Pathfinder. Il carico (la forza che viene esercitata sul paracadute quando \u00e8 gonfiato) era stimato a circa 80-85 kN. \nIl paracadute, costruito dalla Pioneer Aerospace era fatto di poliestere e nylon, due tessuti resistenti e leggeri, ed era connesso alla backshell con triple briglie in kevlar. A causa dello spazio ristretto, il paracadute era stato compresso e impacchettato nel suo alloggio. Inoltre, prima di essere stato posizionato nella \"backshell\", era stato sterilizzato.\nDopo il dispiegamento del paracadute ad una altezza di , il sistema sganciava lo scudo termico e separava la \"backshell\" dal lander, che restava \"appeso\" ad essa tramite cavi metallici. \nAirbag.\nGli airbag erano organizzati in quattro gruppi da sei balloni, fatti in vectran, lo stesso materiale impiegato nella missione Mars Pathfinder. Il loro scopo era di proteggere il lander e il rover dall'impatto con il suolo marziano nella fase di atterraggio, ed erano progettati per sostenere impatti a velocit\u00e0 fino a 100 km/h. \nDopo il gonfiaggio degli airbag, la backshell attivava i sistema di razzi, che rallentava ulteriormente la discesa della sonda fino ad azzerarne la velocit\u00e0 ad una altezza di 10-15 m dal suolo. L'altezza era misurata con un radioaltimetro. Giunta all'altezza corretta il lander e il rover al suo interno, venivano sganciati sulla superficie.\nLander.\nIl lander era un guscio protettivo che ospitava il rover e lo proteggeva, assieme agli airbag, dall'impatto con il suolo. Di forma tetraedrica, era progettato per aprirsi dopo lo sgonfiaggio automatico degli airbag. Il rover era assicurato al lander tramite bulloni esplosivi. \nUna volta che il lander e il rover al suo interno avevano terminato di rimbalzare e rotolare sulla superficie marziana, gli airbag venivano lentamente sgonfiati. Il lander era a conoscenza dell'orientamento in cui si trovava rispetto al suolo tramite degli accelerometri e in base ad esso apriva un lato del tetraedro in modo da essere orientarsi correttamente. Successivamente venivano aperti tutti gli altri lati.\nDopo l'apertura completa del lander, un meccanismo trascinava lentamente gli airbag sotto al lander, in modo da non creare intralcio all'uscita del rover. La fase di apertura del lander e retrazione degli airbag durava tre ore. \nRover.\nI rover \"Spirit\" e \"Opportunity\" erano gemelli, con sei ruote e alimentati con pannelli solari. La loro altezza era di , larghi e lunghi , e pesavano . Ogni ruota possedeva un motore, e il sistema di sospensioni rocker-bogie permetteva di migliorare la mobilit\u00e0 e superare incliunazioni fino a 30 gradi. La coppia di ruote anteriori e posteriori potevano sterzare. La velocit\u00e0 massima era di 5 cm/s, anche se in media i rover di muovevano ad un sesto di tale velocit\u00e0. \nI pannelli solari erano in grado di generare circa durante le 14 ore di insolazione del giorno marziano (sol), e le batterie ricaricabili agli ioni di litio fornivano l'energia durante la notte. \nIl computer di bordo utilizzava una CPU IBM RAD6000 con clock di , di DRAM, di memoria EEPROM e di memoria flash. \nLa temperatura operativa dei rover era compresa tra e , mantenuta tramite dei riscaldatori a radioisotopi affiancati da riscaldatori elettrici. L'isolamento termico era fornito da una pellicola rivestita d'oro e uno strato di aerogel di silice.\nLe comunicazioni avvenivano tramite una antenna omnidirezionale a basso guadagno e va bassa velocit\u00e0 e una antenna ad alto guadagno orientabile. Entrambe le antenne erano in contatto diretto con la Terra, ma l'antenna a bassa guadagno \u00e8 stata utilizzata per trasmettere i dati alle sonde in orbita.\nStrumenti ed esperimenti scientifici.\nGli strumenti scientifici comprendevano:\nSul corpo del rover erano installate quattro camere monocromatiche per l'evitamento di ostacoli (\"Hazcam\"), due nella parte frontale e due nella parte posteriore. \nL\"instrument deployment device\" (\"IDD\"), chiamato anche \"braccio robotico\" conteneva i seguenti strumenti:\nPanoramica della missione.\nLancio.\nLe sonde sono state lanciate il 10 giugno (\"Spirit\") e il 7 luglio (\"Opportunity\"), entrambe con il lanciatore Boeing Delta II dal Complesso di lancio 17 di Cape Canaveral. La possibilit\u00e0 di impiego di due pad ha permesso di utilizzare le finestre di lancio di 15 e 21 giorni. L'ultimo giorno possibile per il lancio di \"Spirit\" era il 19 giugno e il primo giorno possibile per il lancio di \"Opportunity\" era il 25 giugno.\nAtterraggio.\nLe sonde sono atterrate a gennaio 2004 in due regioni della superficie marziana distanti tra loro. \"Spirit\" si trovava nei pressi del cratere Gusev, dove giunse il 3 gennaio 2004. Il rover \"Opportunity\" si trovava nel Meridiani Planum, nei pressi dell'equatore, dove giunse il 24 gennaio 2004.\nEsplorazione.\nDopo l'atterraggio, \"Spirit\" era localizzato nei pressi del cratere Gusev, un sito che si ipotizzava essere stato bagnato da acqua liquida nel passato. Il team della missione ha inviato il rover verso le Columbia Hills, un gruppo di colline distanti circa .\nL'8 aprile, la NASA ha annunciato che la missione sarebbe stata estesa dai tre mesi iniziali a una durata di otto mesi. Verso la fine del mese \"Opportunity\" ha raggiunto il cratere Endurance e nei mesi successivi il cratere Victoria. Nel frattempo \"Spirit\" ha iniziato a scalare le \"Columbia Hills\". \nIl buon funzionamento dei due rover ha convinto i responsabili della missione ad estendere di altri 18 mesi le esplorazioni, fino al settembre 2006. In questo periodo, \"Opportunity\" \u00e8 stato inviato ad investigare il terreno a sud del cratere Vostok. \"Spirit\" ha raggiunto sulla sommit\u00e0 della collina Husband Hill il 21 agosto 2005, dopo 581 sol e un percorso di ed ha iniziato l'esplorazione di un altopiano roccioso semicircolare battezzato Home Plate. \nIl 13 marzo 2006 la ruota anteriore destra di \"Spirit\" ha smesso di funzionare, mentre il rover stava procedendo verso la collina McCool Hill. Inizialmente il problema \u00e8 stato aggirato facendo procedere il rover in senso contrario, facendo quindi trascinare la ruota la ruota bloccata. Successivamente, \"Spirit\" ha raggiunto una zona sabbiosa che non era superabile. Per questo motivo il rover \u00e8 stato diretto in area che presentava un leggero pendio in direzione nord, battezzata \"low Ridge Haven\", dove ha trascorso il lungo inverno marziano. \nNel settembre dello stesso anno, \"Opportunity\" ha raggiunto l'orlo del cratere Victoria, e la missione dei due rover \u00e8 stata estesa fino a settembre del 2007.\nA giugno del 2007, \"Opportunity\" era in procinto di iniziare l'ingresso nel cratere Victoria, ma vaste tempeste di sabbia hanno rinviato l'operazione e \u00e8 stato preferito attendere fino al cessare delle tempeste. L'opacit\u00e0 del cielo durante tali eventi limitava infatti la quantit\u00e0 di energia solare raccolta dai pannelli. Due mesi dopo, i rover ripresero le operazioni.\nA fine agosto 2007 il rover \"Opportunity\" ha iniziato la discesa nel cratere, e lo ha esplorato fino ad agosto 2008. \nA gennaio 2009, i due rover avevano inviato a Terra 250.000 immagini e avevano percorso . \nDopo essere uscito dal createre Victoria, \"Opportunity\" \u00e8 stato diretto a marzo 2009 verso il cratere Endeavour.\nNel frattempo, \"Spirit\" si era bloccato su una zona dove il terreno era sabbioso.\nA gennaio 2010 i due rover hanno raggiunto il traguardo del sesto anno di operazioni. Poich\u00e9 nei mesi successivi i tentativi di sbloccare \"Spirit\" non hanno avuto successo, la NASA ha annunciato la trasformazione del rover in una piattaforma stazionaria di ricerca. \nA marzo dello stesso anno, \"Opportunity\" si trovava ad una distanza di dal cratere Endeavour, mentre \"Spirit\" ha terminato le sue operazioni. \nL'8 settembre 2010 il rover \"Opportunity\" aveva coperto met\u00e0 del percorso di tra il cratere \"Victoria\" e l\"Endeavour\". Ad agosto 2011 il rover \"Opportunity\" ha raggiunto il cratere \"Endeavour\", e ha iniziato le esplorazioni delle formazioni rocciose al suo interno. \nA giugno 2018, una tempesta di sabbia globale ha impedito ai pannelli solari di generare sufficiente potenza per mantenere operativo il rover. L'ultimo contatto \u00e8 avvenuto il 10 giugno. \nIn una conferenza stampa del 13 febbraio 2019, la NASA ha dichiarato conclusa la missione del rover \"Opportunity\".\nRisultati Scientifici.\nCratere Gusev.\nAnche se dalle immagini orbitali il cratere Gusev appare come il letto di un lago prosciugato, le osservazioni dalla superficie hanno mostrato che le rocce sul fondo del cratere sono di tipo basaltico, contenenti i minerali olivina, pirosseni, plagioclasio e magnetite. \nL'aspetto \u00e8 simile a basalto vulcanico, con grani piccoli e porosit\u00e0 irregolare di tipo \"vug\". \nLa maggior parte del terreno proviene dalla disgregazione delle rocce, e in alcune punti i campioni di suolo analizzati hanno mostrato livelli abbastanza alti di nichel, probabilmente proveniente da meteorite.\nLe analisi hanno mostrato che le rocce sono state lievemente alterate da picole quantit\u00e0 d'acqua. Il rivestimento esterno e le fessure nelle rocce suggeriscono la presenza di minerali trasportati dall'acqua, forse composti di bromo. Tutte le rocce sono rivestite da una polvere fine e uno o pi\u00f9 strati di materiale pi\u00f9 duro.\nLa quantit\u00e0 e i tipi di minerali sono tipici dei picrobasalti, simili alla komatiite terrestre. Altre rocce analizzate erano simili alle shergottiti, meteoriti che provengono da Marte. \nIn base al sistema di classificazione Irvine-Barager, tali rocce sono catalogabili tra i basalti. Le analisi hanno mostrato che sono state leggermente alterate da piccole quantit\u00e0 di acqua; lo strato superficiale presente in queste rocce potrebbe essersi formato con l'interazione di polvere e piccole quantit\u00e0 d'acqua. \nLa polvere analizzata nel cratere Gusev \u00e8 la stessa rilevata in altri punti del pianeta. In particolare, la povere \u00e8 magnetica, perch\u00e9 contiene il minerale magnetite, associato spesso con il titanio. Tutta la superficie di Marte \u00e8 ricoperta di uno sottile strato di polvere, forse inferiore ad un millimetro.\nColumbia Hills.\nLe rocce analizzate nelle \"Columbia Hills\" sono state suddivise in sei categorie, dalla composizione chimica molto diversa tra loro. La scoperta pi\u00f9 importante \u00e8 stata che tutte le rocce analizzate nelle colline \"Columbia Hills\" sono state alterate dall'acqua. Tutte erano ricche di elementi fosforo, zolfo, cloro, bromo, che sono trasportati dall'acqua. Le rocce nelle Columbia Hills contenevano olivina e solfati, in misura inversamente proporzionale tra loro. Infatti l'olivina si decompone facilmente in acqua, mentre l'acqua agevola la formazione di solfati. Per queste caratteristiche, l'olivina \u00e8 un indicatore di \"assenza\" d'acqua.\nLa presenza di goethite \u00e8 stata rilevata in altre rocce analizzate con lo spettrometro M\u00f6ssbauer. Questo minerale si forma solo in presenza d'acqua, e la sua scoperta rappresenta la prima evidenza scientifica diretta della presenza passata di acqua nelle Columbia Hills. Inoltre, in queste rocce la presenza di olivina era molto inferiore. \nUn tipo di terreno, soprannominato \"Paso Robles\", conteneva grandi quantit\u00e0 di zolfo, fosforo, calcio e ferro. In particolare, la maggior parte del ferro era in forma ossidata. \nA met\u00e0 della missione di sei anni sul pianeta, il rover ha scoperto grandi quanditi\u00e0 di silice nel suolo. Essa potrebbe essersi formata dall'interazione del suolo con vapori acidi prodotti da attivit\u00e0 vulcaniche in presenza di acqua o dall'interazione con acqua contenuta in sorgenti idrotermali.\n\"Spirit\" ha quindi trovato evidenze della presenza di acqua nelle \"Columbia Hills\", come la presenza di solfati, carbonati e goethite. Tuttavia non sono state trovate evidenze che supportino l'ipotesi della presenza passata di un lago nel cratere Gusev. Si pensa che il cratere sia stato ricoperto da materiale magmatico.\nMeridiani Planum.\nIl sito di atterraggio del rover \"Opportunity\" \u00e8 il cratere Eagle, nel Meridiani Planum. Questa regione pianeggiante \u00e8 caratterizzata dalla presenza di grandi quantit\u00e0 di piccole concrezioni sferiche presenti sia nel terreno che inglobate nelle rocce. Queste sferule hanno una alta concentrazione di ematite. Queste concrezioni sono distribuite uniformemente nelle rocce, quindi devono essersi formate sul posto. Se fossero invece correlate ad attivit\u00e0 vulcanica o meteorica sarebbero invece distribuite in strati. \nLa presenza di queste sferule \u00e8 una delle evidenze della presenza passata di acqua, dove esse si sono formate. \nLe rocce stratificate nelle pareti del cratere sono di tipo sedimentario e le analisi hanno mostrato che principalmente contengono jarosite, un solfato ferroso che \u00e8 tipicamente un evaporite, il residuo creato dall'evaporazione di un lago o mare salato."}
{"id": "137682", "revid": "1305772", "url": "https://it.wikipedia.org/wiki?curid=137682", "title": "Mordvino", "text": ""}
{"id": "137684", "revid": "1428919", "url": "https://it.wikipedia.org/wiki?curid=137684", "title": "Dynamic Data Exchange", "text": "Dynamic Data Exchange (dall'inglese \"scambio dinamico dei dati\"), meglio conosciuto con la sigla DDE, \u00e8 un sistema di comunicazione interprocesso (IPC) presente nei sistemi operativi Macintosh, Windows, e OS/2.\nDDE permette a due applicazioni in esecuzione di condividere un insieme di dati. Per esempio, DDE permette di collegare i dati di un foglio di calcolo in un documento creato con un elaboratore testi. La modifica di questi dati in una delle due applicazioni si riflette nell'altra.\nLa tecnologia DDE \u00e8 piuttosto obsoleta, e le sue funzionalit\u00e0 sono state in gran parte soppiantate da OLE. Tuttavia DDE \u00e8 ancora utilizzato in alcuni ambiti per via della sua semplicit\u00e0; ad esempio \u00e8 il meccanismo usato da Windows Explorer per comunicare ad un'applicazione gi\u00e0 aperta di aprire un nuovo file (altrimenti il nuovo file verrebbe aperto in una nuova istanza dell'applicazione)."}
{"id": "137686", "revid": "12323", "url": "https://it.wikipedia.org/wiki?curid=137686", "title": "Foglio di calcolo", "text": ""}
{"id": "137687", "revid": "599013", "url": "https://it.wikipedia.org/wiki?curid=137687", "title": "Ole", "text": ""}
{"id": "137690", "revid": "1398753", "url": "https://it.wikipedia.org/wiki?curid=137690", "title": "Microsoft Word", "text": "Microsoft Word \u00e8 un programma di videoscrittura prodotto da Microsoft, distribuito con licenza commerciale. \u00c8 parte della \"suite\" di software di produttivit\u00e0 personale Microsoft Office, ed \u00e8 disponibile per i sistemi operativi Windows e macOS. \u00c8 attualmente il programma del suo genere pi\u00f9 diffuso nel mondo.\nPermette di aprire e salvare file in numerosi formati, incluso HTML .\nStoria.\nLa prima versione risale al 1983 e fu disponibile per il sistema operativo DOS. Nel 1984 fu creata la versione per Macintosh, e fu uno dei primi software importanti per questa piattaforma. La versione per Windows fu distribuita nel 1989.\nPur essendo considerato uno dei prodotti di punta di Microsoft, nonch\u00e9 uno dei programmi pi\u00f9 importanti di Windows, Word fu parte determinante del successo della piattaforma \"rivale\" Macintosh. Inoltre, il progetto Windows nacque proprio per dotare Word (ed Excel) di un'interfaccia grafica sulla piattaforma DOS.\nIl 26 marzo 2014 Microsoft concede al Computer History Museum di pubblicare, sotto una licenza a uso esclusivamente consultativo e non commerciale, i sorgenti della versione 1.1a di Word.\nFunzionalit\u00e0.\nCon questo programma si pu\u00f2 formattare il testo utilizzando la barra degli strumenti situata in alto. Presenta inoltre funzioni che consentono di creare documenti visivamente gradevoli senza essere grafici esperti. Il programma include poi funzioni di disegno di base, con le quali si possono realizzare semplici forme sia 2D sia 3D; comprende anche la funzione WordArt, che si pu\u00f2 utilizzare per creare dei titoli colorati con effetti 3D, personalizzabili. Si possono anche inserire nel documento immagini o fotografie (e modificarle all'interno del documento stesso con strumenti quale bianco/nero, saturazione, ritaglio e altri). In maniera simile a Excel, su Word (a partire dalla versione del 2003) \u00e8 consentito inserire funzioni matematiche. \u00c8 possibile, inoltre, nella versione 2010 del prodotto, rimuovere lo sfondo automaticamente alle immagini.\nInterfaccia grafica.\nL'interfaccia grafica di Microsoft Word \u00e8 di tipo WYSIWYG, metafora poi seguita anche dalle interfacce di editing che si sono sviluppate in ambito web, come in blog e spazi personali.\nQuesta interfaccia permette di vedere istantaneamente il risultato ottenuto, evitando di dover spendere ulteriore tempo a revisionare la formattazione del testo inserendo parti di codice per ottenere il risultato voluto (vedi LaTex).\nIl formato .doc e .docx.\nL'estensione .doc, abbreviazione del termine inglese \"document\" (documento), veniva usata originariamente in informatica per indicare i file contenenti testo non formattato su una vasta gamma di sistemi operativi.\nNel 1980 si inizi\u00f2 a utilizzare questa estensione per indicare i file nel formato proprietario del software WordPerfect. Vista l'ampia diffusione che ebbe WordPerfect l'estensione .doc originariamente usata per testo non formattato incominci\u00f2 a essere associata sempre pi\u00f9 al testo dotato di formattazione.\nQuesta associazione divenne ancora pi\u00f9 forte nel 1983 quando Microsoft incominci\u00f2 a usare l'estensione .doc associandola ai file in formato proprietario prodotti da Microsoft Word. L'enorme diffusione di Microsoft Word fece s\u00ec che il significato originale dell'estensione .doc andasse perso e oggi questa estensione indica quasi sempre i file di testo formattati da questo programma.\nL'estensione .doc \u00e8 stata utilizzata fino alla versione 2003 di Microsoft Word, mentre poi, a partire dalla versione 2007, il nuovo formato predefinito \u00e8 .docx.\nCritiche.\nI file .doc contengono spesso altre informazioni oltre alla formattazione del testo, come ad esempio la lista delle operazioni annullate oppure script, che a loro volta sono un problema poich\u00e9 possono rappresentare una minaccia alla sicurezza del sistema operativo Windows.\nIl formato .doc \u00e8 di propriet\u00e0 di Microsoft che inizialmente non ne aveva rivelato le specifiche di funzionamento. Nonostante ci\u00f2, fu possibile creare e modificare documenti in questo formato anche con altri programmi, grazie a un lungo lavoro di ingegneria inversa effettuato da parte degli sviluppatori. Successivamente, Microsoft ha reso disponibile pubblicamente le specifiche del formato, in vista del processo di creazione dell'Office Open XML.\nI file creati con OpenOffice.org e con altri programmi possono per\u00f2 non essere visualizzati allo stesso modo se aperti con il programma di Microsoft (e viceversa), e i file creati con determinate versioni di Microsoft Office, come la 95 e la 97, non sono completamente compatibili con le versioni 2000 e successive.\nOffice Open XML o .docx.\nGli utenti che non possiedono una licenza di Microsoft Word non possono sempre visualizzare correttamente i documenti da esso generati e salvati nel formato proprietario \".doc\". Microsoft per risolvere questo problema ha adottato il formato \".docx\", simile al formato \".odt (OpenDocument text)\" usato tradizionalmente da OpenOffice e LibreOffice, ma con alcune parti di codice proprietario. Essenzialmente, vengono prodotti dei file con la descrizione XML del documento che poi vengono compressi con ZIP per ottenere un unico file di dimensioni ridotte.\nRispetto al precedente formato di file con estensione .doc permette ulteriori effetti, soprattutto per quanto riguarda le dimensioni dei caratteri. Inoltre, permette di applicare alle immagini cornici sfumate e altri effetti, come il riflesso.\nDal gennaio 2003 Novell ha aggiunto il supporto a Office Open XML in OpenOffice.org. Successivamente, Microsoft ha fornito tale supporto anche agli utenti di Office per Mac.\nCon Office 2007 e seguenti \u00e8 possibile aprire, modificare e salvare documenti in questo formato basato su Office Open XML nativamente, mentre per chi usa Office 2000/XP/2003 Microsoft ha distribuito un add-in gratuito.\nDa notare che dal 2008 tale formato \u00e8 stato accettato come standard internazionale sottocodice ISO/IEC DIS 29500.\nComandi per scelte rapide in Word.\nL'utilizzo di , e combinati a lettere o tasti funzione ( - ) permettono in numerosi programmi di eseguire rapidamente delle operazioni direttamente da tastiera, senza utilizzare il mouse.\nIn Word, esistono utili comandi di formattazione rapida, che operano su un testo selezionato in precedenza con il \"mouse\". Eccone alcuni relativi all'edizione localizzata per l'Italia:\nVersioni di Word.\nVersioni per Microsoft Windows:\nVersioni per Macintosh (Mac OS e Mac OS X):\nVersioni per MS-DOS\nVersioni per Atari ST:\nVersioni per OS/2:"}
{"id": "137694", "revid": "154639", "url": "https://it.wikipedia.org/wiki?curid=137694", "title": "Diogene di Apollonia", "text": "Lo storico Diogene Laerzio lo definisce \"filosofo della natura\" e \"molto famoso\u2026 discepolo di Anassimene\" e, citando Demetrio Falereo, sostiene che \"a causa della grande invidia suscitata, poco manc\u00f2 che perdesse la vita ad Atene\". Che fosse famoso \u00e8 confermato dall'essere stato parodiato nella commedia \"Le nuvole\" di Aristofane, rappresentata ad Atene nel 423 a.C. \nOpere.\nSecondo Simplicio, \"Physica\", 151, 20:\nAnche il \"Sulla natura\" \u00e8 andato perduto e restano pochi frammenti, tuttavia sufficienti a farci comprendere la sua dottrina, citati soprattutto nel commento di Simplicio alla \"Physica\" di Aristotele:\nQui Simplicio commenta:\nCommenta Simplicio:\nCommenta Simplicio:\nTeofrasto, nel \"De sensu\", 39 - 45, riporta molte prove che, secondo Diogene, dimostrerebbero che il principio primordiale \u00e8 l'aria:\nDottrina.\nAncora Simplicio, \"Physica\", 25, 1, citando Teofrasto, riassume la filosofia di Diogene, affermando che\nColoro che si occuparono di ricercare il principio primordiale delle cose\nLa dottrina di quest'ultimo rappresentante della filosofia ionica, come si \u00e8 visto, non \u00e8 originale, riprendendo dopo un secolo le teorie di Anassimene e tornando cos\u00ec a una interpretazione monistica dopo i tentativi pluralistici di Empedocle e Anassagora. L'aria non ha per\u00f2 i caratteri soltanto naturalistici di Anassimene, assumendo invece quelli del \"Nous\" anassagoreo (che \u00e8 il principio del movimento e non ha carattere divino) e persino (\"mi sembra che sia un dio\u2026 questo \u00e8 un corpo eterno e immortale, mentre le cose nascono e muoiono\u2026 \u00e8 grande, forte, eterno e immortale, e sa molte cose\") quelli di un principio divino che dispone le cose \"nel miglior modo possibile\" e al quale tutte finiscono per ritornare. \nNon tutti i commentatori pi\u00f9 antichi pare abbiano per\u00f2 colto nel pensiero di Diogene la presenza di una natura divina nel principio originario delle cose; Diogene Laerzio, Plutarco, Alessandro di Afrodisia, Seneca e Teofrasto lo considerano un filosofo della natura, Claudio Eliano lo pone fra gli atei, Aristotele, citandolo nel \"De generatione et corruptione\", scrive solo che\nSimplicio indica la stranezza di un principio che, trasformandosi, crei le cose e sia tuttavia eterno, mentre Cicerone, nel \"De natura deorum\", scrive: \"L'aria che Diogene considera dio, quale sensibilit\u00e0 pu\u00f2 avere o quale natura divina?\" e Agostino, nel \"De civitate Dei\", VIII, 2, scrive che\nAnche se il Diogene a cui fa riferimento Dante, nel castello degli spiriti magni (Inf. IV. 136), \u00e8 probabilmente Diogene di Sinope, c'\u00e8 chi ha pensato che il poeta intendesse Diogene di Apollonia. E si \u00e8 anche supposto che Dante non fosse in grado di distinguere tra le due figure."}
{"id": "137696", "revid": "183581", "url": "https://it.wikipedia.org/wiki?curid=137696", "title": "Elaboratore testi", "text": ""}
{"id": "137697", "revid": "466539", "url": "https://it.wikipedia.org/wiki?curid=137697", "title": "Papeete", "text": "Papeete (: , in tahitiano ) \u00e8 una citt\u00e0 e un comune francese di abitanti, capoluogo della Polinesia francese, collettivit\u00e0 d'oltremare della Francia nell'oceano Pacifico. Situata sulla costa settentrionale dell'isola di Tahiti nella divisione amministrativa delle Isole del Vento, la sua area urbana aveva residenti nel 2017 dei quali abitavano nel comune propriamente detto. La citt\u00e0 \u00e8 il maggiore centro abitato della Polinesia francese, ospita le principali istituzioni ed \u00e8 un importante centro turistico, possedendo tra l'altro l'unico aeroporto internazionale della collettivit\u00e0 d'oltremare, l'Aeroporto Internazionale Faa'a.\nGeografia fisica.\nIl comune \u00e8 affacciato sulla costa settentrionale dell'isola di Tahiti, la principale dell'arcipelago delle Isole del Vento, e confina a est con il comune di Pirae e a ovest con quello di Faa\u02bba.\nClima.\nPapeete gode di un clima tropicale equatoriale (\"Af\" secondo la classificazione dei climi di K\u00f6ppen).\nEtimologia.\nPapeete (dal tahitiano \"pape,\" acqua, e \"\u02bbete,\" cesta) designa in origine uno dei quartieri della borgata di Nanu, situata tra il quartiere Paofai e la cattedrale. Esistono diverse traduzioni di questo toponimo attestate in diverse opere, tra cui l'\u00abacqua in forma di cesta\u00bb, l'\u00abacqua della cesta\u00bb, la \u00abcesta d'acqua\u00bb e il \u00abpaniere dell'acqua\u00bb. Il porto di questa borgata \u00e8 conosciuto dai marinai del XIX secolo con il nome di \"Wilks\u2019 Harbour\", in onore di Matthew Wilks della Societ\u00e0 missionaria di Londra.\nStoria.\nIl sito su cui oggi sorge Papeete fu designato dal missionario britannico William Crook nel 1818. La regina P\u014dmare IV vi spost\u00f2 poi la sua corte nei tardi anni 1820 e la rese la sua capitale, facendo s\u00ec che in citt\u00e0 crescesse un porto commerciale. Pape'ete rimase successivamente capitale di Tahiti anche dopo che la Francia prese il controllo delle isole tahitiane e ne fece un protettorato nel 1842. Mezza Papeete fu poi distrutta da un grande incendio nel 1884 e danneggiata da un ciclone nel 1906.\nFra i personaggi legati alla citt\u00e0 si ricordano Herman Melville, che venne imprigionato a Papeete nel 1842 e le cui esperienze qui furono alla base del romanzo \"Omoo\"; Paul Gauguin che la visit\u00f2 nel 1891 e che, fatta eccezione per il biennio 1893-1895, non ritorn\u00f2 mai in Francia. Anche Robert Louis Stevenson e Henry Brooks Adams passarono del tempo a Papeete nel 1891.\nAllo scoppio della prima guerra mondiale, la citt\u00e0 e le installazioni portuali furono bombardate dallo squadrone dell'Asia orientale (in tedesco \"Ostasiengeschwader\") della Kaiserliche Marine tedesca (Bombardamento di Papeete).\nNel settembre 1995 (ma simili eventi per le stesse cause si erano verificati nel 1987), dopo che il governo di Jacques Chirac and\u00f2 avanti con i suoi piani di test nucleari al largo dell'atollo di Mururoa, ci furono per tre giorni grandi sommosse a Papeete. L'aeroporto di Tahiti-Faa'a fu quasi distrutto dai rivoltosi e 40 persone rimasero ferite nella difficile situazione di caos generale.\nSociet\u00e0.\nEvoluzione demografica.\nL'evoluzione del numero di abitanti \u00e8 conosciuta attraverso i censimenti della popolazione effettuati nel comune sin dal 1971. A partire dal 1\u00ba gennaio 2009, i risultati concernenti la popolazione regolare dei comuni sono pubblicati annualmente nel quadro di un censimento che si basa ormai su una raccolta annuale di dati che riguarda in seguito tutti i territori comunali per un periodo di cinque anni. Per i comuni con pi\u00f9 di abitanti i censimenti hanno luogo ogni anno in seguito di un'indagine per sondaggi di indirizzi campione rappresentanti l'8% dei recapiti totali, contrariamente agli altri comuni che svolgono un censimento ogni cinque anni.\nAl 2012, il comune contava abitanti.\nCultura.\nIstruzione.\nScuole.\nSono presenti sul territorio i seguenti istituti scolastici:\nInfrastrutture e trasporti.\nAeroporti.\nL'aeroporto internazionale di Papeete, l'Aeroporto Internazionale Faa'a, fu completato e aperto nel 1962."}
{"id": "137698", "revid": "21583", "url": "https://it.wikipedia.org/wiki?curid=137698", "title": "Peng\u0151 ungherese", "text": "Il peng\u0151 fu, dal 21 gennaio 1927 al 31 luglio 1946, la valuta dell'Ungheria. Un peng\u0151 era diviso in 100 \"fill\u00e9r\".\nL'introduzione dopo la prima guerra mondiale.\nDopo la Prima guerra mondiale, la corona austro-ungarica fu abolita in Ungheria e fu sostituita dalla corona ungherese, che soffr\u00ec un'alta inflazione. Fu allora introdotta una nuova valuta, il peng\u0151, valutato 12.500 corone, e si stabil\u00ec che 3.800 di questi valevano un chilo di oro. Tuttavia a differenza della corona non furono mai coniati peng\u0151 d'oro.\nLa fine dopo la seconda guerra mondiale.\nDopo la seconda guerra mondiale il peng\u0151 soffr\u00ec il pi\u00f9 alto tasso di iperinflazione mai registrato e perse di valore. Venne rivalutato, ma questo non ferm\u00f2 l'iperinflazione ed i prezzi continuarono a salire fuori da ogni controllo, obbligando l'emissione di tagli di banconote sempre pi\u00f9 alti e raggiungendo il massimo con la stampa di un biglietto da 1021(=1.000.000.000.000.000.000.000) peng\u0151, vedi immagine, che per\u00f2 non venne mai messo in circolazione. Il taglio pi\u00f9 grosso messo in circolazione valeva 1020(=100.000.000.000.000.000.000) peng\u0151, vedi immagine.\nL'economia ungherese poteva essere stabilizzata solo con l'introduzione di una nuova valuta e quindi il 1\u00ba agosto 1946 venne introdotto il fiorino ungherese con un tasso di cambio di 4\u00d71029(=400.000.000.000.000.000.000.000.000.000) peng\u0151."}
{"id": "137699", "revid": "123965662", "url": "https://it.wikipedia.org/wiki?curid=137699", "title": "Damiano Damiani", "text": "Biografia.\nSegnalatosi con la trilogia psicologica \"Il rossetto\" (1960), \"Il sicario\" (1961) e \"L'isola di Arturo\" (1962), tratto dall'omonimo romanzo di Elsa Morante, fu poi esponente del filone politico-civile con \"Qui\u00e9n sabe?\" (1967), \"Il giorno della civetta\" (1968), tratto dall'omonimo romanzo di Leonardo Sciascia, \"Confessione di un commissario di polizia al procuratore della repubblica\" (1971), forse il suo esito migliore, \"\" (1972), \"Perch\u00e9 si uccide un magistrato\" (1974), \"Io ho paura\" (1977), \"L'avvertimento\" (1980), \"Amityville Possession\" (1982), \"Pizza Connection\" (1985), \"L'inchiesta\" (1986), \"Il sole buio\" (1989), \"L'angelo con la pistola\" (1992).\nPer la televisione diresse, tra l'altro, gli sceneggiati \"La piovra\" (1984) e \"Il treno di Lenin\" (1990). \nA met\u00e0 degli '40 Damiani ebbe anche un'esperienza come fumettista realizzando testi e disegni dell'album \"Bogart il giustiziere\" num.29 della collana Uragano , poi ripubblicato nel 1968, nel numero 18 della rivista \"Sergente Kirk\".\nMor\u00ec il 7 marzo 2013 all'et\u00e0 di 90 anni per un'insufficienza respiratoria."}
{"id": "137700", "revid": "125239010", "url": "https://it.wikipedia.org/wiki?curid=137700", "title": "Office", "text": "In informatica con il termine office (\"ufficio\", in inglese) si indicano le suite di software di produttivit\u00e0 personale che contengono nel nome la parola \"office\".\nSpesso il termine Office \u00e8 usato per indicare Microsoft Office (la prima ad utilizzare la parola \"office\" nel nome), che \u00e8 considerata la suite di software di produttivit\u00e0 personale per antonomasia.\nAltre suite di software di produttivit\u00e0 personale, che non hanno nel nome la parola \"office\", sono:"}
{"id": "137710", "revid": "287204", "url": "https://it.wikipedia.org/wiki?curid=137710", "title": "Boemia Meridionale", "text": "La Boemia Meridionale (in ceco \"Jiho\u010desk\u00fd kraj\") \u00e8 una regione (\"kraj\") della Repubblica Ceca, posizionata nella parte meridionale della regione storica della Boemia, con una piccola parte nel sud-ovest della Moravia.\nGeografia fisica.\nLe regioni amministrative confinanti sono (da ovest in senso orario) Plzen, Boemia Centrale, Vysocina e Moravia Meridionale. Al sud confina con l'Austria e la Germania. Questa regione \u00e8 anche chiamata \"Bud\u0115jovick\u00fd kraj\" o \"\u010ceskobud\u0115jovick\u00fd kraj\" ma dal 2001 questi termini sono diventati obsoleti. Il suo capoluogo \u00e8 \u010cesk\u00e9 Bud\u011bjovice.\nL'altitudine in questa regione tocca la sua punta massima a Plech\u00fd (1378\u00a0m) presso la Selva Boema, la zona pi\u00f9 bassa (350\u00a0m s.l.m.) \u00e8 Orlick\u00e1 dam.\nDistretti.\nLa regione \u00e8 a sua volta divisa in distretti o province (in ceco \"okresy\"):"}
{"id": "137713", "revid": "121112816", "url": "https://it.wikipedia.org/wiki?curid=137713", "title": "Nazzareno (nome)", "text": "Origine e diffusione.\nDeriva dal latino \"Nazarenus\", che significa \"originario di Nazaret\". Ha lo stesso significato del nome Nazario.\nOnomastico.\nL'onomastico pu\u00f2 essere festeggiato il 10 dicembre, giorno in cui si commemora, secondo la tradizione, la traslazione della santa casa di Nazaret da parte degli angeli, oppure nel giorno del Corpus Domini."}
{"id": "137715", "revid": "47767", "url": "https://it.wikipedia.org/wiki?curid=137715", "title": "Nestore (nome)", "text": "Origine e diffusione.\nDeriva dal nome greco \u039d\u03b5\u03c3\u03c4\u03c9\u03c1 (\"Nestor\"), tratto dal verbo \u03bd\u03ad\u03bf\u03bc\u03b1\u03b9 (\"neomai\", \"tornare\") o dal sostantivo \u03bd\u03cc\u03c3\u03c4\u03bf\u03c2 (\"nostos\", \"ritorno a casa\"), col senso di \"che ritorna\". Tagliavini ipotizzava che \u039d\u03b5\u03c3\u03c4\u03c9\u03c1 potesse essere una forma abbreviata di \"*\u0395\u1f51\u03bd\u03ad\u03c3\u03c4\u03bf\u03c1\" (\"Eun\u00e9stor\"), in cui al nome viene aggiunto il prefisso \u03b5\u1f56 (\"e\u01d8\", \"bene\"), col significato complessivo di \"che ritorna felicemente\".\nSi tratta di un nome di tradizione classica, portato nella mitologia greca da Nestore, re di Pilo, citato anche nellIliade; a tale personaggio si deve in gran parte la diffusione del nome (poi sostenuta anche dal culto di vari santi). Poich\u00e9 il Nestore mitologico \u00e8 descritto da Omero come un vegliardo, ancorch\u00e9 vigoroso, in italiano il nome \u00e8 passato in maniera deonomastica ad indicare una qualunque persona anziana (un uso che era attestato ancora a met\u00e0 del Novecento).\nSecondo dati pubblicati negli anni 1970, in Italia il nome \u00e8 accentrato maggiormente in Lazio e in Emilia-Romagna.\nOnomastico.\nL'onomastico si pu\u00f2 festeggiare in memoria di pi\u00f9 santi, nei giorni seguenti:"}
{"id": "137718", "revid": "169529", "url": "https://it.wikipedia.org/wiki?curid=137718", "title": "Legge 31 marzo 1953, n. 148", "text": "La legge 31 marzo 1953, n. 148 (meglio nota come legge truffa dall'appellativo usato durante la campagna elettorale di quell'anno), fu una legge che modific\u00f2 la legge elettorale italiana del 1946 introducendo un premio di maggioranza consistente nell'assegnazione del 65% dei seggi della Camera dei deputati alla lista o al gruppo di liste collegate che avesse superato il 50% dei voti validi.\nLa legge, promulgata il 31 marzo 1953 (n. 148/1953) e in vigore per le elezioni politiche del 7 giugno di quello stesso anno sia pure senza che desse effetti, venne abrogata con la legge 31 luglio 1954, n. 615.\nStoria.\nVoluta dal governo di Alcide De Gasperi, venne proposta al Parlamento e fu approvata con i soli voti della maggioranza, dopo lunghe discussioni e con voto di fiducia, nonostante i forti dissensi manifestati dalle formazioni politiche di opposizione, e anche da parte di molte personalit\u00e0 appartenenti all'area della maggioranza.\nVi furono grandi proteste contro la legge, sia per la procedura di approvazione sia nel merito.\nIl passaggio parlamentare della legge vide un lungo dibattito alla Camera dei deputati, dove la maratona oratoria dell'ostruzionismo delle opposizioni si concluse il 21 gennaio 1953 con l'approvazione della questione di fiducia. Dopo l'esame in sede referente della Commissione, la lettura d'Assemblea al Senato della Repubblica fu pi\u00f9 celere: l'8 marzo 1953 De Gasperi pose la questione di fiducia ed il 23 marzo il presidente della Camera alta Paratore si dimise (e Luigi Gasparotto in sequenza rinunci\u00f2 a sostituirlo) quando cap\u00ec che la maggioranza aveva intenzione di forzare la mano per ottenere la pubblicazione in \"Gazzetta Ufficiale\" in tempo per svolgere le elezioni in primavera con la nuova legge.\nIl nuovo Presidente del Senato, Meuccio Ruini, approfitt\u00f2 della sospensione domenicale dei lavori per la domenica delle Palme del 1953 per riaprire la seduta e votare l'articolo unico della legge: ne scatur\u00ec un tumulto d'aula, che secondo Roberto Lucifero produsse l'uscita dall'aula del segretario generale Domenico Galante alla testa dei funzionari parlamentari. Il gruppo del PCI contest\u00f2 la regolarit\u00e0 della seduta, preannunciando che non avrebbe mai votato a favore del processo verbale di quella seduta: non ve ne fu bisogno, perch\u00e9 il giorno dopo il Presidente della Repubblica Luigi Einaudi firm\u00f2 il decreto di scioglimento delle Camere e il Senato si riconvoc\u00f2 solo nella nuova legislatura.\nGenesi dell'espressione.\nVaria \u00e8 l'attribuzione della genesi del nome, prevalentemente ascritta agli oppositori della legge e attinta dalla espressione \u201cloi sc\u00e9l\u00e9rate\u201d utilizzata nella polemica pubblica francese contro la legge elettorale del 1951.\nSecondo Indro Montanelli, invece, il primo utilizzo della parola \u00abtruffa\u00bb andrebbe attribuito allo stesso Mario Scelba, all'epoca Ministro dell'Interno che, in primissima battuta, respinse l'idea della presentazione della legge quando si accorse che il margine di successo era troppo risicato, prevedendo una forte reazione delle opposizioni affermando, quando ancora si valutava se il Governo avesse dovuto proporla: \u00abL'idea \u00e8 buona, ma se noi proponiamo una simile legge questa legge sar\u00e0 chiamata \"truffa\" e noi saremo chiamati \"truffatori\"\u00bb.\nLe reazioni alla legge.\nNel tentativo di ottenere il premio di maggioranza, per le elezioni politiche di giugno, effettuarono fra loro l'apparentamento la Democrazia Cristiana, il Partito Socialista Democratico Italiano, il Partito Liberale Italiano, il Partito Repubblicano Italiano, la S\u00fcdtiroler Volkspartei e il Partito Sardo d'Azione.\nCon l'obiettivo contrario si mossero importanti uomini politici, tra i quali Ferruccio Parri, proveniente dal Partito Repubblicano che, insieme a Piero Calamandrei e Tristano Codignola, provenienti dal Partito Socialdemocratico, partecip\u00f2 alla fondazione di Unit\u00e0 Popolare: tale movimento aveva proprio lo scopo di avversare la nuova legge elettorale. Non mancarono infatti, all'interno dei partiti che appoggiarono la nuova norma, forti contrariet\u00e0. Da una scissione nel partito liberale si costitu\u00ec Alleanza Democratica Nazionale.\nLe forze apparentate ottennero il 49,8% dei voti: per circa 54.000 voti il meccanismo previsto dalla legge non scatt\u00f2. Unit\u00e0 Popolare e Alleanza Democratica Nazionale raggiunsero l'1% dei voti riuscendo entrambe nel loro principale proposito. Rispetto alle elezioni del 1948 si constata una riduzione dei voti verso i partiti che avevano voluto e approvato la legge: la DC perse l'8,4%; i repubblicani arretrarono dello 0,86%, pi\u00f9 di 200.000 voti; perdendo circa 34.000 voti il Partito Sardo d'Azione dimezz\u00f2 il suo consenso, anche liberali e socialdemocratici dovettero registrare perdite. Il Partito Comunista Italiano e il Partito Socialista Italiano aumentarono i consensi ottenendo 35 seggi in pi\u00f9; il Partito Nazionale Monarchico aument\u00f2 da 14 a 40 deputati e il Movimento Sociale Italiano aument\u00f2 da 6 a 29 deputati.\nIl 31 luglio dell'anno successivo la legge fu abrogata.\nIl giudizio storico.\nQuanto al merito, la polemica s'\u00e8 riaperta negli ultimi anni. Secondo gli oppositori l'applicazione della riforma elettorale avrebbe introdotto una distorsione inaccettabile del responso elettorale. I fautori invece vedevano la possibilit\u00e0 di assicurare al Paese dei governi stabili non ritenendo praticabili alleanze pi\u00f9 ampie con i partiti di sinistra o con i monarchici e i missini.\nSi noti che la legge andava a innovare una materia che, almeno nell'Europa di diritto latino, era tradizionalmente regolata secondo le elaborazioni di alcuni giuristi, principalmente Hans Kelsen, i quali vedevano in un sistema elettorale strettamente proporzionale (e con pochi correttivi o aggiustamenti) la corretta rappresentativit\u00e0 politica in democrazia. Se anche appare scorretto sostenere che la Costituzione del 1948 recepisse un favore per il proporzionale, \u00e8 per\u00f2 vero che gi\u00e0 da allora il sistema del premio di maggioranza era considerato assai rudimentale, per conseguire le esigenze di governabilit\u00e0 delle democrazie moderne, da buona parte della dottrina politologica.\nQueste critiche sono riemerse, a cinquant'anni di distanza, nei confronti della legge n. 270 del 2005 (il cosiddetto \u00abPorcellum\u00bb, dall'epiteto denigratorio \"porcata\" rivoltole dal suo stesso proponente, l'allora ministro Roberto Calderoli), che contiene al suo interno un premio di maggioranza nazionale alla Camera e regionale al Senato."}
{"id": "137720", "revid": "729019", "url": "https://it.wikipedia.org/wiki?curid=137720", "title": "Ante Gotovina", "text": "Biografia.\nArruolamento nella Legione straniera francese.\nAnte Gotovina \u00e8 nato in una piccola isola vicino a Zara. Durante l'adolescenza tent\u00f2 pi\u00f9 di una volta di andarsene dall'isola senza riuscirci. All'et\u00e0 di sedici anni si imbarc\u00f2 come marinaio a bordo di un mercantile, lasciando la casa natale. Nel 1973, dopo poco pi\u00f9 di 18 mesi dal suo imbarco, si arruol\u00f2 nella Legione straniera francese con lo pseudonimo di \"Andrija Grabovac\" e fu distaccato presso il 2\u00ba Reggimento straniero paracadutisti; in seguito entr\u00f2 nella \u00e9lite di \"Commandos de Recherche et d'Action en Profondeur\" (CRAP).\nIn quel periodo Gotovina conobbe Dominique Erulin, fratello del colonnello Philippe Erulin, noto per le torture commesse durante la Guerra d'Algeria. Con la Legione straniera Gotovina prese parte a operazioni militari nel Gibuti, alla Battaglia di Kolwezi in Zaire e a missioni nella Costa d'Avorio divenendo l'autista dello stesso colonnello Phille Erulin. Dopo cinque anni di servizio, Gotovina lasci\u00f2 la Legione straniera con il grado di Caporal-chef e ottenne la cittadinanza francese nel 1979.\nDopo il congedo.\nDurante gli anni ottanta, Gotovina lavor\u00f2 per diverse compagnie di sicurezza private francesi, tra le quali la KO International Company, una filiale della VHP Security, conosciuta come una copertura del \"Service d'Action Civique\" (SAC). La KO International era ritenuta essere, a quel tempo, un servizio di sicurezza del leader del Fronte Nazionale Jean-Marie Le Pen.. Nel 1981, insieme a Dominique Erulin, Gotovina aiut\u00f2 l'editore Jean-Pierre Mouchard, amico di Le Pen, a organizzare un commando per liberare la sua tipografia occupata dalla Conf\u00e9d\u00e9ration g\u00e9n\u00e9rale du travail. Secondo i documenti della polizia francese, Gotovina fu coinvolto in attivit\u00e0 criminali e fu oggetto di mandati di cattura per rapina ed estorsione; avrebbe scontato almeno uno-due anni di prigione, una circostanza, per\u00f2, sempre negata dagli avvocati di Gotovina.\nVerso la fine degli anni ottanta Gotovina si spost\u00f2 in Sud America, dove partecip\u00f2 all'addestramento di numerose organizzazioni paramilitari di destra, soprattutto in Argentina e Guatemala. In Colombia incontr\u00f2 la sua futura moglie Ximena. Durante un viaggio a Parigi fu arrestato e condannato, nel 1986, a cinque anni di prigione dalla Corte d'Assise di Parigi. L'anno dopo fu liberato \"in circostanze che mostrano come egli abbia beneficiato di una protezione molto particolare\".\nGuerra per l'indipendenza croata.\nNel 1991 la Croazia dichiar\u00f2 la sua indipendenza dalla Jugoslavia. Il governo serbo guidato dal suo presidente Slobodan Milo\u0161evi\u0107 diede il via a diverse formazioni paramilitari e all'Armata Popolare della Jugoslavia, comandata \"de facto\" dal presidente serbo, che presero il controllo di varie parti della Croazia. Il neonato esercito croato riusc\u00ec a fermare l'avanzata delle truppe serbe e la Croazia venne riconosciuta dalla comunit\u00e0 internazionale il 15 gennaio 1992. Di conseguenza i serbi che vivevano in Croazia crearono i \"Distretti Serbi Autonomi\" che fusi formarono nel 1991 l'autoproclamatasi Repubblica Serba di Krajina. Secondo un censimento del 1991 la met\u00e0 dei serbo-croati viveva in queste zone e rappresentava il 12,16% della popolazione.\nGotovina ritorn\u00f2 in Croazia nel giugno del 1991 e si arruol\u00f2 nella Guardia nazionale croata (ZNG), il primo corpo militare della Croazia che successivamente divenne l'esercito croato. Gotovina era un ottimo comandante e rispetto a molti altri suoi commilitoni aveva esperienza di combattimento. Combatt\u00e9 nell'ovest Slavonia: a Novska e Nova Gradi\u0161ka. I superiori notarono il suo genio e quando venne creato l'esercito croato nel 1992, Gotovina venne promosso al rango di colonnello. Con il grado di colonnello, \u00e8 stato insieme a Janko Bobetko e Anto Rosso uno dei principali organizzatori della Operazione Maslenica che ricostitu\u00ec l'integrit\u00e0 territoriale in Dalmazia.\nNel 1994 venne promosso al grado di maggior generale e, come comandante ufficiale del distretto di Spalato, organizz\u00f2 alcune operazioni chiave: la difesa di Livno e di Tomislavgrad dalle truppe serbo-bosniache del generale Ratko Mladi\u0107 e la guerra d'attrito che ruppe le difese serbe nella piana di Livno, la catena del Dinara e le montagne Sator. Gotovina diresse anche la conquista di Glamo\u010d e di Bosansko Grahovo nell'Operazione Estate 95 che port\u00f2 all'accerchiamento da est della citt\u00e0 di Tenin, la capitale della Repubblica Serba di Krajina. Durante l'operazione, l'esercito croato espulse circa 250\u00a0000 persone dai loro domicili secolari. Pi\u00f9 di 20\u00a0000 case dei serbi vennero distrutte e molte altre furono danneggiate o depredate.\nTutte queste condizioni consentirono il successo della Operazione Tempesta, durante la quale le forze sotto il comando di Gotovina conquistarono Tenin, chiamata dai croati la \"Citt\u00e0 Reale della Croazia\" sin dai tempi del regno croato nel Medioevo. Gotovina fu a capo anche della Operazione Mistral, dove guid\u00f2 le truppe della HV (esercito croato) e quelle del HVO (Consiglio di difesa croato) riportando una decisiva vittoria contro le truppe serbe della Bosnia arrivando a soli 23 chilometri da Banja Luka, citt\u00e0 principale controllata dai serbo-bosniaci. Fu fermato solo sotto pressioni politiche americane.\nNel 1996 il presidente croato Franjo Tu\u0111man nomin\u00f2 Gotovina Ispettore Capo nell'Ispettorato dell'esercito croato. Il 29 settembre 2000 Gotovina e altri sei ufficiali vennero destituiti dal neo-presidente Stjepan Mesi\u0107, perch\u00e9 scrissero una lettera in cui criticavano apertamente il governo per le indagini riguardanti i crimini commessi durante la guerra.\nLa latitanza.\nNel luglio del 2001 il Tribunale penale internazionale per l'ex-Jugoslavia richiese al governo croato l'arresto di Ante Gotovina e di Rahim Ademi in relazione a dei crimini commessi contro la popolazione serba che viveva in Croazia durante la guerra. Gotovina fu accusato di crimini contro l'umanit\u00e0 e violazioni delle leggi e dei costumi di guerra per le azioni commesse dalle sue truppe durante l'Operazione Tempesta durante la quale 200.000 - 250.000 serbi che vivevano nella regione della Krajina in Croazia furono espulsi; altri 150 serbi vennero uccisi. Le case un tempo dei serbi vennero bruciate e distrutte in modo da evitare il ritorno dei profughi.\nIn Croazia le accuse portate contro Gotovina furono duramente contestate e quattro ministri si dimisero quando il governo decise di collaborare con il tribunale internazionale. Rahim Ademi decise di consegnarsi spontaneamente alle autorit\u00e0 del tribunale internazionale, mentre Gotovina entr\u00f2 in latitanza e fu pertanto spiccato un mandato di cattura dall'Interpol mentre gli Stati Uniti annunciarono una taglia di 5 milioni di dollari.\nLa continua latitanza del generale croato divenne una vera e propria merce di scambio tra i paesi dell'Unione europea e la Croazia, che fu accusata di non collaborare con il tribunale internazionale. e il Regno Unito e i Paesi Bassi posero come precondizione l'arresto di Gotovina per l'ingresso della Croazia nell'Unione europea. Questa decisione fu contestata dal governo croato che dichiar\u00f2 che probabilmente Gotovina aveva gi\u00e0 lasciato il paese. I negoziati di adesione previsti per il 17 marzo 2005 vennero posticipati in attesa di una risoluzione della questione.\nDi fronte a questo ulteriore respingimento sull'avvio dei colloqui di adesione, il primo ministro croato Ivo Sanader e il presidente Stjepan Mesi\u0107 firmarono la prima volta un ordine di cattura nei confronti di Gotovina inviandolo ai servizi segreti, alla polizia e alla procura di stato. La richiesta di adesione alla UE fu infine accettata nell'ottobre 2005 come parte di un accordo con l'Austria, che accoglieva la domanda della Croazia in cambio di far cadere la sua opposizione verso la candidatura della Turchia. mentre il Tribunale Internazionale afferm\u00f2 che nello stesso periodo la Croazia incominci\u00f2 a \"collaborare pienamente\" senza fornire ulteriori dettagli.\nSecondo il settimanale croato \"Feral Tribune\", in un articolo apparso nell'aprile 2005, Ante Gotovina avrebbe beneficiato di un passaporto falso consegnatogli dalla polizia croata e sarebbe stato aiutato anche dai servizi segreti croati, confermando l'opinione del Procuratore Capo Carla Del Ponte secondo cui la fuga di Gotovina era stata coperta dai vertici dei servizi di informazione, militari e di polizia. accusando inoltre la chiesa cattolica croata e il Vaticano di averlo protetto in un monastero francescano in Croazia. Alle accuse il Vaticano, secondo la Del Ponte, avrebbe replicato di non avere \"obbligazioni particolari\" nei riguardi del Tribunale internazionale.\nL'estradizione.\nAnte Gotovina venne catturato il 7 dicembre 2005 dalla polizia spagnola e dalle forze speciali in un resort della localit\u00e0 turistica di Playa de las Americas, a Tenerife, nelle Isole Canarie. Lo stesso Gotovina disse di aver viaggiato grazie ad un passaporto falso, usando il nome di Kristijan Horvat. Il passaporto conteneva timbri di diversi paesi inclusi Russia, Cina, Repubblica Ceca e Tahiti. Nella sua stanza venne scoperta anche una somma di 12.000 dollari. Gotovina venne immediatamente trasferito a Madrid, dove venne imprigionato finch\u00e9 fu estradato all'Aia il 10 dicembre 2005. Il 12 dicembre, davanti al tribunale, si dichiar\u00f2 innocente di tutti i capi d'accusa e d'accordo con il proprio avvocato dichiar\u00f2 di \"non essere la persona descritta in ogni caso\".\nLa cella di Ante Gotovina al tribunale internazionale era posta accanto a quella dell'ex presidente serbo Slobodan Milo\u0161evi\u0107. Alla morte di quest'ultimo venne inviata una lettera di condoglianze alla famiglia firmata da 34 detenuti del tribunale. Tra questi c'era anche Ante Gotovina. Molte polemiche vennero sollevate dai media croati che inizialmente non credettero alla notizia, finch\u00e9 non giunse la conferma dello stesso Gotovina. La chiesa cattolica croata apprezz\u00f2 il gesto e la stampa sottoline\u00f2 come in carcere, anche tra vecchi avversari, potessero nascere sentimenti di rispetto reciproco.\nProcesso e assoluzione.\nIl 24 luglio 2006 il tribunale decise di unificare il processo contro Gotovina insieme a quelli contro Ivan \u010cermak e Mladen Marka\u010d, altri due generali croati che presero parte all'Operazione Tempesta.\nIl processo ai tre inizi\u00f2 l'11 marzo 2008 e si concluse nel settembre 2010, con la condanna a 24 anni di reclusione per Gotovina, 18 anni per Marka\u010d e l'assoluzione per \u010cermak, per crimini contro l'umanit\u00e0 e violazione delle leggi e dei costumi di guerra; inoltre, lo condann\u00f2 per aver fatto parte di un'associazione a delinquere finalizzata alla rimozione della popolazione serba in Croazia durante l'Operazione Tempesta, coordinata e diretta insieme ai pi\u00f9 alti vertici politici di allora, tra questi Franjo Tu\u0111man. Tale sentenza provoc\u00f2 in Croazia diverse manifestazioni popolari di protesta nonch\u00e9 pubbliche dichiarazioni di condanna verso essa da parte di esponenti di governo, compresa quella del Primo Ministro Jadranka Kosor; l'esecutivo serbo si dichiar\u00f2 invece soddisfatto per il riconoscimento della pulizia etnica dei serbi in terra croata.\nIl 14 maggio 2012 si apr\u00ec il processo di appello contro Gotovina e Marka\u010d, i quali il successivo 16 novembre furono assolti dalle accuse dalla Camera di Appello del Tribunale penale internazionale per l'ex-Jugoslavia. All'uscita dal carcere, Gotovina e Marka\u010d furono prelevati da una delegazione inviata dal governo croato e portati a Zagabria, dove furono accolti come eroi di guerra da migliaia di persone appositamente scese in piazza.\nVita privata.\nAnte Gotovina ha un fratello di nome Bromir e un fratellastro (da parte di padre) di nome Branimir. Durante la sua vita Gotovina si \u00e8 sposato due volte. La prima moglie, Ximena Dalel, la conobbe quando era in Colombia e con lei ha avuto una figlia di nome Ximena. Nel 1995 si spos\u00f2 con Dunja Zloic, colonnello delle forze croate ed ebbe un figlio di nome Ante."}
{"id": "137723", "revid": "1003477", "url": "https://it.wikipedia.org/wiki?curid=137723", "title": "Boemia Centrale", "text": "La Boemia Centrale (in ceco St\u0159edo\u010desk\u00fd kraj) \u00e8 una regione (\"kraj\") della Repubblica Ceca, posizionata nella parte meridionale della regione storica della Boemia. Il suo centro amministrativo \u00e8 la capitale ceca Praga (in ceco \"Praha\"), che \u00e8 situata al centro della regione, ma non ne fa amministrativamente parte, in quanto costituisce una regione autonoma."}
{"id": "137724", "revid": "599013", "url": "https://it.wikipedia.org/wiki?curid=137724", "title": "Boot", "text": "Il termine inglese boot (o bootstrap, o pi\u00f9 raramente booting) in informatica indica, in generale, l'insieme dei processi che vengono eseguiti da un computer durante la fase di avvio, in particolare dall'accensione fino al completo caricamento in memoria primaria del \"kernel\" del sistema operativo a partire dalla memoria secondaria.\nStoria.\nNei primi calcolatori, il \"bootstrap\" era tipicamente un processo che coinvolgeva un operatore umano specializzato. Questo prevedeva l'inserimento manuale nel calcolatore delle istruzioni di avvio tramite una serie di supporti di memoria intermedi di vario tipo, tipicamente composti a base di ferrite (chiamate memorie a nuclei) o, pi\u00f9 comunemente, nastri magnetici o pi\u00f9 semplicemente schede perforate (schede di cartoncino di formato ben definito contenente l'informazione da dare in \"input\"). Sono state proprio le schede perforate il primo dispositivo \"a sola lettura\" a contenere le istruzioni per l'avvio del calcolatore, gi\u00e0 negli elaboratori IBM degli anni 50-60: \u00e8 in questo periodo che si comincia ad utilizzare il termine \"bootstrap\" con il significato attuale.\nAlcuni di questi eleboratori possedevano gi\u00e0 un processo di avvio tramite la pressione di un singolo bottone, ma non una \"memoria a sola lettura\" in senso stretto, cio\u00e8 un dispositivo a semiconduttore contenente le istruzioni di avvio cablate al suo interno; inoltre prevedevano di solito un processo di avvio molto complesso, non cio\u00e8 tramite la pressione di un singolo tasto, ma attraverso una lunga procedura manuale: questo avveniva, ad esempio nel Micral N (1973), il primo microcomputer a microprocessore, e ancora nel 1975 (l'anno dei \"pionieri del microcomputer\") sia nei microcomputer portatili pi\u00f9 innovativi, come l'Altair 8800, che nei minicomputer pi\u00f9 diffusi (comunque molto voluminosi rispetto ai loro successori moderni), come il PDP-11. I microprocessori fecero il loro ingresso nell'informatica negli anni 1970 - 1971, rivoluzionando le prestazioni dei componenti e, di conseguenza, le architetture: in questi anni, il loro costo tuttavia era estremamente elevato anche per memorie limitate a 16 bit. Nel caso del boot in questa fase, ad incidere \u00e8 il bilanciamento tra la possibilit\u00e0 di caricare il programma di avvio, residente in ROM, e la memoria di esecuzione.\nUna delle innovazioni maggiori del boot, nel 1975, \u00e8 stata dunque l'introduzione di un processo di caricamento automatico da una memoria in sola lettura (ovvero, una moderna memoria fissa a semiconduttore), come quello che fu realizzato e brevettato dall'italiano Alberto Ciaramella, giovane ingegnere dello CSELT nel 1975 nell'elaboratore di processo della prima centrale telefonica numerica italiana (denominata \"Gruppi Speciali\"), con una tecnica indipendente dall'architettura complessiva dell'elaboratore e sotto forma di un dispositivo esterno all'elaboratore stesso: tale tecnica costruisce il processo di boot moderno, unendo cio\u00e8 il vantaggio dell'avvio dalla pressione di un singolo bottone (con risparmio di tempo) all'affidabilit\u00e0 dell'uso della memoria ROM propriamente detta per caricare le istruzioni di avvio direttamente nel sistema operativo. Un altro vantaggio nel boostrap dei Gruppi Speciali era la memorizzazione dello stato dell'elaboratore a fronte dello spegnimento (ad esempio, nel caso di guasto), caratteristica che verr\u00e0 ripresa dai computer degli anni successivi (ma era ancora assente nei primi personal computer IBM degli anni Ottanta).\nL'affidabilit\u00e0 del processo di riavvio (l'automatizzazione dello stesso, la sua velocit\u00e0 e la memorizzazione allo stato prima dello spegnimento), era particolarmente sentita proprio nel campo delle centrali telefoniche. In quanto procedimento indipendente dall'architettura, era dunque possibile utilizzare la nuova tecnica di avvio dei Gruppi Speciali anche per elaboratori che non la prevedevano in fase di progetto, semplicemente tramite l'aggiunta esterna di tale dispositivo analogamente a quanto fatto nei Gruppi Speciali stessi, aggiunto all'architettura della centrale telefonica nel corso della fase di sperimentazione. Tuttavia, l'architettura generale del sistema da avviare non era ancora quella integrata in uso oggi.\nIl passo successivo, cio\u00e8 l'integrazione del processo di un bootstrap analogo cos\u00ec strutturato (compresa la sua componente della ROM di boot a semiconduttore) nativamente all'interno della scheda dell'elaboratore \u00e8 stata introdotta per la prima volta in un calcolatore in concomitanza della nascita del primo personal computer consumer (anche detto \"microcomputer\", per distinguersi dalla generazione di calcolatori precedente, di maggiori dimensioni), ovvero con l'Apple-1 solo l'anno successivo, nel corso del 1976, lo stesso anno della fondazione della Apple: tale architettura integrata del dispositivo di boot \u00e8 analoga allo standard dei personal computer attuali. Il boot tramite un dispositivo esterno oggi \u00e8 usato solo in casi particolari, come possibile policy di sicurezza.\nNote terminologiche.\nIl termine originale inglese \u00e8 \"bootstrap\" (la fascetta di cuoio cucita sul bordo posteriore degli stivali per aiutarsi a calzarli), da cui la contrazione \"boot\" (e termini derivati come \"booting\" e \"reboot\"). Esiste il modo di dire inglese \"pull yourself up by your bootstraps\" (\"tirati su da solo prendendoti per le stringhe degli stivali\"), che significa \"risolvi da solo i tuoi problemi, senza aspettare l'aiuto di altri\".\nL'analogia \u00e8 con il fatto (solo apparentemente paradossale) che, durante il \"bootstrap\", il computer \"esegue\" un determinato processo allo scopo di mettersi in condizione di operare (\"eseguire\" processi). In italiano si pu\u00f2 rendere questo concetto anche come \"avvio\" (\"riavvio\"), sebbene questi termini (come i loro corrispondenti diretti inglese \"start\" e \"restart\") abbiano generalmente una connotazione meno tecnica.\nDalle espressioni \"boot\" e \"bootstrap\" anche in italiano sono derivati alcuni termini di gergo informatico come il verbo \"bootare\" (o \"boottare\") o l'aggettivo \"bootabile\" (o \"boottabile\") che si riferisce a un supporto di memorizzazione (per esempio un CD o un altro genere di disco) dal quale sia possibile caricare il sistema operativo all'avvio del computer (e quindi completare il \"boot\").\nInfine, una bootrom \u00e8 un componente di inizializzazione di dispositivi hardware.\nDescrizione.\nAll'accensione di un computer, il processore resta inizialmente nello stato di RESET dall'hardware che tiene attivo il corrispondente ingresso della CPU finch\u00e9 le tensioni di alimentazione non sono stabili. Appena il segnale di RESET viene disattivato, il processore esegue la sua prima istruzione da una locazione fissa del suo spazio di memoria, a cui di solito corrisponde una ROM o altra memoria non volatile. Si tratta quasi sempre di un'istruzione di salto incondizionato (JMP) che porta l'esecuzione al vero inizio del programma di firmware (o del BIOS, se si tratta di un personal IBM compatibile) il quale, successivamente, prende il controllo del computer.\nNel caso di dispositivi embedded dotati di semplice firmware, le procedure di bootstrap sono estremamente variabili da caso a caso. Nei personal computer IBM-compatibili, il firmware \u00e8 costituito dal BIOS, che compie una serie di operazioni ben definite prima di caricare in memoria primaria il sistema operativo e trasferire ad esso il controllo.\nBootstrap.\nTutti i processori IA32 caricano la prima istruzione dopo il RESET dall'indirizzo esadecimale 0xFFFFFFF0 (i loro predecessori a 16 bit dall'indirizzo 0xFFFF0), a cui corrisponde una locazione di memoria non volatile. I passi compiuti dal BIOS sono:\nDa questo punto in poi il processo di bootstrap dipende dal particolare sistema operativo installato.\nIl boot manager e il boot loader.\nSe sono installati pi\u00f9 sistemi operativi sulla stessa macchina la selezione del sistema operativo desiderato \u00e8 lasciata all'utente o su impostazione di default, in entrambi i casi attraverso il boot manager.\nTalvolta quindi il codice nel primo settore di un disco non \u00e8 quello del sistema operativo, ma quello di questo particolare programma, il cui compito \u00e8 di mostrare a video un menu da cui l'utente pu\u00f2 scegliere quale, fra pi\u00f9 sistemi operativi installati, far partire: una volta fatta la scelta un altro programma detto boot loader carica il codice del primo settore del sistema operativo scelto, che inizia l'esecuzione come fosse stato lanciato dallo stesso BIOS.\nAlcuni sistemi operativi possono ricevere dei parametri di boot: il boot loader pu\u00f2 permettere di definire questi parametri sia in un file di configurazione che al momento del boot.\nBoot da rete.\nMolte schede di rete ethernet dispongono di una funzionalit\u00e0 denominata Preboot Execution Environment (PXE), che permette di caricare un sistema operativo (o pi\u00f9 spesso un boot loader) dalla rete invece che da un disco locale.\nAvvio del sistema operativo.\nSe viene usato un boot loader, esso caricher\u00e0 il kernel del sistema operativo, e talvolta un initrd che eseguir\u00e0 la prima fase del boot.\nIl reboot.\nL'espressione derivata \"reboot\" (analoga a \"riavviare\") si riferisce alla sequenza di spegnimento e riavvio del computer, di solito per installazioni di software di sistema o per riparare a gravi errori hardware o software che hanno compromesso la stabilit\u00e0 o le prestazioni della macchina.\nIl reboot pu\u00f2 essere effettuato in tre modi:"}
{"id": "137725", "revid": "2198503", "url": "https://it.wikipedia.org/wiki?curid=137725", "title": "Friend (arrampicata)", "text": "I friend o cams sono attrezzi meccanici a camme mobili che vengono utilizzati come mezzi di assicurazione e/o progressione durante l'ascensione di una parete di roccia. Sono muniti di cavetto metallico, di un anello di cordino o fettuccia, di adeguato carico di rottura.\nFunzionamento.\nInventato da Ray Jardine nella seconda met\u00e0 degli anni settanta, l'attrezzo \u00e8 caratterizzato da alcune camme la cui geometria \u00e8 variabile per mezzo di tiranti e molle. Riducendo infatti l'ingombro delle camme, diventa possibile inserire il friend dentro fessure nelle quali non sarebbe altrimenti potuto entrare. Una volta inserito nella fessura, occorre rilasciare i tiranti e far entrare in azione la molla che \"richiama\" le camme verso la loro posizione naturale. Le camme vanno cos\u00ec ad aderire alle pareti della fessura e l'effetto prodotto dal sistema, grazie alla studiata geometria dell'attrezzo, \u00e8 tale che pi\u00f9 il friend viene sollecitato per la fuoriuscita, pi\u00f9 le camme tendono ad aprirsi e, di conseguenza, a fare forza contro le pareti della fessura.\nDi norma, i friend utilizzati durante la progressione vengono agganciati con un cosiddetto rinvio (coppia di moschettoni collegata da una fettuccia) nel quale viene fatta poi passare la corda (o le corde) cui \u00e8 legato l'arrampicatore o l'alpinista che sale.\nNote.\nTabella comparativa Friends Arrampicata"}
{"id": "137727", "revid": "348618", "url": "https://it.wikipedia.org/wiki?curid=137727", "title": "Nicola", "text": ". \u00c8 usato al femminile in paesi di lingua inglese, romena, tedesca, ceca, slovacca ed altre.\nVarianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nIl nome conta numerose forme alterate e ipocoristiche:\nOrigine e diffusione.\nDeriva dal greco antico \u039d\u03b9\u03ba\u03cc\u03bb\u03b1\u03bf\u03c2 (\"Nik\u00f2laos\"), latinizzato in \"Nicolaus\"; \u00e8 composto da \u03bd\u03af\u03ba\u03b7 (\"n\u00ecke\", \"vittoria\") e \"\u03bb\u03b1\u03cc\u03c2\" (\"la\u00f2s\", \"popolo, folla\"). Il significato pu\u00f2 quindi essere interpretato con \"vittoria del popolo\", \"popolo della vittoria\", \"vincitore del popolo\" o \"vincitore fra il popolo/fra i popoli\".\nLa diffusione del nome \u00e8 strettamente legata alla venerazione verso san Nicola, grazie alla quale si propag\u00f2 nel mondo cristiano; furono chiamati cos\u00ec cinque papi e due zar. \u00c8 comune in Inghilterra, nella forma \"Nicholas\", sin dal XII secolo, rarificandosi leggermente dopo la Riforma Protestante.\nOnomastico.\nL'onomastico si festeggia tradizionalmente il 6 dicembre, in ricordo di san Nicola di Bari, vescovo di Mira, patrono, fra gli altri, dei bambini, dei navigatori, dei mercanti, della Grecia, della Russia e compatrono di Bari, dal quale \u00e8 stata creata la figura di Babbo Natale. Altri santi e beati che portano questo nome sono:"}
{"id": "137728", "revid": "490388", "url": "https://it.wikipedia.org/wiki?curid=137728", "title": "CAPTCHA", "text": "Con l'acronimo inglese CAPTCHA (pronuncia: ) si denota nell'ambito dell'informatica un test fatto di una o pi\u00f9 domande e risposte per determinare se l'utente sia un umano e non un computer o, pi\u00f9 precisamente, un bot.\nL'acronimo, che si pretende derivato dall'inglese \"Completely Automated Public Turing-test-to-tell Computers and Humans Apart\" (\"Test di Turing pubblico e completamente automatico per distinguere computer e umani\"), in effetti riproduce foneticamente l'espressione colloquiale \"Caught you!\" \"(Ti ho beccato!)\". Il termine \u00e8 stato coniato nel 2000 da Luis von Ahn, Manuel Blum e Nicholas J. Hopper della Universit\u00e0 Carnegie Mellon e da John Langford della IBM.\nUn test \"CAPTCHA\" tipicamente utilizzato \u00e8 quello in cui si richiede all'utente di scrivere quali siano le lettere o i numeri presenti in una sequenza, che appare distorta o offuscata sullo schermo.\nDal momento che il test viene gestito da un computer, mentre il test originale di Turing viene gestito da un umano, a volte si descrive il test \"CAPTCHA\" come un test di Turing inverso; questa \u00e8 per\u00f2 una definizione fuorviante, perch\u00e9 potrebbe indicare anche un test di Turing in cui entrambi i partecipanti tentano di provare che non sono umani; infatti, da gergo letterale, \"tu sei un robot\".\nDescrizione.\nOrigini.\nI \"CAPTCHA\" sono stati sviluppati per la prima volta nel 1997 dal settore ricerca e sviluppo di AltaVista capitanato da Andrei Broder, per impedire ai bot di aggiungere URL al loro motore di ricerca. Broder e colleghi cercavano di creare immagini resistenti agli attacchi degli OCR e cos\u00ec consultarono il manuale degli scanner della Brother, su cui erano indicate tutte le caratteristiche che un testo deve avere per poter essere riconosciuto dallo scanner: caratteri ben definiti e lineari, mancanza di differenze tra i font utilizzati nel testo, sfondo omogeneo e ben distinguibile dal testo e cos\u00ec via. Applicando al contrario queste indicazioni, si riusc\u00ec a ottenere la peggiore situazione possibile, ossia un testo la cui scansione sarebbe stata molto difficile: caratteri storti, font diversi, colori del testo simili a quello dello sfondo o accorgimenti simili. Broder sostenne che l'introduzione di tale tecnologia avesse ridotto lo spam di oltre il 95%.\nIn modo indipendente dal team di AltaVista, Luis von Ahn e Manuel Blum realizzarono e diffusero nel 2000 l'idea del test \"CAPTCHA\", intendendo con ci\u00f2 qualunque tipo di programma che fosse in grado di distinguere tra persone e computer. Loro inventarono vari tipi di test, compresi i primi a ricevere un'ampia diffusione grazie all'uso da parte di Yahoo!\nApplicazioni.\nI \"CAPTCHA\" sono utilizzati per impedire che i bot utilizzino determinati servizi, come i forum, la registrazione presso siti web, la scrittura di commenti e in generale tutto ci\u00f2 che potrebbe essere usato per creare spam o per violare la sicurezza con operazioni di hacking come il brute force.\nQuesto tipo di test \u00e8 stato utilizzato anche per contrastare lo spam generato da bot, obbligando il mittente di un messaggio e-mail non conosciuto dal destinatario a superare un test \"CAPTCHA\" prima di consentire la consegna del messaggio.\nCaratteristiche.\nPer definizione i test \"CAPTCHA\" sono completamente automatici e non richiedono di norma interventi umani per la somministrazione o la manutenzione, con indubbi vantaggi in termini di costi e affidabilit\u00e0.\nGli algoritmi utilizzati per realizzare i test vengono spesso divulgati al pubblico, anche se in molti casi sono protetti da brevetto. Tale politica di trasparenza \u00e8 tesa a dimostrare il fatto che la sicurezza del metodo non risiede nella conoscenza di un algoritmo segreto (che potrebbe essere ricavata con tecniche di reverse engineering o in modo fraudolento); al contrario, per 'rompere' l'algoritmo \u00e8 necessario risolvere un problema classificato come 'hard' nel campo dell'intelligenza artificiale.\nNon \u00e8 obbligatorio ricorrere a tecniche visive: qualunque problema di intelligenza artificiale che abbia lo stesso grado di complessit\u00e0, ad esempio il riconoscimento vocale, \u00e8 adatto a fare da base per un test di questo tipo. Alcune implementazioni consentono all'utente di scegliere in alternativa un test basato su tecniche auditive, anche se tale approccio ha subito uno sviluppo pi\u00f9 lento e non \u00e8 detto che possieda lo stesso grado di efficacia di quello visivo. Inoltre, \u00e8 possibile ricorrere ad altri tipi di verifiche che richiedano un'attivit\u00e0 di comprensione testuale, quali la risposta a una domanda o a un quiz logico, il seguire delle specifiche istruzioni per creare una password ecc. Anche in questo caso i dati sulla resistenza di tali tecniche alle contromisure sono scarsi.\nUna promettente tecnica che si sta sviluppando negli ultimi anni impiega dei test basati sul riconoscimento di una faccia all'interno di un'immagine familiare. Per questo tipo di \"CAPTCHA\" si parla di \"RTT based on faces recognition\". In letteratura allo stato attuale sono stati implementati soltanto due metodi basati su questo tipo di \"CAPTCHA\": l'ARTiFACIAL e un \"CAPTCHA\" basato sul riconoscimento facciale.\nAccessibilit\u00e0.\nL'uso di test \"CAPTCHA\" basati sulla lettura di testi o altre attivit\u00e0 legate alla percezione visiva impedisce o limita fortemente l'accesso alle risorse protette agli utenti con problemi di vista e, poich\u00e9 tali test sono progettati specificamente per non essere leggibili da strumenti automatici, i normali ausili tecnologici usati dagli utenti ciechi o ipovedenti non sono in grado di interpretarli; ma anche gli utenti discromatopsici possono non essere in grado di superare il test. L'uso dei test \"CAPTCHA\", generalmente legato alle fasi iniziali di accesso o registrazione ai siti e talvolta ripetuto per ogni accesso, pu\u00f2 costituire una discriminazione nei confronti di tali utenti disabili tale per cui in alcuni ordinamenti esso costituisce una violazione delle norme di legge.\nNelle nuove generazioni di \"CAPTCHA\", create per resistere ai pi\u00f9 sofisticati programmi di riconoscimento di testi, pu\u00f2 diventare abbastanza complicato, se non impossibile, riuscire a riconoscere il testo da parte di molti utenti, anche nel pieno possesso della propria capacit\u00e0 visiva.\nIl W3C ha redatto un rapporto in cui vengono evidenziati alcuni dei problemi di accessibilit\u00e0 legati all'uso di tali tecniche.\nContromisure.\nDopo l'uso massiccio di \"CAPTCHA\", sono state scoperte alcune contromisure che permettono agli spammer di superare i test.\nSoftware intelligenti sono oggi in grado di risolvere \"CAPTCHA\" di varie tipologie.\nGreg Mori e Jitendra Malik hanno presentato nel 2003 uno studio che illustra come aggirare uno dei sistemi pi\u00f9 diffusi per realizzare test \"CAPTCHA\", EZ-Gimpy; tale approccio si \u00e8 rivelato efficace nel 92% dei casi. Nei confronti del sistema Gimpy, pi\u00f9 sofisticato ma meno diffuso, l'efficacia del metodo scende al 33%. Al momento non \u00e8 per\u00f2 noto se tale algoritmo sia stato implementato al di fuori del contesto della ricerca.\nSono stati creati anche alcuni programmi per cercare una soluzione ripetutamente e altri per riconoscere i caratteri scritti, utilizzando tecniche apposite e non quelle standard degli OCR. Progetti come PWNtcha hanno fatto grandi passi in avanti, contribuendo alla generale migrazione verso \"CAPTCHA\" sempre pi\u00f9 difficili.\nUn altro metodo per superare un \"CAPTCHA\" \u00e8 sfruttare sessioni in cui il test \u00e8 gi\u00e0 stato superato, salvando i test per poi creare un archivio di soluzioni.\nMa il metodo pi\u00f9 efficace \u00e8 quello di utilizzare un essere umano per risolvere il \"CAPTCHA\": \u00e8 infatti possibile affidare a persone pagate il compito di risolvere i \"CAPTCHA\". Il gi\u00e0 citato documento del W3C afferma che un operatore pu\u00f2 facilmente risolvere centinaia di test \"CAPTCHA\" in un'ora.\nQuesta possibile soluzione necessiterebbe di un investimento economico che non sempre \u00e8 giustificato, ma \u00e8 stato scoperto un metodo pi\u00f9 a buon mercato per ottenere gli stessi risultati: lo spammer utilizza a tal fine un sito Internet con un servizio a cui gli utenti umani chiedono l'accesso, che pu\u00f2 essere un forum ma anche una collezione di immagini pornografiche. Cos\u00ec, quando un utente chiede di accedere, gli viene proposto un \"CAPTCHA\" ottenuto dal sito esterno che lo spammer vuole attaccare: il test viene quindi risolto dall'utente, che ottiene in cambio una remunerazione che per lo spammer ha un costo trascurabile, mentre il sistema \"ricicla\" la soluzione del test per superare la barriera del sito bersaglio.\nreCaptcha.\nI test \"CAPTCHA\" hanno avuto degli utilizzi secondari non legati unicamente all'eliminazione dello spam: il pi\u00f9 noto riguarda il riconoscimento di testi contenuti in libri antichi e si chiama \"reCaptcha\". Molte biblioteche stanno provvedendo a convertire in digitale le loro collezioni di antichi testi (anche manoscritti); questa conversione viene ottenuta tramite la digitalizzazione delle pagine e la loro successiva analisi tramite un programma OCR, che analizza le immagini delle pagine ed estrae il testo in esse contenuto. I programmi OCR per\u00f2 interpretano con difficolt\u00e0 le lettere sbiadite e le pagine ingiallite dei testi antichi e quando non sono in grado di riconoscere con certezza un testo necessitano di un intervento umano, che rallenta il processo e innalza il costo della digitalizzazione.\nRicercatori della Universit\u00e0 Carnegie Mellon hanno deciso di utilizzare i sistemi \"CAPTCHA\" per interpretare le parole dubbie individuate dai programmi OCR. Quando due sistemi OCR identificano in modo diverso una parola, questa viene associata a una parola nota e inviata a un utente che deve superare un test \"CAPTCHA\" per accedere a un servizio. Si presuppone che se un utente riesce ad individuare correttamente la parola nota, allora individuer\u00e0 con elevata probabilit\u00e0 anche la parola ignota. Quando tre utenti danno la stessa risposta, il sistema archivia la parola come corretta. Questo sistema ha permesso di convertire 440 milioni di parole con un'accuratezza del 99%. Ad agosto 2008, questo sistema convertiva 4 milioni di parole al giorno. Il progetto in seguito \u00e8 diventato una \"startup company\" che nel settembre del 2009 \u00e8 stata acquisita da Google, il quale ha avviato una procedura di scansione di decine di milioni di libri immagazzinati in centinaia di librerie sparse per il pianeta e intende sfruttare il progetto \"reCaptcha\" per correggere gli errori derivati dalla scansione OCR dei testi.\nCAPTCHA nella cultura di Internet.\nUno dei fenomeni di Internet nati su 4chan riguarda proprio il \"CAPTCHA\". Esso si riferisce ad un codice in cui si leggeva \"Inglip Summoned\": ne \u00e8 scaturita la finta leggenda che un dio oscuro, tale Inglip, sia ritornato sulla terra per trascinarla nell'oscurit\u00e0. Sono presenti inoltre diversi video su YouTube in cui Inglip darebbe ordini ai suoi adepti, sempre tramite degli stravaganti e spesso incomprensibili codici \"CAPTCHA\"."}
{"id": "137729", "revid": "92723", "url": "https://it.wikipedia.org/wiki?curid=137729", "title": "Nilo (nome)", "text": "Origine e diffusione.\nSi tratta di una ripresa del nome del fiume Nilo, attestata gi\u00e0 in epoca bizantina. Tra gli antichi egizi, esso era chiamato semplicemente \"jtr-w\", \"grande fiume\", e anche nell'Antico Testamento viene indicato col termine da l\u00ec derivato \u05d9\u05d0\u05d5\u05e8 (\"ye'\u00f3r\"). Il nome italiano del fiume deriva dal greco antico come \u039d\u03b5\u1fd6\u03bb\u03bf\u03c2 (\"Ne\u00eelos\"), documentato nella \"Teogonia\" di Esiodo (anche se potrebbe essere un'interpolazione posteriore) e presente nella mitologia con la figura del dio fluviale Nilo; sulla sua etimologia, fortemente incerta, sono state formulate numerose ipotesi, ma l'unica che sembra godere di un certo credito \u00e8 quella che lo riconduce a termini semitici che significano \"fiume\", come l'ebraico \"n\u00e2h\u00e2r\" o l'assiro \"n\u00e2ru\".\nNilo \u00e8 quindi uno dei diversi nomi che sono tratti dall'ambito fluviale, come ad esempio anche Volturno, Giordano, Eridano, Clyde e Kelvin. La sua diffusione \u00e8 dovuta anche al culto di santi cos\u00ec chiamati: in Italia (dove comunque \u00e8 raro e pu\u00f2 anche rappresentare anche un ipocoristico di Danilo) riflette la venerazione verso san Nilo da Rossano, e nei paesi dell'oriente cristiano quella verso san Nilo di Sora. In Turchia, dove \u00e8 usato, nella forma \"Nil\", al femminile, \u00e8 sorto indipendentemente, tratto direttamente dal nome del fiume.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "137730", "revid": "104216", "url": "https://it.wikipedia.org/wiki?curid=137730", "title": "Legge delle aspettative iterate", "text": "Nella teoria della probabilit\u00e0, la legge delle aspettative iterate, o legge dell'aspettativa totale, o legge delle aspettazioni iterate (anche conosciuta sotto una variet\u00e0 di ulteriori denominazioni), afferma che se formula_1 \u00e8 una variabile casuale integrabile \u2014 ossia, tale che formula_2 \u2014 e formula_3 \u00e8 un'ulteriore variabile casuale, non necessariamente integrabile, definita sul medesimo spazio di probabilit\u00e0, allora:\nossia, il valore atteso del valore atteso di formula_5 condizionato rispetto a formula_6 \u00e8 uguale al valore atteso di formula_5 stesso. \nSi osservi che:"}
{"id": "137732", "revid": "767487", "url": "https://it.wikipedia.org/wiki?curid=137732", "title": "Stochelo Rosenberg", "text": "Biografia.\nRosenberg nasce da una famiglia di musicisti sinti ed ha cominciato a suonare la chitarra all'et\u00e0 di 10 anni seguendo gli insegnamenti del padre, Mimer Rosenberg, dello zio Wasso Grunholz, ma soprattutto ascoltando le incisioni del caposcuola della chitarra jazz manouche, Django Reinhardt.\nA soli 12 anni Rosenberg vince il primo premio di una gara musicale televisiva per ragazzi, suonando assieme al cugino Nous'che Rosenberg alla chitarra ritmica e Rino van Hooydonk al basso. Nonostante l'interesse di svariate compagnie discografiche, durante l'adolescenza per volont\u00e0 dei genitori Stochelo Rosenberg \u00e8 rimasto fuori dal mondo discografico. In questo periodo Rosenberg continua a suonare nei ritrovi zingari di tutta Europa, assieme al cugino Nous'che alla chitarra ritmica ed al fratello Nonnie al contrabbasso."}
{"id": "137741", "revid": "858648", "url": "https://it.wikipedia.org/wiki?curid=137741", "title": "Sergio Vedovato", "text": "\u00c8 stato senatore della Repubblica dal 1996 al 2001 nelle file dei DS.\n\u00c8 stato eletto Presidente della Provincia di Novara nel turno elettorale del 2004 (ballottaggio del 26 e 27 giugno), raccogliendo il 53,1% dei voti in rappresentanza di una coalizione di centrosinistra.\n\u00c8 stato sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2009.\nNel 2007 ha aderito al Partito Democratico, di cui \u00e8 stato esponente fino al 2015.\nCollegamenti esterni.\nSito ufficiale di Sergio Vedovato\nSito ufficiale della Provincia di Novara"}
{"id": "137744", "revid": "1590006", "url": "https://it.wikipedia.org/wiki?curid=137744", "title": "Effetto Hall", "text": "L'effetto Hall \u00e8 un fenomeno fisico per il quale si osserva una differenza di potenziale in senso trasversale in un conduttore attraversato da corrente elettrica in verso longitudinale quando questo \u00e8 sottoposto ad un campo magnetico perpendicolare. Prende il nome dal fisico statunitense Edwin Hall.\nL'effetto.\nL'elemento di Hall (2) \u00e8 formato da una striscia di materiale che pu\u00f2 condurre elettricit\u00e0, di solito un metallo conduttore o un semiconduttore. Lo spessore della striscia \u00e8 trascurabile rispetto alle altre due dimensioni. In questo materiale viene fatta scorrere una corrente applicando una batteria (5) ai suoi capi. Nei conduttori gli elettroni, (1), in quanto carichi negativamente, si muovono dal polo negativo a quello positivo della batteria. Il magnete (3) crea un campo magnetico (4) che va dal polo Nord al polo Sud dello stesso magnete. L'elemento di Hall \u00e8 immerso in tale campo magnetico.\nPoich\u00e9 gli elettroni di conduzione si muovono e risentono del campo magnetico su di loro agisce la forza di Lorentz:\ndove:\nUsando il prodotto vettoriale formula_5, formula_3 e formula_4 formano una terna destrorsa, ovvero, usando la regola della mano destra, il pollice indica la direzione della velocit\u00e0, dal polo negativo della batteria a quello positivo, l'indice indica la direzione del campo magnetico, cio\u00e8 dal polo Nord al polo Sud del magnete, e con il medio si indica la direzione della forza formula_5. \u00c8 necessario tenere presente che la carica dell'elettrone \u00e8 negativa (\"q\" = \u22121.6022 \u00d7 10\u221219 C) e quindi il prodotto formula_9 cambia di segno. Nella figura A, per esempio, la regola della mano destra indicherebbe una forza diretta verso il basso, ma, considerando il segno negativo, la forza risultante \u00e8 diretta verso l'alto. Per praticit\u00e0, si pu\u00f2 applicare la regola della mano destra considerando una velocit\u00e0 di verso opposto a quella reale, includendo cos\u00ec gi\u00e0 il segno negativo nella direzione della velocit\u00e0 e ottenendo la direzione della forza direttamente. Per i calcoli, quindi, \u00e8 sufficiente usare il modulo della carica dell'elettrone.\nPer come sono disposti la batteria e il magnete nella figura \"A\", dunque, gli elettroni subiscono una forza diretta verso l'alto. Questo si pu\u00f2 verificare misurando la tensione fra le zone in alto e in basso dell'elemento di Hall. Come indicato nella figura con zone blu e rossa, gli elettroni forzati ad andare verso l'alto creano un addensamento di cariche negative, e per la neutralit\u00e0 totale dell'elemento di Hall, in basso si forma un gruppo di cariche positive. La differenza di potenziale misurata fra la parte alta e quella bassa si chiama \"potenziale di Hall\".\nNelle figure \"B\", \"C\" e \"D\" si vede l'andamento della forza a cui sono soggetti gli elettroni al variare delle direzioni di tensione della batteria e del campo magnetico, in B e C verso il basso e in D verso l\u2019alto.\nA regime.\nMan mano che gli elettroni si muovono, gli accumuli di carica aumentano. Dopo un tempo abbastanza lungo, si arriver\u00e0 ad una condizione di equilibrio dinamico delle forze fra il campo elettrico longitudinale (quello dato dalla tensione di Hall) e la forza di Lorentz, ovvero:\ndove formula_11 rappresenta il modulo del campo elettrico tra i due estremi (superiore ed inferiore) del conduttore. Essendo la tensione di Hall:\ntroviamo formula_11 e quindi la velocit\u00e0 delle cariche elettriche. Talvolta il rapporto\nviene detto \"costante di Hall\". Conoscendo le dimensioni fisiche del conduttore e l'intensit\u00e0 di corrente elettrica formula_15, possiamo determinare anche il numero di cariche elettriche che attraversano una sezione dell'elemento di Hall. Infatti:\ndove:\nDeterminazione dei portatori di carica.\nFino al 1879 non si sapeva ancora nulla sul segno delle cariche in moto in un conduttore: il verso convenzionale della corrente \u00e8 quello che avrebbero avuto delle cariche positive libere di muoversi da zone a potenziale pi\u00f9 alto verso zone a potenziale pi\u00f9 basso. Il segno positivo era stato assegnato alla cosiddetta elettricit\u00e0 vetrosa, cio\u00e8 alla carica assunta dal vetro strofinato con un panno.\nIl conduttore metallico \u00e8 nel complesso neutro ma le cariche libere di muoversi (portatori di carica) al suo interno avrebbero potuto essere sia positive che negative. In quest'ultimo caso si sarebbero spostate da zone a potenziale pi\u00f9 basso verso zone a potenziale pi\u00f9 alto. Per le applicazioni elettriche, comunque, i due modelli erano equivalenti.\nTramite l'effetto Hall si pu\u00f2 capire se in un conduttore le cariche in movimento, siano positive o negative.\nPer verificare si pu\u00f2 prendere, ad esempio, una lamina di metallo (l'elemento di Hall). Sia questa attraversata da un campo magnetico B (si veda la figura) e da una corrente generata da una batteria. Il verso convenzionale della corrente \"I\" va dal polo positivo a quello negativo della batteria e rappresenta la direzione del moto delle cariche positive, ovviamente il movimento delle cariche negative \u00e8 opposto, ovvero, dal polo negativo a quello positivo. Le cariche in movimento subiscono la forza di Lorentz. Consideriamo le cariche positive, applicando la regola della mano destra poniamo l'indice come la velocit\u00e0 v+, cio\u00e8 da sinistra a destra, e il medio come il verso del campo magnetico. Risulta che la forza \u00e8 diretta verso l'alto. Anche per le cariche negative, considerando che il valore delle cariche ha segno opposto, il verso della forza che agisce su di esse \u00e8 sempre diretto verso l'alto. La forza di Lorentz agisce solo su cariche in movimento: questo significa che nella parte superiore dell'elemento di Hall si crea un addensamento delle cariche in moto, mentre in basso, in virt\u00f9 della neutralit\u00e0 totale della lamina, si ha un addensamento di carica opposta. Sperimentalmente si osserva, misurando la tensione di Hall generata, che in un conduttore metallico le cariche in movimento sono negative, dunque elettroni. Similmente si sperimenta che in un semiconduttore drogato tipo \"n\" i portatori di carica hanno segno negativo mentre in un semiconduttore drogato tipo \"p\" le cariche in moto sono quelle positive, dette anche lacune. Nei semiconduttori puri sia lacune sia elettroni sono coinvolti nella conduzione elettrica.\nUtilizzi.\nFra la corrente che circola nell'elemento di Hall e la tensione di Hall misurata esiste un certo legame: questo permette di creare dei resistori di precisione.\nL'effetto Hall \u00e8 anche usato nelle sonde di corrente, come le pinze amperometriche: questi strumenti particolari possono misurare l'intensit\u00e0 di corrente elettrica che scorre in un filo senza la necessit\u00e0 di porre lo strumento di misura in serie, ovvero senza spegnere e interrompere il circuito. Le sonde Hall, invece, sono usate per misurare l'intensit\u00e0 del campo magnetico.\nUn altro semplice impiego \u00e8 costituito dai pulsanti elettrici ad azionamento manuale, a volte impiegati in apparecchiature elettroniche; pigiando il pulsante viene spostato un piccolo magnete in corrispondenza del sensore Hall, il quale genera un impulso logico privo di rimbalzi. Erano di questo tipo i sette pulsanti sulla consolle del personal computer Olivetti P6060."}
{"id": "137747", "revid": "838137", "url": "https://it.wikipedia.org/wiki?curid=137747", "title": "Legge della varianza totale", "text": "La legge della varianza totale \u00e8 un teorema della teoria della probabilit\u00e0, che afferma che se formula_1 e formula_2 sono variabili casuali definite sul medesimo spazio di probabilit\u00e0, e la varianza di formula_1 \u00e8 finita, allora:\ndove formula_5 \u00e8 il valore atteso condizionato di x, e formula_6 la varianza condizionata, ovvero:\nDal punto di vista della statistica pi\u00f9 che della teoria della probabilit\u00e0, il primo termine \u00e8 detto \"componente non spiegata della varianza totale\", e il secondo \u00e8 la \"componente spiegata\"; tale suggestiva terminologia si ricollega all'analisi del modello lineare, e in particolare al coefficiente di determinazione, o R\u00b2.\nDimostrazione.\nLa legge della varianza totale pu\u00f2 essere immediatamente dimostrata sfruttando la legge delle aspettative iterate, come segue.\nRelazione con il modello lineare.\nLa legge della varianza totale presenta un'importante relazione con il modello di regressione lineare. Nel caso univariato, il modello lineare pu\u00f2 essere enunciato come:\nSi ha in tal caso che il rapporto di covarianza:\nMa allora, la componente \"spiegata\" della varianza totale altro non \u00e8 che:\ncos\u00ec che il rapporto tra l'espressione sopra e formula_15 \u00e8 il quadrato del coefficiente di correlazione tra formula_16 e formula_17:\nTale grandezza corrisponde in effetti al coefficiente di determinazione R\u00b2. \u00c8 possibile ottenere un'analoga relazione nel caso multivariato.\nEstensioni ai momenti di ordine superiore.\nEsistono relazioni analoghe alla legge della varianza totale e alla legge delle aspettative iterate per i momenti centrali di ordine superiore. Ad esempio, con riferimento al momento centrale di ordine 3, si ha:"}
{"id": "137748", "revid": "125702218", "url": "https://it.wikipedia.org/wiki?curid=137748", "title": "Lussemburgo (citt\u00e0)", "text": "Lussemburgo (\"L\u00ebtzebuerg\" o, colloquialmente, \"d'Stad\" in lussemburghese, \"Luxembourg\" in francese, \"Luxemburg\" in tedesco) \u00e8 la capitale del Granducato di Lussemburgo, piccolo stato compreso fra l'Europa occidentale e l'Europa centrale e racchiuso tra il Belgio a ovest e a nord, la Germania a est e la Francia a sud. \u00c8 situata su uno sperone roccioso alla confluenza della P\u00e9trusse con l'Alzette, e conta abitanti al 2021. Lo sperone su cui \u00e8 stata costruita \u00e8 per tre lati a strapiombo su dei canali naturali, per cui sin dal Medioevo la citt\u00e0 \u00e8 stata considerata una fortezza.\nStoria.\nDurante la dominazione romana, presso l'incrocio di due strade, si ergeva un torrione fortificato, che nel Medioevo apparteneva all'abbazia di San Massimino di Treviri. La fortificazione (\"castellum\") venne chiamata in periodo medioevale \"Lucilinburhuc\" (= piccolo castello), da cui ebbe origine, attraverso la forma intermedia L\u00fctzelburg, il nome di Lussemburgo, mentre lo sperone roccioso che si innalzava nelle immediate vicinanze (\"Rupe di Bock\") non ne accresceva l'importanza militare.\nNel 963 il \"castellum\" pass\u00f2 al conte Sigfrido, che lo trasform\u00f2 nel suo castello. Sigfrido, detto in seguito di Lussemburgo, \u00e8 considerato il fondatore della citt\u00e0. Subito dopo venne costruita la nuova cinta muraria e la chiesa di San Nicola, ora Cattedrale. Nel 1340, sotto il regno di Giovanni di Lussemburgo venne realizzata l'ultima cerchia di mura (poi demolita nel 1867). Nel 1447 Lussemburgo fu conquistata dai borgognoni di Filippo III, pi\u00f9 tardi entr\u00f2 a far parte prima dell'Impero spagnolo, poi di quello austriaco.\nSotto la dominazione asburgica le sue fortificazioni vennero ulteriormente rafforzate, facendo cos\u00ec di Lussemburgo una delle pi\u00f9 solide roccaforti d'Europa. Furono inoltre costruite casematte ed una ventina di chilometri di gallerie sotterranee. Nei primi anni del XIV secolo il conte Enrico di Lussemburgo divenne l'imperatore Enrico VII e per quasi 150 anni l'impero rimase nelle mani della casata di Lussemburgo.\nDurante le guerre rivoluzionarie francesi Lussemburgo fu presa due volte dai francesi, la seconda volta dopo sette mesi d'assedio. La durata dell'assedio fece molto scalpore in Francia e l'ingegnere Lazare Carnot defin\u00ec Lussemburgo \"la pi\u00f9 imprendibile delle roccaforti del mondo dopo Gibilterra\". Con la resa della guarnigione austriaca, Lussemburgo venne annessa alla Francia, all'interno del dipartimento delle Forets. Dopo il 1815 la citt\u00e0 ospit\u00f2 una guarnigione prussiana, sostituita da una olandese una volta ratificato l'ingresso del Lussemburgo nel Regno Unito dei Paesi Bassi. Dopo la \"crisi lussemburghese\", venne stabilita dal trattato di Londra del 1867 la demolizione delle possenti mura cittadine (24\u00a0km), demolizione che dur\u00f2 sedici anni e cost\u00f2 un milione e mezzo di franchi d'oro.\nDopo la morte di Guglielmo III e l'indipendenza lussemburghese dai Paesi Bassi con l'ascesa al trono di Adolfo, Lussemburgo divenne la capitale di uno Stato indipendente a tutti gli effetti. Nel XX secolo, con l'allargarsi della citt\u00e0 sono stati edificati pi\u00f9 di cinquanta ponti, alcuni dei quali veri e propri modelli di ingegneria, come il \"ponte Adolphe\", con l'arcata in pietra a volta pi\u00f9 ampia del mondo, che scavalcano i fiumi Alzette e P\u00e9trusse. Nonostante la neutralit\u00e0, venne occupata dalle truppe dell'Impero tedesco il 2 agosto 1914, il 30 dello stesso mese divenne sede del comando tedesco sul fronte occidentale. Nel 1921 i confini cittadini vennero ampliati con l'annessione delle borgate di \"Eich\", \"Hamm\", \"Hollerich\" e \"Rollingergrund\".\nNel 1940 Lussemburgo venne occupata dalla Germania nazista che, nel 1942, l'annett\u00e9 ai propri territori. Il 10 settembre 1944 fecero il loro ingresso in citt\u00e0 le truppe alleate. Dopo il termine del conflitto, Lussemburgo divenne sede di alcune agenzie europee come la Comunit\u00e0 europea del carbone e dell'acciaio, la Corte di giustizia dell'Unione europea, la Corte dei conti europea e la Banca europea degli investimenti.\n\u00c8 in corso la costruzione di un polo giudiziario. Il plateau du Kirchberg \u00e8 dalla fine degli anni ottanta in piena espansione. Oggi, il palazzo Alcide de Gasperi (detto B\u00e2timent Tour), le torri A et B \u2013 situate al Kirchberg\u00a0\u2013 definiscono, con le fortificazioni, la chiesa Saint-Michel e la cattedrale Notre-Dame, la \"skyline\" della citt\u00e0 di Lussemburgo.\nAmministrazione e quartieri.\nIl sindaco della citt\u00e0 di Lussemburgo \u00e8 Lydie Polfer (DP), dal 2013. I sindaci precedenti degli ultimi anni sono stati Xavier Bettel (2011-2013) e Paul Helminger (1999-2011), tutti del medesimo partito. La stessa Lydie Polfer era gi\u00e0 stata sindaco della citt\u00e0 prima di Paul Helminger, dal 1982 al 1999.\nQuartieri.\nLa citt\u00e0 \u00e8 divisa in 24 quartieri (in lussemburghese \"quartier\u00ebn\", in francese \"quartiers\", in tedesco \"Stadtteile\"): Beggen, Belair, Bonnevoie-Nord-Verlorenkost, Bonnevoie-Sud, Ville-Haute, Cents, Cessange, Clausen, Dommeldange, Eich, Gare, Gasperich, Grund, Hamm, Hollerich, Kirchberg, Limpertsberg, Merl, Muhlenbach, Neudorf-Weimershof, Pfaffenthal, Pulvermuhl, Rollingergrund-Belair-Nord, Weimerskirch.\nCapitale internazionale, europea e della cultura.\nCitt\u00e0 natale di uno dei padri fondatori dell'Unione europea, Robert Schuman, Lussemburgo \u00e8 una delle tre sedi ufficiali dell'UE e ospita le sue istituzioni giurisdizionali e finanziarie: la Corte di giustizia dell'Unione europea, la Banca europea degli investimenti, la Corte dei conti europea, il segretariato generale del Parlamento europeo, l'ufficio delle pubblicazioni nonch\u00e9 numerosi servizi della Commissione europea. Ha sede a Lussemburgo anche l'Eurostat, il centro di statistica europeo.\nQuando si contempla dal fondo della vallata del fiume Alzette o dalle case del Grund, la parte \"vecchia\" della citt\u00e0 di Lussemburgo s'impone ancora oggi per le muraglie che fecero di lei nella storia un'importante cittadella. Al giorno d'oggi, come abbiamo visto sede di numerose istituzioni dell'Unione europea, la capitale del piccolo granducato si estende e costruisce la sua prosperit\u00e0 economica grazie anche agli istituti finanziari, alle banche di primo piano e alle multinazionali di alto livello che crescono in modo esponenziale a Lussemburgo.\nLussemburgo, capitale europea della cultura per l'anno 2007, \u00e8 una delle quattro citt\u00e0 che con Saarbr\u00fccken, Metz e Treviri costituiscono il QuattroPole, una rete transfrontaliera che permette la cooperazione urbana fra queste 4 citt\u00e0.\n\u00c8 infine importante ricordare il ruolo determinante dei frontalieri: la popolazione della citt\u00e0 raddoppia quotidianamente. Si stima che tra i ed i pendolari vengano in Lussemburgo a lavorare ogni giorno, per poi rientrare la sera. Questo spiega la saturazione delle vie di comunicazione (in particolare autostrade) durante le ore di punta.\nMonumenti e luoghi d'interesse.\nIl vecchio quartiere e le fortificazioni della citt\u00e0 sono classificati fra i siti Patrimoni dell'umanit\u00e0 dell'UNESCO dal 1994.\nAlcuni monumenti importanti sono:\nMusei.\nNonostante le piccole dimensioni, in citt\u00e0 sono presenti diversi musei. Tra questi il \"Mus\u00e9e national d'histoire et d'art\" o MNHA, il \"Mus\u00e9e national d'histoire naturelle\" o MNHN, il \"Mus\u00e9e d'art moderne Grand-Duc Jean\" o Mudam e il \"Mus\u00e9e d'histoire de la Ville de Luxembourg\".\nParchi e belvedere.\nVista la posizione a strapiombo sulla sottostante vallata, la citt\u00e0 \u00e8 contornata da alcuni belvedere dai quali si ha una visione sui fiumi sottostanti e sulla sponda opposta nonch\u00e9 sulla citt\u00e0 bassa.\nUn grande spazio verde, nel centro della citt\u00e0, \u00e8 costituito dal Parco Municipale che ospita molti alberi d'alto fusto.\nSport.\nCalcio.\nLe squadre principali della citt\u00e0 sono il Racing Football Club Union L\u00ebtzebuerg e il Rapid Mansfeldia Hamm Benfica."}
{"id": "137749", "revid": "122356115", "url": "https://it.wikipedia.org/wiki?curid=137749", "title": "Integrale di Lebesgue", "text": "In analisi matematica, l'integrale di Lebesgue di una funzione, il cui nome \u00e8 dovuto a Henri Lebesgue, \u00e8 l'integrale rispetto a una misura definita su una sigma-algebra. La locuzione si riferisce anche al caso particolare in cui si integri una funzione definita su un sottoinsieme dell'asse reale, o in generale di uno spazio euclideo, rispetto alla misura di Lebesgue.\nSi tratta di una generalizzazione dell'integrale di Riemann, il quale \u00e8 storicamente stato la prima formalizzazione dell'idea di integrale, che permette di definire l'integrale di una pi\u00f9 ampia classe di funzioni. Ad esempio, la funzione di Dirichlet \u00e8 integrabile per mezzo dell'integrale di Lebesgue, mentre non lo \u00e8 con l'integrale di Riemann. L'integrale di Lebesgue risponde inoltre alla necessit\u00e0 di considerare funzioni sempre pi\u00f9 irregolari, ad esempio il risultato di processi al limite nell'analisi matematica e nella teoria matematica della probabilit\u00e0.\nIntroduzione.\nCome parte della generale tendenza al rigore in matematica del XIX secolo, erano stati fatti dei tentativi per porre il calcolo integrale su basi solide. L'integrale di Riemann, proposto da Bernhard Riemann (1826-1866), \u00e8 un tentativo largamente riuscito di fornire tale fondazione all'integrale. La definizione di Riemann parte con la costruzione di una successione di integrali facilmente calcolabili che convergono all'integrale di una data funzione: tale definizione fornisce la risposta attesa per molti problemi gi\u00e0 risolti, ed \u00e8 risultata utile in molti altri problemi.\nL'integrazione secondo Riemann, tuttavia, non si comporta bene con i limiti di successioni di funzioni, rendendo questi processi al limite difficili da analizzare. Questi limiti sono di primaria importanza, ad esempio, nello studio delle serie di Fourier, trasformate di Fourier, e in altri campi. L'integrale di Lebesgue \u00e8 pi\u00f9 adatto a descrivere come e quando \u00e8 possibile eseguire l'operazione di limite sotto il segno di integrale. La definizione di Lebesgue considera infatti una differente classe di integrali facilmente calcolabili rispetto alla definizione di Riemann, e questa \u00e8 la ragione principale per cui l'integrale di Lebesgue si comporta meglio.\nLa definizione di Lebesgue rende inoltre possibile il calcolo di integrali per una classe di funzioni pi\u00f9 estesa. Ad esempio, la funzione di Dirichlet, che vale 0 dove il suo argomento \u00e8 irrazionale e 1 altrimenti, ha un integrale di Lebesgue, ma non ha un integrale di Riemann.\nLa costruzione dell'integrale di Lebesgue si basa sulla teoria della misura. La teoria della misura \u00e8 stata inizialmente creata per fornire un'analisi dettagliata della nozione di lunghezza dei sottoinsiemi della retta reale e pi\u00f9 in generale aree e volumi di sottoinsiemi di spazi euclidei. Come mostrato da sviluppi successivi nella teoria degli insiemi, che comprende anche il concetto di insieme non misurabile, \u00e8 effettivamente impossibile assegnare una lunghezza a tutti i sottoinsiemi di formula_1 in un modo che preservi determinate propriet\u00e0 di additivit\u00e0 naturale e di invarianza per traslazioni. Questo suggerisce che scegliere un'appropriata classe di sottoinsiemi, detti \"misurabili\", sia un prerequisito essenziale.\nDefinizione.\nSia formula_2 una misura su una sigma-algebra formula_3 di sottoinsiemi di un insieme formula_4. Ad esempio, formula_4 pu\u00f2 essere un \"n\"-spazio euclideo formula_6 o un qualche suo sottoinsieme Lebesgue-misurabile, mentre formula_3 pu\u00f2 essere la sigma-algebra di tutti i sottoinsiemi Lebesgue-misurabili di formula_4 e formula_2 la misura di Lebesgue. Nella teoria matematica delle probabilit\u00e0 formula_2 \u00e8 una misura di probabilit\u00e0 su uno spazio di probabilit\u00e0 formula_4 di misura 1.\nFunzioni misurabili.\nNella teoria di Lebesgue, gli integrali sono limitati a una classe di funzioni, chiamate funzioni misurabili. Una funzione formula_12 \u00e8 misurabile se la controimmagine di ogni intervallo formula_13 \u00e8 in formula_3, ossia se formula_15 \u00e8 un insieme misurabile di formula_3 per ogni intervallo aperto formula_17:\nSi mostra che questo \u00e8 equivalente alla richiesta che la preimmagine di ogni sottoinsieme boreliano di formula_1 sia in formula_3. L'insieme delle funzioni misurabili \u00e8 chiuso rispetto alle operazioni algebriche, e in particolare la classe \u00e8 chiusa rispetto a vari tipi di limiti puntuali di successioni. I limiti superiore e inferiore:\nsono inoltre misurabili se la successione formula_22 \u00e8 costituita da funzioni misurabili.\nFunzioni semplici.\nUna funzione semplice formula_23 \u00e8 una combinazione lineare finita di funzioni indicatrici di insiemi misurabili.\nSiano i numeri reali o complessi formula_24 i valori assunti dalla funzione semplice formula_23 e sia:\nAllora:\ndove formula_28 \u00e8 la funzione indicatrice relativa all'insieme formula_29 per ogni \"i\".\nIntegrale di Lebesgue.\nL'integrale di Lebesgue di una funzione semplice \u00e8 definito nel seguente modo:\nSia formula_12 una funzione misurabile non negativa su formula_4 a valori sulla retta reale estesa. L'integrale di Lebesgue di formula_12 sull'insieme formula_34 rispetto alla misura formula_2 \u00e8 definito nel seguente modo:\ndove l'estremo superiore \u00e8 valutato considerando tutte le funzioni semplici formula_23 tali che formula_38. Il valore dell'integrale \u00e8 un numero nell'intervallo formula_39.\nL'insieme delle funzioni tali che:\n\u00e8 detto insieme delle funzioni integrabili su formula_4 secondo Lebesgue rispetto alla misura formula_2, o anche insieme delle funzioni sommabili, ed \u00e8 denotato con formula_43.\nL'integrale di Lebesgue di una funzione pu\u00f2 essere visto come l'applicazione di un operatore lineare, pi\u00f9 precisamente di un funzionale lineare, alla funzione stessa. Data una funzione definita su un intervallo formula_44, il teorema di Riesz permette di affermare che per ogni funzionale lineare formula_45 su formula_46 \u00e8 associata una misura di Borel finita formula_2 su formula_44 tale che:\nIn questo modo il valore del funzionale dipende con continuit\u00e0 dalla lunghezza dell'intervallo di integrazione.\nIntegrazione di funzioni non semplici.\nL'integrale di Lebesgue pu\u00f2 essere immediatamente esteso al caso di funzioni non semplici. Sia formula_12 una funzione dall'insieme misurabile formula_4 alla retta reale estesa. Allora \u00e8 possibile scomporre formula_12 nella sua parte positiva e parte negativa:\ndove:\nSia ora:\ndove formula_57 e formula_58 sono funzioni reali misurabili in formula_4.\nSi definisce integrale di Lebesgue di formula_12 la relazione:\nper ogni insieme misurabile formula_4.\nLa definizione \u00e8 motivata dal fatto che se formula_63 con formula_57 e formula_58 sono funzioni reali misurabili su formula_4, allora formula_12 \u00e8 una funzione complessa e misurabile su formula_4. Inoltre, se formula_12 \u00e8 una funzione complessa e misurabile su formula_4, allora formula_57, formula_58 e formula_73 sono funzioni reali misurabili su formula_4. Questo discende dal fatto che una funzione continua definita dalla composizione di funzioni misurabili \u00e8 misurabile.\nPropriet\u00e0.\nSia formula_2 una misura non negativa su una sigma-algebra formula_3 di sottoinsiemi di un insieme formula_4, e sia l'insieme formula_34 appartenente a formula_3. Dalla definizione di integrale di Lebesgue segue che esso gode delle seguenti propriet\u00e0:\nSia formula_23 una funzione semplice sull'insieme formula_4. Si definisce:\nSi dimostra che formula_98 \u00e8 una misura su formula_3 e:\nper ogni funzione misurabile formula_101 a valori sulla retta reale estesa.\nLa precedente affermazione \u00e8 equivalente al dire che:\nL'integrale di Lebesgue \u00e8 inoltre lineare. Se formula_12 e formula_101 sono funzioni integrabili e formula_105 e formula_106 sono numeri reali, allora formula_107 \u00e8 integrabile e:\nFunzioni uguali quasi ovunque.\nL'integrale di Lebesgue non discrimina fra funzioni che differiscono solo per un insieme di \u03bc-misura zero. In termini pi\u00f9 precisi, le funzioni formula_12 e formula_101 sono dette uguali quasi ovunque (o uguali q.o.) se:\nSe formula_12 e formula_101 sono funzioni non negative tali che formula_129 quasi ovunque, allora:\nSe formula_12 e formula_101 sono funzioni tali che formula_129 quasi ovunque, allora formula_12 \u00e8 integrabile se e solo se formula_101 \u00e8 integrabile e gli integrali di formula_12 e formula_101 sono uguali.\nIntegrazione rispetto ad una misura prodotto.\nSiano formula_138 e formula_139 due spazi di misura. A ogni funzione formula_140 che sia formula_141-misurabile su formula_142 e a ogni formula_143 si pu\u00f2 associare la funzione formula_144 definita in formula_145, e per ogni formula_146 si pu\u00f2 associare la funzione formula_147. Per ogni insieme aperto formula_148 si definisce inoltre:\nSi definisce la misura prodotto formula_150 il prodotto delle due misure formula_2 e formula_152:\nIl teorema di Fubini stabilisce inoltre quali siano le condizioni tali per cui \u00e8 possibile scambiare l'ordine di integrazione. Se la funzione formula_12 \u00e8 positiva e se:\nallora formula_156 \u00e8 formula_157-misurabile e formula_158 \u00e8 formula_159-misurabile, inoltre:\nIn modo equivalente si pu\u00f2 scrivere:\nIntegrale di Lebesgue e integrale di Riemann.\nL'integrale di Lebesgue \u00e8 una generalizzazione dell'integrale di Riemann, che storicamente \u00e8 la prima definizione rigorosa a essere stata formulata di integrale su un intervallo, e per mostrarne la relazione \u00e8 necessario utilizzare la classe delle funzioni continue a supporto compatto, per le quali l'integrale di Riemann esiste sempre. Siano formula_12 e formula_101 due funzioni continue a supporto compatto su formula_164. Si pu\u00f2 definire la loro distanza nel seguente modo:\nMunito della funzione distanza, lo spazio delle funzioni continue a supporto compatto \u00e8 uno spazio metrico. Il completamento di tale spazio metrico \u00e8 l'insieme delle funzioni integrabili secondo Lebesgue. In letteratura esistono diversi altri operatori di integrazione, tuttavia essi godono di minore diffusione rispetto a quelli di Riemann e Lebesgue.\nInterpretazione intuitiva.\nPer mostrare intuitivamente la differenza tra l'approccio di Riemann-Darboux e quello di Lebesgue \u00e8 possibile visualizzare il calcolo dell'integrale come la somma delle aree di insiemi elementari. L'approccio di Riemann-Darboux suddivide in sezioni verticali il grafico di una funzione e calcola l'area di ogni sezione moltiplicando il valore della funzione per la larghezza formula_166 della sezione stessa. Il valore dell'integrale \u00e8 quindi dato dalla somma di tutte le aree delle sezioni verticali nel limite in cui il loro numero \u00e8 infinito.\nL'approccio di Lebesgue prevede, invece, la suddivisione del grafico in sezioni orizzontali, dette anche curve di livello, e ad ognuna di esse \u00e8 associata una funzione indicatrice. La somma di tutte le aree pu\u00f2 essere migliorata aggiungendo curve di livello intermedio, dimezzando la differenza fra altezze di sezioni successive e poi ricalcolando la somma. L'integrale di Lebesgue \u00e8 il limite di questo processo.\nUn modo equivalente a quello sopra per esprimere l'integrale di Lebesgue si ottiene definendo:\ndove formula_12 \u00e8 positiva e l'integrale a destra \u00e8 l'integrale di Riemann.\nLimitazioni dell'integrale di Riemann.\nCon l'avvento delle serie di Fourier si incontrarono storicamente molti problemi analitici coinvolgenti integrali, la cui soluzione soddisfacente richiedeva di scambiare somme infinite di funzioni e segni di integrale. Tuttavia, le condizioni per le quali gli integrali:\nsono uguali si sono dimostrate abbastanza elusive nella struttura di Riemann, essendoci difficolt\u00e0 collegate con il passaggio al limite sotto il segno di integrale.\nConvergenza monotona.\nDal momento che la funzione indicatrice formula_170 sui razionali non \u00e8 Riemann-integrabile, il teorema della convergenza monotona non vale. Infatti, sia formula_171 un'enumerazione di tutti i numeri razionali in formula_172 e sia:\nSia inoltre:\nLa funzione formula_175 \u00e8 zero ovunque eccetto un numero finito di punti, e quindi il suo integrale di Riemann \u00e8 zero. La successione formula_175 \u00e8 inoltre chiaramente non negativa e monotona crescente verso formula_170, che \u00e8 non integrabile secondo Riemann.\nLa funzione formula_170 \u00e8 invece Lebesgue-integrabile su formula_172, essendo la funzione indicatrice dei razionali. Quindi, per definizione:\npoich\u00e9 formula_181 \u00e8 numerabile.\nIntervalli non limitati.\nL'integrale di Riemann pu\u00f2 essere applicato solo su funzioni definite su un intervallo limitato. L'estensione pi\u00f9 semplice \u00e8 definire:\nogni volta che il limite esiste. Tuttavia questo viola la propriet\u00e0 di invarianza per traslazioni: se formula_12 e formula_101 sono zero al di fuori di un certo intervallo formula_185 e sono Riemann-integrabili, e se formula_186 per qualche formula_187, allora l'integrale di formula_12 \u00e8 uguale all'integrale di formula_101. Con tale definizione di integrale improprio, spesso detta valore principale di Cauchy improprio sullo zero, le funzioni formula_190 e formula_191 sono traslazioni l'una dell'altra, ma i loro integrali impropri sono differenti:\nDefinizione assiomatica di probabilit\u00e0.\nUn assioma di notevole importanza nella teoria della probabilit\u00e0 afferma che un'unione numerabile di eventi deve essere un evento. Se si prova a definire la probabilit\u00e0 di un sottoinsieme formula_193 dell'intervallo formula_172 come l'integrale di Riemann della funzione caratteristica dell'insieme formula_195:\nsi ha che ogni numero razionale compreso tra 0 e 1 ha probabilit\u00e0 nulla, ma la loro unione non \u00e8 un evento in quanto non \u00e8 un insieme integrabile secondo Riemann e quindi non \u00e8 possibile assegnargli una probabilit\u00e0. Con l'integrale di Lebesgue questo problema non si presenta ed \u00e8 possibile dare una nozione assiomatica di probabilit\u00e0 perfettamente coerente."}
