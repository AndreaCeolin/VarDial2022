{"id": "96490", "revid": "118696649", "url": "https://it.wikipedia.org/wiki?curid=96490", "title": "Caratteri cinesi semplificati", "text": "L'insieme caratteri in forma semplice (tradizionale: \u7c21\u9ad4\u5b57, semplificato: \u7b80\u4f53\u5b57, pinyin: ji\u01cent\u01d0z\u00ec), o caratteri semplificati (tradizionale: \u7c21\u5316\u5b57, semplificato: \u7b80\u5316\u5b57, pinyin: ji\u01cenhu\u00e0z\u00ec) rappresenta uno dei due modi standard di scrittura cinese contemporanea; l'altro \u00e8 detto caratteri cinesi tradizionali. Questo insieme di caratteri \u00e8 stato semplificato ufficialmente dal governo della Repubblica Popolare Cinese (\u4e2d\u534e\u4eba\u6c11\u5171\u548c\u56fd) alla met\u00e0 del secolo XX per promuovere l'alfabetizzazione. Nella Cina continentale (\u4e2d\u56fd\u5927\u9646) viene utilizzato il cinese semplificato, mentre a Hong Kong (\u9999\u6e2f), Macao (\u6fb3\u95e8) e Taiwan (\u53f0\u6e7e) si usa il cinese tradizionale.\nOrigini e storia.\nSebbene la semplificazione dei caratteri sia associata alla Repubblica popolare cinese, essa \u00e8 precedente al 1949. I testi scritti in corsivo quasi sempre includono semplificazioni.\nForme semplificate sono sempre esistite, fino a risalire alla dinastia Qin (\u79e6\u671d, 221 - 206 a.C.). Negli anni trenta e anni quaranta la discussione sulla semplificazione dei caratteri ebbe luogo gi\u00e0 col governo del Kuomintang (\u56fd\u6c11\u515a), ed anche allora un gran numero di intellettuali e scrittori cinesi sostennero che la semplificazione avrebbe aiutato l'alfabetizzazione.\nLa Repubblica popolare cinese diffuse ufficialmente la semplificazione dei caratteri in due fasi, una nel 1956 e l'altra nel 1964.\nErroneamente alcuni credono che la Cina abbia proibito i caratteri tradizionali, invece i caratteri tradizionali continuano ad essere adottabili. Piuttosto si tende a considerare il sistema semplificato come stabile, cio\u00e8 non soggetto a ulteriori semplificazioni, e neppure soggetto a regressione dalle semplificazioni gi\u00e0 adottate.\nRispettando il principio \"un paese, due sistemi\", la Repubblica popolare cinese non ha praticato alcuna azione per indurre i territori o paesi che adottano la scrittura tradizionale ad usare i caratteri semplificati.\nCodificazione per computer.\nNella scrittura a computer, il Codice Gu\u00f3bi\u0101o o GB \uff08\u56fd\u6807\uff09\u00e8 usato pi\u00f9 frequentemente per i caratteri semplificati, mentre il Big5 \u00e8 usato pi\u00f9 frequentemente per i caratteri tradizionali.\nConfronto caratteri semplificati e caratteri tradizionali.\nPer avere una prima e fondamentale panoramica dei caratteri tradizionali e semplificati insieme, si offre la tavola dei caratteri tradizionali pi\u00f9 diffusi (\u6c49\u8bed\u6c34\u5e73\u8003\u8bd5\uff0c\u6f22\u8a9e\u6c34\u5e73\u8003\u8a66 Han4yu3 shui3ping2 kao3shi4 HSK1-4 versione 2018) con la traslitterazione pinyin (sistema cifra-tono), il relativo carattere semplificato (\u7b80\u4f53\u5b57\uff0c\u7c21\u9ad4\u5b57 jian3ti3zi4) e degli esempi traslitterati e aventi entrambe le grafie."}
{"id": "96493", "revid": "290948", "url": "https://it.wikipedia.org/wiki?curid=96493", "title": "Processo reversibile", "text": ""}
{"id": "96495", "revid": "6923", "url": "https://it.wikipedia.org/wiki?curid=96495", "title": "Trasporto combinato", "text": ""}
{"id": "96496", "revid": "46291", "url": "https://it.wikipedia.org/wiki?curid=96496", "title": "Magnoliaceae", "text": "Le Magnoliacee (Magnoliaceae ) sono una famiglia di piante angiosperme appartenente all'ordine Magnoliales.\nComprende piante arboree o arbustive a fogliame deciduo o perenne, che mostrano numerosi caratteri primitivi, tanto che per molti anni si \u00e8 ritenuto erroneamente, che le Magnoliacee fossero state le prime Angiosperme apparse sulla terra (il fossile pi\u00f9 antico di questa famiglia risale a 95 milioni di anni fa).\nDescrizione.\nLa famiglia comprende alberi e arbusti sempreverdi, che presentano grandi stipole pelose decidue che lasciano cicatrici intorno ai rami giovani.\nLe foglie sono semplici, alterne, disposte a spirale, picciolate, con margine intero, raramente lobate (\"Liriodendron\"), generalmente grandi e di consistenza coriacea.\nI fiori, terminali, solitari, sono ermafroditi o pi\u00f9 raramente unisessuali, attinomorfi, con tepali disposti a spirale (manca una netta distinzione tra petali e sepali); l'androceo e il gineceo sono provvisti di numerosi elementi liberi. Il ricettacolo \u00e8 generalmente a forma di cono, su cui si inseriscono a spirale gli stami lamellari e i carpelli, ciascuno portante due ovuli.Questa caratteristica disposizione spiraliforme di pistilli e stami attorno a un ricettacolo conico si trova in alcune angiosperme fossili ed \u00e8 stata a lungo considerata come una evidenza dell'appartenenza delle magnoliacee a un ramo basale delle angiosperme.\nI frutti sono dei follicoli legnosi (o delle samare nel genere \"Liriodendron\") simili a pigne. Contengono uno o due semi di colore rosso brillante.\nDistribuzione e habitat.\nNel Pliocene le magnoliacee costituivano un importante elemento della flora del clima caldo-umido dell'Europa e del bacino del Mediterraneo; successivamente i cambiamenti climatici ne hanno determinato il drastico ridimensionamento. La maggior parte delle specie vive oggi nella fascia subtropicale dell'America e dell'Asia orientale.\nTassonomia.\nLa famiglia comprende attualmente 2 soli generi:\nI generi \"Alcimandra\", \"Aromadendron\", \"Dugandiodendron\", \"Kmeria\", \"Manglietiastrum\", \"Michelia\", \"Parakmeria\", \"Paramichelia\", \"Talauma\" e \"Tsoongiodendron\" sono oggi inclusi nel genere \"Magnolia\"."}
{"id": "96498", "revid": "38120", "url": "https://it.wikipedia.org/wiki?curid=96498", "title": "Thanatos", "text": ""}
{"id": "96503", "revid": "1522738", "url": "https://it.wikipedia.org/wiki?curid=96503", "title": "Frieda (Peanuts)", "text": ""}
{"id": "96506", "revid": "1652635", "url": "https://it.wikipedia.org/wiki?curid=96506", "title": "Sintassi", "text": "La sintassi, o sintattica (dal greco \u03c3\u03cd\u03bd\u03c4\u03b1\u03be\u03b9\u03c2, \"s\u00fdntaxis\", \"associazione, organizzazione\"), \u00e8 la branca della grammatica e della linguistica che studia i diversi modi in cui i codici dei linguaggi si uniscono tra loro per formare una proposizione.\nLe due sintassi.\nEsistono due tipi di sintassi:\nConcetto in grammatica generativa.\nNell'ambito della grammatica generativa (di cui la \"Teoria della reggenza e del legamento\" e il \"Programma minimalista\", collettivamente noti come \"Teoria dei princip\u00ee e dei parametri\", rappresentano i pi\u00f9 recenti sviluppi), la struttura di una frase \u00e8 rappresentata da alberi di struttura sintagmatica."}
{"id": "96507", "revid": "599013", "url": "https://it.wikipedia.org/wiki?curid=96507", "title": "Amstel Gold Race 2005", "text": "L'Amstel Gold Race 2005, quarantesima edizione della corsa e valevole come ottava prova del calendario UCI ProTour 2005, si svolse il 17 aprile 2005 su un percorso di 251 km da Maastricht alla collina del Cauberg nel comune di Valkenburg aan de Geul. Fu vinta dall'italiano Danilo Di Luca che termin\u00f2 in 6h21'07\".\nSquadre partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Chocolade Jacques-T Interim, Landbouwkrediet-Colnago, MrBookmaker.com-SportsTech, Team Barloworld-Valsir, Shimano-Memory Corp.\nResoconto degli eventi.\nDopo solo quattro chilometri si stacc\u00f2 la fuga di giornata, con il belga Erwin Thijs (MrBookmaker) e l'olandese Alain van Katwijk (Shimano-Memory Corp), raggiunti dopo cinque chilometri da Christophe Moreau (Cr\u00e9dit Agricole) e Andrij Hrivko (Domina Vacanze). I quattro fuggitivi raggiunsero un vantaggio massimo di 12'30\" al km 57 che rimase pressoch\u00e9 inalterato fino al primo passaggio sul Cauberg (km 64). Successivamente il gruppo inizi\u00f2 a guadagnare sui fuggitivi e il divario scese a 10 minuti dopo 110\u00a0km. Nel gruppo di testa van Katwijk e Hrivko persero contatto e furono riassorbiti dal gruppo, mentre Moreau e Thijs rimasero soli in testa alla corsa, mantenendo un vantaggio di 8 minuti al secondo passaggio sul Cauberg.\nDopo 193\u00a0km ci fu il contrattacco di L\u00e9on van Bon (Davitamon-Lotto), uscito dal gruppo principale, con i due battistrada sempre davanti con 5 minuti di vantaggio. Van Bon fu raggiunto da Steffen Wesemann e i due riuscirono a chiudere su Moreau e Thijs ai piedi del Kruisberg (km 227), mentre il gruppo tirato dalla Rabobank seguiva ad ormai solo 15 secondi. Proprio lungo il Kruisberg i due fuggitivi della prima ora persero contatto e furono riassorbiti dal gruppo. Sull'ascesa successiva, l'Eyserbosweg, Wesemann stacc\u00f2 van Bon, fu raggiunto da David Etxebarria (Liberty), Mark Lotz (Quick Step) e Karsten Kroon (Rabobank), e insieme riuscirono a guadagnare qualche decina di secondi sul gruppo, passando sul Keutenberg, ultima salita a 12\u00a0km dal traguardo, con 35 secondi di vantaggio.\nAll'inseguimento di questi quattro si port\u00f2 un gruppo formato da dieci corridori - Rebellin (Gerolsteiner), Joaquim Rodr\u00edguez (Saunier Duval), Bj\u00f6rn Leukemans (Davitamon-Lotto), Alejandro Valverde (Illes Balears), Patrick Sinkewitz (Quick Step), Mirko Celestino (Domina), Kim Kirchen (Fassa), Danilo Di Luca (Liquigas), Michael Boogerd e \u00d3scar Freire (Rabobank). Da dieci divennero trenta a 9\u00a0km dal traguardo, mantenendo i quattro battistrada a soli 10 secondi e raggiungendoli lungo la discesa del Sibbegrubbe, poco prima dell'ascesa finale del Cauberg.\nLa Rabobank guid\u00f2 l'azione sul Cauberg, cercando di agevolare la vittoria al capitano Freire. Prima Erik Dekker, poi Kroon fino ai 500 metri ed infine Boogerd fino ai 300 metri, tirarono la volata allo spagnolo che per\u00f2 si stacc\u00f2 dalla scia del compagno, Di Luca scatt\u00f2 e per Boogerd fu troppo tardi per reagire allo scatto dell'italiano, terminando per la terza volta consecutiva al secondo posto."}
{"id": "96511", "revid": "1652635", "url": "https://it.wikipedia.org/wiki?curid=96511", "title": "Metrica", "text": "La metrica \u00e8 la struttura ritmica di un componimento poetico, descritta attraverso la lunghezza, tipo e accentuazione dei versi e del tipo di rime utilizzate: la critica letteraria, analizzando una parte significativa della produzione poetica di una certa cultura, stabilisce dei canoni, delle categorie ricorrenti e significative, che classificano la composizione dei versi e delle strofe. In linguistica lo studio dei metri e della versificazione viene detto prosodia. In senso pi\u00f9 ampio la prosodia si occupa dello studio della struttura metrica dei componimenti poetici, estendendosi allo studio degli aspetti ritmici della prosa, sia formale che informale, con le sue variazioni da lingua a lingua e anche comparativamente tra stili e tradizioni poetiche differenti.\nIn greco ed in latino era fondata sulla quantit\u00e0 (brevit\u00e0, o lunghezza) delle sillabe (metrica quantitativa); nelle moderne lingue anglosassoni si basa su rima e alternanza degli accenti (metrica accentuativa); nelle lingue romanze su rime, accenti e numero delle sillabe.\nSempre con il termine metrica si indica anche la branca della scienza filologica che si occupa dello studio di queste strutture."}
{"id": "96512", "revid": "1371684", "url": "https://it.wikipedia.org/wiki?curid=96512", "title": "Amstel Gold Race 2004", "text": "L'Amstel Gold Race 2004, trentanovesima edizione della corsa e valida come prova della Coppa del mondo di ciclismo su strada, si svolse il 18 aprile 2004 su un percorso di 250,7 km da Maastricht alla collina del Cauberg nel comune di Valkenburg aan de Geul. Venne vinto dall'italiano Davide Rebellin che termin\u00f2 in 6h23'44\".\nAl traguardo di Valkenburg aan de Geul 101 ciclisti completarono la gara."}
{"id": "96513", "revid": "110157", "url": "https://it.wikipedia.org/wiki?curid=96513", "title": "Mollis", "text": "Mollis (toponimo tedesco) \u00e8 una frazione di 3\u00a0337 abitanti del comune svizzero di Glarona Nord, nel Canton Glarona.\nGeografia fisica.\nMollis \u00e8 collegata a M\u00fchlehorn dal passo Kerenzerberg (743\u00a0m\u00a0s.l.m.).\nStoria.\nGi\u00e0 comune autonomo che si estendeva per 21,83\u00a0km\u00b2 e che comprendeva anche la frazione di Beglingen, il 1\u00ba gennaio 2011 \u00e8 stato accorpato agli altri comuni soppressi di Bilten, Filzbach, M\u00fchlehorn, N\u00e4fels, Niederurnen, Oberurnen e Obstalden per formare il nuovo comune di Glarona Nord.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di N\u00e4fels-Mollis sulle ferrovie Zurigo-Linthal (linea S25 della rete celere di Zurigo) e Rapperswil-Schwanden (linea S6 della rete celere di San Gallo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96515", "revid": "466539", "url": "https://it.wikipedia.org/wiki?curid=96515", "title": "P\u00ebtr Alekseevi\u010d Kropotkin", "text": "Libertario, fautore di un'analisi sociologica e di una proposta poggiata su basi scientifiche dell'evoluzione sociale nelle comunit\u00e0 umane, con una propaganda fondata sui fatti, \u00e8 stato uno dei primi sostenitori dell'anarco-comunismo.\nBiografia.\nNato da famiglia aristocratica, nel 1857 entr\u00f2 in qualit\u00e0 di nobile imparentato con la Corte nel \"Corpo dei paggi\" (collegio imperiale), dove termin\u00f2 il suo corso nel 1861; da esso usc\u00ec nel 1862 per entrare a far parte dei Cosacchi, prestando servizio da ufficiale in Siberia. In questo periodo abbracci\u00f2 gli ideali anarchici ed ebbe modo di compiere una serie di studi di geografia, geologia e zoologia che avrebbero avuto in seguito un'influenza fondamentale nello sviluppo della sua filosofia. Nel 1868 rientr\u00f2 in Russia, a Pietroburgo; riprese gli studi universitari nella facolt\u00e0 di scienze e successivamente venne nominato segretario della sezione geofisica della \"Societ\u00e0 russa di geografia\".\nCon gli anni matur\u00f2 la decisione di impegnarsi nell'attivit\u00e0 politica; nel 1872 abbandon\u00f2 i suoi incarichi e si rec\u00f2 a Ginevra, dove ader\u00ec alla corrente di Michail Bakunin nella I Internazionale, impegnandosi per la partecipazione degli anarchici ai movimenti sindacali e rivoluzionari (partecipava alle conferenze operaie clandestine, in cui si faceva chiamare \u00abBoradin\u00bb, propagandando la rivoluzione sociale); entr\u00f2 poi a far parte della Federazione del Giura. Al suo ritorno in Russia si un\u00ec al Circolo \u010cajkovskij, del quale ricevette l'incarico di scrivere il programma.\nNel 1874 venne arrestato ed imprigionato a San Pietroburgo (scoprire che dietro il rivoluzionario Boradin si nascondeva il principe Kropotkin suscit\u00f2 la sorpresa e lo sdegno dello \"zar\"); riusc\u00ec ad evadere nel 1876, raggiungendo la Svizzera con lo pseudonimo di \"Levachov\". Divent\u00f2 segretario generale del IX \"Congresso generale dell'Internazionale dei lavoratori\", prima di essere costretto alla fuga nel Regno Unito dalle minacce d'arresto della polizia svizzera. Stabilitosi nel Regno Unito, inizi\u00f2 una serie di viaggi attraverso l'Europa, per tornare a Ginevra nel 1878, dove l'anno successivo fond\u00f2 e diresse \"Le R\u00e9volt\u00e9\". Nel 1880 collabor\u00f2 insieme a \u00c9lis\u00e9e Reclus alla stesura della \"Geografia universale\".\nNel 1881 fu espulso dalla Svizzera a seguito dell'assassinio dello zar Alessandro II da parte di alcuni anarchici; venne processato (durante il processo gli imputati, \u00c9mile Gautier, Felix Tressaud, Martin, Fager, Sala lessero una dichiarazione di principi che terminava con il celeberrimo \"Il pane per tutti, la scienza per tutti, il lavoro per tutti, e per tutti anche l'indipendenza e la giustizia\") e trasferito alla prigione di Clairvaux (Aube) nel 1883. Lo stesso anno Victor Hugo present\u00f2 al ministro della giustizia francese una petizione per la sua liberazione, firmata da numerosi intellettuali. Dal carcere, nel 1885, scrisse \"Parole di un ribelle\".\nIl 15 gennaio 1886 Kropotkin ottenne la grazia e si stabil\u00ec di nuovo nel Regno Unito, dove fond\u00f2 la rivista \"Freedom\" e, insieme ad altri amici, la casa editrice anarchica Freedom Press. Inizi\u00f2 un lungo periodo di feconda produzione letteraria durante il quale scrisse alcune tra le sue opere pi\u00f9 importanti, tra le quali \"La morale anarchica\", \"Campi, fabbriche e officine\" e \"\".\nNei primi anni del XX secolo i tentativi rivoluzionari in Russia risvegliarono l'interesse di Kropotkin per la situazione del suo paese d'origine; nel 1914 prese posizione in favore della guerra contro la Germania, innescando numerose polemiche all'interno del movimento anarchico e un'aspra lite con l'amico Errico Malatesta; il suo atteggiamento interventista trov\u00f2 ancora riscontro nel 1916 con la sua firma al \"Manifesto dei Sedici\". Anni dopo Kropotkin avrebbe ammesso di aver compiuto un errore.\nNel 1917 torn\u00f2 in Russia, dove prese immediatamente posizione contro la piega autoritaria che avvertiva nel movimento rivoluzionario, osteggiando in particolare i bolscevichi. Strinse amicizia con Aleksandr Kerenskij, dal quale rifiut\u00f2 sia l'offerta di assumere un ministero, affermando di considerare \u00abmolto pi\u00f9 utile e onesta la professione del lustrascarpe\u00bb, che quella di percepire una pensione annua di diecimila rubli.\nNel 1919 si trasfer\u00ec definitivamente a Dmitrov, dove scrisse la \"Lettera ai lavoratori d'occidente\", il documento pi\u00f9 importante di questo periodo, o \"Lettera ai lavoratori di tutto il mondo\" (1920), in cui Kropotkin esortava tutti i progressisti occidentali a porre fine al blocco e alla guerra d'intervento, che avrebbe solo rafforzato la dittatura e reso pi\u00f9 difficile il compito di coloro che stavano lavorando ad una genuina ricostruzione sociale. Illustrava poi la sua visione di una Russia anarchica organizzata in liberi comuni federali e ammoniva gli uomini d'altri paesi a imparare dagli errori della Rivoluzione russa. Di quest'ultima lodava i passi verso l'uguaglianza sociale e il ruolo dei Soviet, che avrebbero potuto portare all'emancipazione dei produttori nell'amministrazione della loro attivit\u00e0 se solo non fossero caduti sotto il controllo della dittatura. Nella sua prima lettera a Lenin, datata 20 marzo 1920, scrisse che: \u00abSe la situazione attuale continuer\u00e0, la stessa parola \u201csocialismo\u201d diventer\u00e0 una maledizione, come capit\u00f2 in Francia alla parola \u201cuguaglianza\u201d, dopo quarant'anni di giacobinismo\u00bb.\nNonostante tutto Kropotkin era ancora ottimista ed invitava i lavoratori a creare una nuova Internazionale. Le sue parole per\u00f2 non influenzarono n\u00e9 gli eventi interni, n\u00e9 quelli esterni ed egli non pot\u00e9 far nulla neppure per gli anarchici che erano in prigione, in esilio o a combattere nell'esercito rivoluzionario ucraino di Nestor Makhno. La sua morte, avvenuta l'8 febbraio 1921, gli imped\u00ec di completare quella che considerava la sua opera pi\u00f9 importante, \"L'etica\". Il suo feretro attravers\u00f2 le strade di Mosca scortato da nere bandiere incise del motto \"Dove c'\u00e8 autorit\u00e0 non c'\u00e8 libert\u00e0\".\nIl pensiero.\nKropotkin, che svilupp\u00f2 le proprie idee all'apogeo del clima positivista e scientista dell'Ottocento, fu fortemente influenzato dal suo essere contemporaneamente scienziato e anarchico; per questo si leg\u00f2 fortemente al \"razionalismo illuministico\". In questo \"clima\" egli lanci\u00f2 la sua sfida intellettuale: dimostrare che l'anarchismo \u00e8 in perfetta sintonia con lo sviluppo e i metodi della scienza, che esso ha basi scientifiche indiscutibili e, soprattutto, dimostrare che la vita umana ed animale \u00e8 prevalentemente basata sulla cooperazione e la solidariet\u00e0, piuttosto che sulla lotta.\nIn questa maniera l'anarchico russo volle criticare sia le teorie del socialismo scientifico, in particolare quelle del metodo dialettico e del determinismo economico, sia le teorie dei discepoli del \"darwinismo sociale\", che giustificavano l'oppressione del forte sul debole. Gli elementi cardine del pensiero kropotkiniano sono: il determinismo scientifico, l'etica e l'anarco-comunismo.\nIl determinismo scientifico.\nPer Kropotkin l'anarchia \u00e8 un modo d'organizzazione sociale \u201cimposto\u201d dalla stessa natura ed \u00e8 quindi una verit\u00e0 scientifica: \"l'anarchia \u00e8 una concezione dell'universo, basata sulla interpretazione meccanica dei fenomeni, che abbraccia tutta la natura, non esclusa la vita della societ\u00e0\". Il suo metodo \u00e8 quello delle scienze naturali; secondo questo metodo ogni conclusione scientifica deve essere verificata. La tendenza kropotkiniana \u00e8 di fondare una filosofia sintetica che si estenda a tutti i fatti della natura, compresa la vita delle societ\u00e0 umane e i loro problemi economici, politici e morali\".\nPer Kropotkin in natura non esistono leggi prestabilite bens\u00ec fenomeni non determinati e l'armonia non pu\u00f2 non essere che la conseguenza di un lungo processo. Ugualmente la societ\u00e0 umana, che si regge sull'armonia spontanea, non pu\u00f2 che sfociare nell'\"Anarchia\", poich\u00e9 anche gli esseri umani tendono a respingere le forme cristallizzate.\nL'anarchia quindi si realizzerebbe come conseguenza deterministica, ovvero senza alcuna volont\u00e0 possibile. Quest'ultima, che determina la condotta degli individui e della societ\u00e0, secondo il determinismo, non sarebbe altro che un'illusione. Passato, presente e futuro non sarebbero altro che una sequenza di cause ed effetti di natura meccanica, secondo cui la volont\u00e0 non pu\u00f2 incidere in alcun modo. Tuttavia per Kropotkin il pensiero meccanicista non \u00e8 cos\u00ec \"rigido\": egli ritiene che i fini possono essere raggiunti solo attraverso l'adeguamento dei mezzi alla natura dei fini. In pratica i fini non sono dati, ovvero \u00e8 l'azione cosciente (prassi rivoluzionaria) dell'uomo che determina i fini.\nL'etica.\nSecondo Kropotkin, tre sono gli stadi dell'etica umana:\nIl mutuo soccorso, tradotto anche come \u00e8 presente in tutti gli animali con pochissime eccezioni. Solo le tigri, alcuni uccelli e alcuni pesci, afferma Kropotkin, non hanno istinti sociali e vivono isolati. Tutti gli altri per\u00f2 vivono in branchi e si aiutano a vicenda, perch\u00e9 questa \u00e8 l'arma migliore per sopravvivere; anzi, si tratta di una vera e propria legge della natura e di un fattore determinante dell'evoluzione. I pi\u00f9 atti o adatti, pertanto, non sono i pi\u00f9 forti fisicamente, n\u00e9 i pi\u00f9 scaltri, ma coloro che imparano ad unirsi in modo da sostenersi reciprocamente, tanto i forti quanto i deboli, per la prosperit\u00e0 della comunit\u00e0.\nKropotkin, rifacendosi soprattutto agli studi di Charles Darwin, nota che gli istinti sociali sono via via pi\u00f9 presenti man mano che una specie \u00e8 evoluta; cos\u00ec, le specie pi\u00f9 evolute di ogni classe animale, possiedono istinti sociali fortissimi. Questi istinti sono indubbiamente presenti anche in ogni uomo.\nLa giustizia deve essere intesa come \"uguaglianza\"; non vi \u00e8 alcuna giustizia senza equit\u00e0. Questo \u00e8 un passaggio successivo, che non deriva dagli istinti n\u00e9 dai sentimenti, ma dalla ragione. Anche la giustizia, afferma Kropotkin, \u00e8 presente in molti animali, particolarmente quelli pi\u00f9 evoluti. Parla ad esempio di uccelli che si dividono le scogliere, zona di caccia, in modo che nessuno abbia un territorio migliore o peggiore degli altri; quindi se il territorio di un uccello \u00e8 particolarmente buono per la caccia, sar\u00e0 meno esteso rispetto a quello di un uccello che ha un territorio peggiore. Nelle civilt\u00e0 primitive, poi, la giustizia intesa come equit\u00e0 era la norma. Lo deduce da studi effettuati di persona e da altri studiosi, in cui sono state analizzate le culture considerate pi\u00f9 \"primitive\". Ci\u00f2 non toglie che l'uomo ha sempre vissuto in societ\u00e0, come gli animali.\nLa morale \u00e8 qualcosa che nasce successivamente. Essa va addirittura oltre la giustizia e va intesa come abnegazione o sacrificio di se stessi per gli altri. \u00c8 ci\u00f2 che avviene quando un individuo rinuncia alla propria vita per salvarne un altro (si tratta naturalmente di un caso estremo). La morale, per\u00f2, non \u00e8 che un \"di pi\u00f9\", che non si pu\u00f2 chiedere ad una persona.\nTale distinzione non \u00e8 nuova. Era gi\u00e0 presente in Pierre Joseph Proudhon e in Jean-Marie Guyau, ma Kropotkin l'ha approfondita. Avrebbe voluto chiarire, nel secondo volume de \"L'Etica\", da quali processi psicologici nascano la giustizia e la morale nell'uomo, ma purtroppo di quel volume non abbiamo che poche bozze. Sappiamo per\u00f2 che intendeva fondare una nuova etica (la morale realistica, o morale anarchica) rifacendosi principalmente all'abbozzo di Guyau di una morale senza obbligazione n\u00e9 sanzione.\nL'anarco-comunismo.\nIl comunismo anarchico o comunismo libertario \u00e8 il \"\"comunismo senza governo, quello degli uomini liberi, \u00e8 la sintesi dei due scopi ai quali mira l'umanit\u00e0 attraverso i tempi: la libert\u00e0 economica e la libert\u00e0 politica\" ed \u00e8 anche il completamento dell'anarchia, ovvero l'uguaglianza che completa la libert\u00e0. \u00c8 quindi inoltre l'opposto dell'individualismo esattamente come il mutuo appoggio \u00e8 l'esatto contrario della lotta per l'esistenza.\nPer Kropotkin il comunismo \u00e8 l'unico sistema privo di contraddizioni sociali, poich\u00e9, secondo il principio \"da ognuno secondo le sue forze, ad ognuno secondo i suoi bisogni\"\", abolisce la schiavit\u00f9 del salario e la dipendenza dal bisogno, mediante la spontanea azione delle masse. , tuttavia la ritiene fondamentale in certe epoche, in quanto mezzo di accelerazione del processo evolutivo.\nIl comunismo kropotkiniano vuole abolire non solo la differenza tra lavoro manuale e lavoro intellettuale (come Bakunin e Marx) ma anche quella tra citt\u00e0 e campagna. Per il pensatore russo ogni individuo deve integrare il lavoro manuale con quello intellettuale (ci\u00f2 per evitare pericolose specializzazioni che possano creare privilegi); anche l'integrazione geografico-sociale della citt\u00e0 con la campagna sono due aspetti complementari perch\u00e9 mirano al superamento della divisione della societ\u00e0 in una scala gerarchica. Questi due aspetti, cos\u00ec integrati tra loro, costituiscono la struttura federalistica ed armonica del piano kropotkiniano, che comporta la fine di ogni dominio: abolizione delle classi, abolizione dello Stato e di ogni altra forma gerarchica socio-economica, decentramento e federalismo dal basso verso l'alto, abolizione della duplice divisione del lavoro, pratica immediata di comunismo libero e di mutuo appoggio.\nOpere scritte.\nLibri pubblicati in lingua italiana"}
{"id": "96517", "revid": "1349066", "url": "https://it.wikipedia.org/wiki?curid=96517", "title": "Domenico Piola", "text": "Biografia.\nFiglio del mercante tessile Paolo Battista, Domenico era fratello dei pittori Pellegro (1617 - 1640) e Giovanni Andrea. Suoi zii paterni erano Giovanni Gregorio e Pier Francesco, anch'essi pittori.\nInizialmente fu apprendista nella bottega del fratello Pellegro, e alla morte di quest'ultimo si trasfer\u00ec nella bottega di Giovanni Domenico Cappellino. Nel 1643 fu a Roma, probabilmente per studiare i maestri del passato.\nStrinse amicizia con il maggiore artista genovese dell'epoca, Valerio Castello, del quale sarebbe divenuto successore nel campo delle grandi imprese decorative a Genova. Fra le sue prime importanti commissioni vi furono: nel 1647 il \"Martirio e gloria di san Giacomo\" per l\u2019oratorio di San Giacomo della Marina a Genova, l\"Ultima Cena\" (Albenga, Museo diocesano) e il celebre \"Carro del Sole\" (Genova, Musei di strada Nuova, Palazzo Rosso), dove \u00e8 evidente l'ispirazione all'emiliano Giulio Cesare Procaccini.\nAgli anni cinquanta del Seicento risalgono la decorazione della cappella del Crocifisso nella chiesa di San Domenico, la \"Nativit\u00e0\" per la chiesa di San Francesco a Recco, la \"Madonna e san Simone Stock\" della chiesa di Nostra Signora del Carmine a Genova dipinta in occasione della peste del 1657. Come frescante realizz\u00f2 nella volta della chiesa di Santa Marta l\"Adorazione dei pastori\" e nella villa di Giovanni Battista Balbi allo Zerbino, i soffitti di quattro salotti a tema mitologico. \nSposatosi con Maddalena Virzi, ebbe da lei 8 figli, Anton Maria, Paolo Gerolamo, Giovanni Battista, che seguirono le orme paterne, Andrea, divenuto religioso, e altre tre figlie, di cui Margherita spos\u00f2 il pittore Gregorio De Ferrari, e un'altra una spos\u00f2 lo scultore Anton Domenico Parodi.\nImpegnato con Valerio Castello nella vasta decorazione delle sale di palazzo Balbi Senarega, all'improvvisa morte di quest'ultimo (1659) ne eredit\u00f2 i cantieri, divenendo titolare della pi\u00f9 affermata botega pittorica a Genova e il maggior interprete delle grandi imprese decorative genovesi della seconda met\u00e0 del XVII secolo; i Doria, gli Spinola, i Balbi e tutte le importanti famiglie della citt\u00e0 si rivolgevano alla sua bottega per ornare i loro palazzi con le storie di eroi classici, di imperatori antichi, e allegorie mistiche per celebrare le virt\u00f9 dei committenti, e per le maggiori commissioni religiose delle chiese e dei conventi della citt\u00e0. In collaborazione con Paolo Brozzi, quadraturista bolognese affrescatore esperto nella realizzazione di finte architetture, con cui aveva gi\u00e0 collaborato nella \"Sala di Apollo\" per Francesco Maria Balbi, decor\u00f2 il salone principale del Palazzo di Pantaleo Spinola con \"L'offerta a Giove delle chiavi del tempio di Giano,\" e nel 1666, inizi\u00f2 la decorazione della Chiesa dei Santi Gerolamo e Francesco Saverio del collegio dei Gesuiti a Genova. Per il principe Giovanni Andrea Doria esegu\u00ec tre dipinti raffiguranti l\"Allegoria per il matrimonio Doria-Pamphilj\" (Genova, palazzo del Principe), per i protettori del Banco di San Giorgio la pala con la \"Madonna Regina di Genova con Ges\u00f9 Bambino e san Giorgio\" per il banco stesso. \nNel 1672 tenne a battesimo il figlio dello scultore Filippo Parodi, Domenico, con i quali avrebbe in seguito collaborato per numerose opere scultoree e pittoriche. Il suo laboratorio, detta \"Casa Piola\", in salita San Leonardo, divenne la bottega artistica pi\u00f9 importante della citt\u00e0. \nNumerosi furono i frontespizi di opere prestigiose da lui disegnati per l'incisione: il testo di Soprani, \"La vite de\u2019 pittori, scoltori et architetti genovesi, l\u2019Historia dell\u2019augusta citt\u00e0 di Torino\" di Tesauro, la \"Vita mirabile o sia variet\u00e0 de successi spirituali osservate nella vita della B. Caterina\", ecc.\nPer Giovanni Francesco Brignole-Sale \u00e8 autore della decorazione delle volte delle sale del piano nobile di Palazzo Rosso con Gregorio de Ferrari: sono di sua mano i salotti dell\"Autunno\" e dell\"Inverno\". Nel Palazzo di Gio Battista Centurione dipinge l\u2019affresco con \"Bacco e Arianna.\"\nNel 1690 \u00e8 autore della decorazione a fresco che ricopre interamente l'interno della Chiesa di san Luca, parrocchia gentilizia delle famiglie Spinola e Grimaldi, in collaborazione con il quadriturista Anton Maria Haffner: l\"Incoronazione della Vergine\" (Cupola), le \"Storie di S.Luca\" (Coro). Qui dipinge anche la statua lignea del \"Cristo Deposto\" di Filippo Parodi. \nSecondo il Ratti, Domenico Piola mor\u00ec l'8 aprile 1703 mor\u00ec mentre stava lavorando alla pala raffigurante \"San Luigi Gonzaga in adorazione\" \"dell\u2019ostia\" per la chiesa dei Ss. Gerolamo e Francesco Saverio e fu sepolto nella tomba di famiglia entro la chiesa di S. Andrea. \nCollaborarono col Piola il cognato Stefano Camogli, i figli Paolo Gerolamo e Anton Maria, il genero Gregorio De Ferrari e i quadraturisti e stuccatori bolognesi Enrico e Antonio Haffner."}
{"id": "96518", "revid": "1305772", "url": "https://it.wikipedia.org/wiki?curid=96518", "title": "Indiana Jones and the Fate of Atlantis", "text": "Indiana Jones and the Fate of Atlantis \u00e8 un videogioco di genere avventura grafica pubblicato nel 1992 dalla LucasArts per diversi computer. A differenza del precedente \"\", non \u00e8 basato sulla trama di uno dei film di Indiana Jones, bens\u00ec su una storia originale appositamente creata per esso. Particolarit\u00e0 del gioco \u00e8, ad un certo punto, la possibilit\u00e0 di affrontare l'avventura in tre modi diversi.\n\"Fate of Atlantis\" ottenne un notevole successo di critica.\nIl progetto \u00e8 stato sceneggiato e ideato da Hal Barwood (\"Sugarland Express\", \"Il drago del lago di fuoco\" e coautore di \"Incontri ravvicinati del terzo tipo\"), insieme a Noah Falstein; le musiche sono del trio Michael Land, Clint Bajakian, e Peter McConnell, basate sulle partiture di John Williams.\nIl gioco era disponibile su floppy disk (ben 11 per Amiga) e, nelle versioni DOS e Mac, per CD-Rom; quest'ultimo \u00e8 dotato di parlato digitalizzato.\nDal 2009 \u00e8 stato distribuito da Steam anche per Windows e macOS, nonch\u00e9 da GOG.com, quest'ultima versione basata su ScummVM e disponibile anche per Linux. Il gioco \u00e8 stato inoltre inserito come extra sbloccabile in \"Indiana Jones e il bastone dei re\".\nTrama.\nIl gioco \u00e8 ambientato nel 1939, alla vigilia della seconda guerra mondiale.\nIl professor Indiana Jones e il suo amico Marcus Brody stanno cercando una strana statuetta all'interno del museo del Barnett College per conto di un certo signor Smith, possessore di una chiave che potrebbe aprire l'artefatto. Quando la statuetta viene aperta, al suo interno i tre scoprono la presenza di una piccola perla di metallo. Smith, puntando una pistola a Indy e Marcus, scappa dal College con la statuetta e il suo contenuto.\nGrazie ad alcuni documenti lasciati alle spalle, si scopre che il signor Smith \u00e8 in realt\u00e0 Klaus Kerner, un agente del Terzo Reich interessato ad alcuni scavi svoltisi alcuni anni prima in Islanda. \u00c8 stato l\u00ec che Indy, assieme alla collega Sophia Hapgood, ha portato alla luce la statuetta appena rubata. Il prossimo obiettivo di Kerner \u00e8 proprio Sophia, un'ex-archeologa ora diventata una preveggente interessata al mito di Atlantide e che afferma di essere in contatto spirituale con Nur-ab-sal, il supposto dio e re atlantideo.\nIndy si reca a New York per proteggere Sophia, impegnata in un seminario su Atlantide. I due scoprono che tutti i manufatti della spedizione islandese posseduti da Sophia sono stati rubati, tranne una misteriosa collana che la donna porta sempre con s\u00e9. Ormai \u00e8 chiaro che cosa stanno cercando i nazisti: il potere di Atlantide. Infatti, la perlina contenuta nella statua si rivela presto essere oricalco, un metallo leggendario pi\u00f9 potente dell'uranio ma senza avere alcun decadimento radioattivo. Solo con l'aiuto di Sophia, e della sua vasta conoscenza in materia del continente sommerso, Indy avr\u00e0 la possibilit\u00e0 di trovare Atlantide prima dei tedeschi.\nL'unico modo per raggiungere la citt\u00e0 perduta \u00e8 un dialogo perduto di Platone, l'\"Ermocrate\", nel quale il filosofo greco descriverebbe Atlantide in maniera ancora pi\u00f9 approfondita rispetto ai suoi scritti precedenti. Indy e Sophia si dirigono in Islanda, dove il loro vecchio scavo archeologico \u00e8 ora gestito dal dottor Bjorn Heimdall. Questi afferma che sono due gli esperti cui i protagonisti possono rivolgersi per trovare il dialogo perduto: un archeologo in Guatemala e un anziano signore che vive nelle Azzorre.\nNella giungla guatemalteca, i due protagonisti si recano presso le rovine dell'antico tempio di Tikal, dove incontrano il dottor Charles Sternhart, che afferma di aver tradotto \"Ermocrate\" in inglese, ma si rifiuta di rivelare altre informazioni. All'interno del tempio, Indy scopre una tomba atlantidea nascosta, nella quale si trova anche un misterioso disco di pietra. Sternhart identifica il disco come la \"Pietra del Mondo\", ma scappa immediatamente in un passaggio segreto, portando il manufatto con s\u00e9.\nNelle Azzorre, Philip Costa, dopo alcune trattative commerciali, rivela a Indy e Sophia che una copia dell'\"Ermocrate\" dovrebbe trovarsi nella biblioteca del Barnett College, l'universit\u00e0 dove Indy insegna. Nel dialogo, finalmente ritrovato, Indy scopre che per accedere ad Atlantide sono necessari tre dischi di pietra: la Pietra del Sole, la Pietra della Luna, e la Pietra del Mondo. Sophia conosce qualcuno che potrebbe essere in possesso della Pietra del Sole, ma non si ricorda se si tratta di Alain Trottier, a Monte Carlo o di Omar Al Jabbar, ad Algeri.\nA questo punto la trama del gioco si differenzia a seconda delle scelte del giocatore.\nPercorso \"ingegno\".\nIndy si reca a Montecarlo per incontrare il professor Trottier, che, dopo una veloce interrogazione sul dialogo perduto, dar\u00e0 al protagonista il suo biglietto da visita.\nArrivato ad Algeri, Indiana Jones mostra il biglietto da visita a Paul, servo di Omar Al-Jabbar, e lo pedina sino alla casa del mercante in collaborazione coi nazisti, dove trover\u00e0 la mappa di uno scavo tedesco abbandonato (ma solo dopo averlo chiuso nel proprio stanzino).\nDopo aver visitato lo scavo, Indy scopre che i tedeschi hanno intenzione di rapire Trottier; ritorna a Montecarlo al momento giusto per salvare il professore dal rapimento con successivo inseguimento automobilistico. Trottier, in precedenza dubbioso, ringrazier\u00e0 il protagonista, indicandogli il punto dove ha lanciato la Pietra del Sole.\nSu indicazione del professore, Indy viaggia sino a Thera (la \"Colonia Minore\" di Atlantide), dove scopre che Sophia \u00e8 stata rapita. Riuscendo a fabbricare un pallone aerostatico, lascer\u00e0 l'isola atterrando (ed introducendosi in incognito) su un sommergibile nazista che si sta dirigendo a Creta, indicata come la \"Colonia Maggiore\".\nArrivato al Palazzo di Cnosso dopo aver recuperato dall'U-Boat la Pietra della Luna ed essersi proiettato in seguito ad alcuni stratagemmi sulla spiaggia con il lanciasiluri, Indy ordiner\u00e0 le due pietre secondo il Dialogo e si introdurr\u00e0 all'interno del primo labirinto.\nIndy ritrova la Pietra del Mondo accanto al cadavere di Sternhart. Con quest'ultima, insieme alla Pietra del Sole e quella della Luna, l'archeologo giunger\u00e0 nella \"vera\" Atlantide.\nPercorso \"squadra\".\nIndy e Sophia vanno inizialmente ad Algeri, dove sottrarranno al mercato di Omar una maschera. Recatisi a Montecarlo, i due riusciranno a recuperare da Trottier la Pietra del Sole (in due modi: spaventando Indy lo studioso travestendosi da fantasma, con l'ausilio della maschera presa da Al-Jabbar; oppure rispondendo esattamente Sophia alle domande poste dal professore). Tornati nuovamente ad Algeri, Indiana e Sophia avranno da Omar (in questo \"percorso\" non pi\u00f9 collaborazionista coi nazisti e pi\u00f9 disponibile rispetto al precedente) una mappa e dei cammelli, che per\u00f2 moriranno presto, costringendo i due avventurieri a tornare in citt\u00e0. Dopo vari scambi con i commercianti del mercato algerino (nonch\u00e9 una prova di sopravvivenza al cospetto di un lanciatore di coltelli), riusciranno a reperire un biglietto per un giro su un pallone aerostatico. Grazie ad esso i due arriveranno nel solito scavo nazista abbandonato, in cui rinverranno un camioncino (ancora senza spinterogeno) e un'indicazione di Creta. Sistemato il veicolo, i due si recano nella capitale, dove prenderanno una nave per l'isola greca.\nAl palazzo di Cnosso, i due troveranno la Pietra della Luna (per mezzo di un teodolite), potendo cos\u00ec accedere al primo labirinto.\nDopo aver recuperato la Pietra del Mondo (sempre vicina al cadavere di Sternhart), Sophia sar\u00e0 rapita ed Indy rimarr\u00e0 rinchiuso nei cunicoli.\nJones uscir\u00e0 comunque dal labirinto e si imbarcher\u00e0 sul sommergibile che piloter\u00e0 per entrare ad Atlantide.\nPercorso \"azione\".\nA Montecarlo, Indy ricever\u00e0 il biglietto da visita da Trottier. Una volta giunto ad Algeri, lo mostrer\u00e0 a Paul, il servo di Omar. Seguito fino a casa di Al-Jabbar, Indy dovr\u00e0 affrontare l\u00ec un soldato nazista e, grazie alle (poche) informazioni del mercante, giunger\u00e0 allo scavo, dove Jones incontrer\u00e0 un soldato armato, ma ritrover\u00e0 la Pietra del Sole e le indicazioni su Creta.\nL'archeologo, tramite una mongolfiera lasciata nei pressi dello scavo, si reca a Cnosso. Al palazzo, rinverr\u00e0 sempre con il teodolite la Pietra della Luna ed entrer\u00e0 nel primo labirinto, dove libera Sophia (rapita nel frattempo da Kerner e i suoi e imprigionata in fondo ad un fosso) dopo vari scontri corpo a corpo, evitabili e non, con i tedeschi. In fondo al labirinto, un nuovo indizio porter\u00e0 i protagonisti a Thera.\nA Santorini, Indy affitter\u00e0 una nave e, illustrate le coordinate al capitano, cercher\u00e0, sommergendosi con un'antiquata tenuta da palombaro, l'entrata secondaria di Atlantide.\nKerner per\u00f2, con la collaborazione del navigatore, rapir\u00e0 nuovamente Sophia e taglier\u00e0 il tubo dell'aria di Indiana Jones, che avr\u00e0 tre minuti per trovare l'entrata del nuovo labirinto.\nAtlantide.\nI tre percorsi precedentemente illustrati convergono tutti all'entrata del nuovo labirinto. Sophia sar\u00e0 rapita dai nazisti e Indy ne scoprir\u00e0 la prigione, sorvegliata da una guardia, che eliminer\u00e0 attivando una statua meccanica (oppure, successivamente, a pugni), ma non potr\u00e0 ancora liberare la collega.\nDopo aver visitato, oltrepassando grandi fiumi di lava, l'anello interno e il cuore di Atlantide e aver fatto il pieno di orichalcum (risolvendo decine di enigmi), Indy ha la possibilit\u00e0 di salvare Sophia, che porter\u00e0 con s\u00e9 al centro della citt\u00e0 scomparsa.\nSophia, in questo caso, comincer\u00e0 ad essere posseduta da Nur-ab-sal, il cui spirito risiede nella collana della ragazza. Indiana Jones pu\u00f2 eliminare Nur-ab-sal, sottraendo la collana con una scatoletta d'oro trovata nel primo labirinto di Creta, e attivare poi la macchina che trasformerebbe gli uomini in d\u00e8i.\nA questo punto arriveranno i nazisti, comandati da Kerner e dal dottor Ubermann. Indy, dopo un lungo dialogo, convincer\u00e0 i due a salire sulla macchina, che li uccider\u00e0 rapidamente. Atlantide viene distrutta dalla forza scaturita dal manufatto, ma Indiana e Sophia si salvano scappando dai meandri e fuggendo con l'U-Boot.\nIl gioco prevede altri due finali, per quanto siano negativi: \u00e8 possibile ignorare Sophia non salvandola dalla possessione diabolica di Nur-ab-sal (lasciandola nella cella della prigione o in balia dello spirito; sar\u00e0 cos\u00ec lei a provare inutilmente di utilizzare il macchinario, morendo nel tentativo e costringendo Indy a mettersi in salvo da solo), oppure Indy viene costretto o convinto da Ubermann a salire sulla macchina, provocando la morte dell'archeologo e la distruzione di Atlantide, dalla quale non si salver\u00e0 nemmeno Sophia.\nModalit\u00e0 di gioco.\nIl gioco \u00e8 una tipica avventura punta e clicca basata sul motore SCUMM e il sistema audio iMUSE, con alcuni elementi d'azione. Usc\u00ec anche in italiano, con un livello di qualit\u00e0 della traduzione molto buono.\nIl giocatore controlla Indiana Jones e le sue possibili azioni sono rappresentate da nove etichette di testo cliccabili, mentre l'inventario degli oggetti \u00e8 realizzato tramite icone.\nLe sequenze d'azione comprendono dei semplici picchiaduro uno contro uno a pugni e delle scene di guida, dove Indiana controlla vari tipi di veicoli.\nVerso la met\u00e0 del gioco, \u00e8 possibile scegliere fra tre modalit\u00e0 di risoluzione dell'avventura:\nTutte e tre le modalit\u00e0 hanno in comune alcune ambientazioni e si concludono nello stesso modo, ossia con l'ingresso nella vera Atlantide.\nAltra caratteristica del gioco \u00e8 la verifica del punteggio, a seconda degli enigmi e dei percorsi scelti: in base alle partite salvate \u00e8 presente un punteggio \"globale\", che pu\u00f2 contemplare un massimo di 1000 punti nel caso in cui venga risolta la totalit\u00e0 dei problemi mostratisi in tutti i percorsi e nelle pi\u00f9 soluzioni previste. Un punteggio \"attuale\", invece, si riferisce alle azioni poste in essere dal giocatore nel corso di una determinata partita.\nAltre opere.\nLo stesso anno usc\u00ec \"\", un videogioco basato sulla medesima trama, ma completamente differente come stile e genere, per DOS, Amiga, Atari ST e per i principali sistemi a 8 bit (Amstrad CPC, Commodore 64, ZX Spectrum).\nCome seguito di \"Fate of Atlantis\" era previsto \"Indiana Jones and the Iron Phoenix\", altra avventura grafica basata su SCUMM e incentrata sulla ricerca della pietra filosofale nell'immediato dopoguerra, ma venne annullato.\nIl 1\u00ba giugno 1992 \u00e8 stata pubblicata da parte della Dark Horse Comics una miniserie a fumetti in due numeri (pubblicata dalla Granata Press nel 1993 in Italia), con una trama dotata di alcune differenze rispetto a quella del videogioco.\nLa Dark Horse Comics pubblic\u00f2 anche un fumetto sul seguito annullato \"Indiana Jones and the Iron Phoenix\".\nProduzione.\nLa mitologia del gioco \u00e8 stata ricavata interamente da fonti letterarie su Atlantide. Esse sono, come indicato nello stesso manuale del gioco:"}
{"id": "96524", "revid": "599013", "url": "https://it.wikipedia.org/wiki?curid=96524", "title": "Danilo Di Luca", "text": "Professionista dal 1999 al 2013, soprannominato \"il Killer di Spoltore\", \u00e8 stato vincitore di importanti classiche quali Freccia Vallone, Amstel Gold Race, Liegi-Bastogne-Liegi e Giro di Lombardia, ed ha saputo imporsi anche in grandi corse a tappe vincendo il Giro d'Italia 2007, distinguendosi dunque come corridore completo.\nCarriera.\nI primi anni.\nCorridore tenace e combattivo, con doti da scattista veloce e buon scalatore, nel 1984 disput\u00f2 la sua prima corsa ciclistica a Picciano, vincendola. Nel 1997, da dilettante, si aggiudic\u00f2 la classifica generale Giro d'Italia Under-23; nella stessa stagione vinse anche il titolo nazionale degli Under-23, il Giro della Regione Friuli Venezia Giulia e la medaglia di bronzo tra gli Under-23 al campionato mondiale di Valkenburg dietro ai connazionali Ivan Basso e Rinaldo Nocentini.\nNel 1999 pass\u00f2 dalla categoria dilettanti al professionismo con il team Cantina Tollo-Alexia Alluminio. Ottenne la prima vittoria tra i \"pro\" proprio nel 1999, in una tappa del Giro d'Abruzzo. Nel 2000 si aggiudic\u00f2 in volata la quinta tappa del Giro d'Italia, con arrivo a Peschici. L'anno dopo si impose nuovamente in una frazione del Giro d'Italia, con arrivo in salita al Santuario di Montevergine di Mercogliano; concluse quindi l'annata 2001 conquistando la vittoria del Giro di Lombardia, il \"mondiale d'autunno\", davanti a Giuliano Figueras.\nNel 2005 vinse la prima edizione dell'UCI ProTour, classifica che premiava il miglior corridore nel complessivo di piazzamenti tra classiche e corse a tappe durante tutto l'arco della stagione. La maggior parte dei punti li incamer\u00f2 tra aprile e maggio con i successi alla Vuelta al Pa\u00eds Vasco, all'Amstel Gold Race e alla Freccia Vallone, a cui fecero seguito i risultati al Giro d'Italia, un quarto posto finale e due vittorie di tappa.\nNel 2006 programm\u00f2 il suo primo vero tentativo di conquista del Giro d'Italia; venne per\u00f2 respinto fin dalle prime tappe di montagna e concluse la corsa al ventitreesimo posto. Tent\u00f2, vanamente, di rifarsi al Tour de France dove, fin dalle prime tappe, soffr\u00ec di una fastidiosa infiammazione al soprasella che lo costrinse al ritiro.\n2007-2008: la vittoria al Giro e la prima squalifica.\nNel 2007 visse la sua primavera migliore. Inizi\u00f2 con il successo alla Milano-Torino ed una tappa alla Settimana Internazionale di Coppi e Bartali. Si scaten\u00f2 nelle classiche delle Ardenne, con la vittoria nella Liegi-Bastogne-Liegi e i podi all'Amstel Gold Race e alla Freccia Vallone. Infine conquist\u00f2 il 90\u00ba Giro d'Italia, con due successi di tappa, dieci anni dopo aver vinto il Giro Under-23, diventando in tal modo il primo abruzzese e il corridore italiano pi\u00f9 meridionale a portare a casa la maglia rosa. Il 16 ottobre 2007 il giudice di ultima istanza per l'inchiesta Oil for Drugs lo condann\u00f2 a tre mesi di squalifica per la frequentazione del dr. Santuccione, medico squalificato che era medico di base e amico fin da ragazzo dell'abruzzese. \nDi Luca non pot\u00e9 pertanto correre il Giro di Lombardia. Inoltre, in seguito al deferimento precedente, non pot\u00e9 disputare il campionato del mondo di Stoccarda. In conseguenza della condanna, venne squalificato dalla classifica dell'UCI ProTour.\nAll'inizio della stagione 2008 Di Luca si trasfer\u00ec tra le file del team LPR Brakes-Farnese Vini. Il 27 febbraio la Procura Antidoping del CONI, a causa dell'esito \u00abatipico\u00bb dell'esame antidoping effettuato subito dopo la diciassettesima tappa del Giro d'Italia 2007 (da Lienz a Monte Zoncolan), chiese a suo carico una squalifica di due anni: dopo l'esclusione della LPR sia dalla Freccia Vallone che dalla Liegi-Bastogne-Liegi, circostanza che precluse al corridore la difesa del titolo, in aprile venne assolto dalle accuse di doping. \nIn stagione l'abruzzese non riusc\u00ec a ripetere il successo al Giro d'Italia: concluse infatti la corsa in ottava posizione, dopo essere arrivato a pochi secondi dalla conquista della maglia sul traguardo del Monte Pora nella diciannovesima frazione. A fine giugno rinnov\u00f2 fino al 2011 la sua collaborazione con la squadra di Bordonali.\n2009-2010: il secondo posto al Giro e la seconda squalifica.\nNel 2009 partecip\u00f2 al Giro d'Italia del centenario con ambizioni di vittoria. Vinse la quarta tappa con arrivo a San Martino di Castrozza e al termine della quinta tappa indoss\u00f2 la maglia rosa; si aggiudic\u00f2 poi in solitaria la decima tappa, la frazione pi\u00f9 lunga del Giro, da Cuneo a Pinerolo, staccando i rivali. Perse per\u00f2 la maglia al termine della dodicesima tappa, una cronometro di 61 chilometri, in favore di Denis Men'\u0161ov. Concluse il Giro al secondo posto nella generale, dietro a Men'\u0161ov, vincendo comunque la maglia ciclamino della classifica a punti.\nIl 22 luglio 2009 venne ufficializzata, in attesa delle controanalisi, la sua positivit\u00e0 al CERA al Giro d'Italia 2009 in due diversi controlli: il 20 maggio dopo la tappa di Arenzano ed il 28 maggio dopo quella di Benevento. L'8 agosto seguente anche le controanalisi confermano la positivit\u00e0 di Di Luca. Gi\u00e0 sospeso dall'UCI, in agosto venne licenziato dalla LPR Brakes-Farnese Vini. Il 1\u00ba febbraio 2010 viene squalificato per due anni dal Tribunale Nazionale Antidoping del CONI e multato per la somma di 280\u00a0000 euro, cui si aggiungono le spese per analisi e controanalisi del campione di sangue (2040\u00a0euro). La squalifica sarebbe dovuta terminare il 21 luglio 2011, tuttavia, vista la collaborazione nelle indagini antidoping con la Procura di Padova, il Tribunale Nazionale Antidoping del CONI gli concede uno sconto nella pena di nove mesi e sette giorni, permettendogli di tornare a correre gi\u00e0 nell'ottobre del 2010.\n2011-2013: il rientro e la squalifica a vita.\nScontata la squalifica, per la stagione 2011 viene messo sotto contratto da Andrei Tchmil nella Katusha. In questa squadra Di Luca non percepisce nessuno stipendio, ma solo premi legati alle prestazioni. Non ottiene per\u00f2 vittorie. Nel 2012 passa all'Acqua &amp; Sapone. In stagione coglie due successi, vincendo una tappa al Giro d'Austria e il Gran Premio Nobili Rubinetterie, oltre a numerosi piazzamenti, tra cui spicca il secondo posto nella prova in linea Elite dei campionati italiani.\nNell'aprile del 2013, a pochi giorni dall'inizio del Giro d'Italia, firma un contratto con la Vini Fantini-Selle Italia, la squadra di Luca Scinto. Il 24 maggio viene annunciata una nuova positivit\u00e0 all'EPO, riscontrata in un controllo a sorpresa il 29 aprile.\nIl 5 dicembre 2013 il Tribunale Nazionale Antidoping di Roma, vista la sua recidivit\u00e0, ha deciso di sanzionarlo con una squalifica a vita. Il corridore abruzzese \u00e8 il primo ciclista italiano a subire questo tipo di squalifica.\nDopo la fine dell'attivit\u00e0 agonistica.\nDopo la fine dell'attivit\u00e0 agonistica \u00e8 divenuto produttore di biciclete, anche elettriche.\nNel 2016 ha pubblicato il libro \"Bestie da vittoria\" in cui ha raccontato la sua vita sportiva."}
{"id": "96525", "revid": "125244778", "url": "https://it.wikipedia.org/wiki?curid=96525", "title": "Wolverine", "text": "Wolverine, il cui vero nome \u00e8 James \"Logan\" Howlett, \u00e8 un personaggio immaginario dei fumetti creato da Len Wein e dal disegnatore Herb Trimpe con la collaborazione di John Romita Sr., pubblicato dalla Marvel Comics. La sua prima apparizione \u00e8 in \"The Incredible Hulk\" (vol. 1) n. 180 (ottobre 1974) in un breve \"cameo\", ma il vero e proprio esordio \u00e8 stato il mese successivo sul n. 181 della stessa serie.\nIl sito web IGN ha inserito Wolverine alla quarta posizione nella classifica dei cento maggiori eroi della storia dei fumetti.\nCaratteristiche.\nWolverine \u00e8 un mutante, cio\u00e8 un essere umano con un DNA diverso dagli altri, pi\u00f9 precisamente contraddistinto dal gene X che gli conferisce un fattore di guarigione, ossia la capacit\u00e0 di guarire istantaneamente dalle ferite o rigenerare i tessuti e persino gli arti perduti.\n\u00c8 inoltre provvisto di tratti animali, ovvero sensi ipersviluppati, forza e agilit\u00e0 e artigli ossei che estroflette dalle nocche delle sue mani. Dopo l'avvio del progetto Arma X, scheletro e artigli sono stati rivestiti dall'indistruttibile metallo denominato adamantio, attraverso una misteriosa e dolorosa procedura.\nLogan \u00e8 spesso presente nel gruppo di supereroi mutanti X-Men, nel quale figura tra i suoi membri principali, tuttavia vanta un passato di mercenario e rimane spesso coinvolto nelle situazioni pi\u00f9 disparate. Si presenta come un uomo molto schivo e diffidente verso il prossimo, dai modi rozzi e un atteggiamento brusco nei confronti delle persone che viene spesso frainteso e porta Logan a finire non di rado coinvolto in risse o in situazioni peggiori. \u00c8 chiaro come l'essere apprezzato dagli altri sia l'ultimo dei suoi problemi ma, contemporaneamente, questo non corrisponde ad un desiderio, volontario o meno, di essere odiato. Logan, in breve, ritiene che il mondo sia un posto pericoloso e ingiusto, dal quale, per difendersi, \u00e8 necessario non mostrare debolezze, quindi agisce per insegnare anche agli altri questa triste realt\u00e0. Molti suoi compagni, dopo un'iniziale insofferenza per questo suo atteggiamento, sono gradualmente diventati suoi amici, tanto che spesso Logan ha agito come un mentore per i membri pi\u00f9 giovani del gruppo, in particolare Kitty Pride e Jubilee.\nInoltre si presenta come un uomo di bassa statura, di appena di altezza, ma dalla corporatura tarchiata e villosa. Ha una carnagione olivastra, capelli neri di media lunghezza e occhi solitamente azzurri, talvolta raffigurati di colore marrone a seconda dei disegnatori. \u00c8 un assiduo fumatore di sigari.\nStoria editoriale.\nDopo l'esordio sulla serie dedicata a Hulk, \"Incredible Hulk\" (vol. 2) n. 180, il personaggio si unisce agli X-Men in \"Giant-Sized X-Men\" n. 1 (1975), un tentativo di dare nuova linfa vitale alla serie \"Uncanny X-Men\", che allora pubblicava solo ristampe da alcuni anni. Il successo del numero consente di ricominciare a pubblicare storie inedite dal n. 94 (agosto 1975) e la serie si avvier\u00e0 a essere uno dei maggiori successi della Marvel.\nNel 1982 il personaggio \u00e8 protagonista di una miniserie di quattro numeri, \"Wolverine\" (vol. 1) alla quale seguir\u00e0 nel 1988 una prima serie regolare mensile, \"Wolverine\" (vol. 2) edita fino al 2003 quando viene sostituita da una nuova serie omonima, \"Wolverine\" (vol. 3), che verr\u00e0 edita fino al 2009; nel 2010 esordisce \"Wolverine\" (vol. 4), edita fino al 2012, quando in occasione del numero 300 la testata riprende la numerazione originale fino al numero 317; nel 2013 la serie viene interrotta sostituita dalla quinta, \"Wolverine\" (vol. 5), edita fino al 2014 quando, all'interno del progetto di rilancio editoriale All New Marvel NOW! esordisce la sesta, \"Wolverine\" (vol. 6). L'ultima serie dedicata al personaggio \u00e8 la miniserie \"Death of Wolverine\" del 2014 che narra la storia finale del personaggio e alla quale seguiranno altre miniserie e numeri unici che descrivono e sviluppano i retroscena a seguito della morte del personaggio come \"Wolverines.\"\nInoltre il personaggio \u00e8 stato protagonista o comprimario di molte altre miniserie e numeri unici come \"Wolverine: The Origin\", \"Wolverine Weapon X\", \"Wolverine Origins\", \"Wolverine First Class\", \"Astonishing X-Men\", \"X-Force\" (vol. 3), \"Uncanny X-Men First Class\", \"X-Men Forever\" (vol. 2), \"Wolverine and the X-Men\" (vol. 1) nel 2011, \"Savage Wolverine\" nel 2013 e \"Wolverine and the X-Men\" (vol. 2) nel 2014. Dal 2005 le avventure di Wolverine in collaborazione con i Nuovi Vendicatori sono pubblicate anche nella serie \"New Avengers\".\nDopo la morte del personaggio, all'interno della linea All New All Different Marvel, \u00e8 esordita una nuova serie, \"All-New Wolverine\" (vol. 1), incentrata su un nuovo personaggio, Laura Kinney, meglio nota come X-23 e figlia di Wolverine.\nIl personaggio torner\u00e0 in vita nella serie \"The Return of Wolverine\" resuscitato da una mutante chiamata Persefone al fine di distruggere la razza umana. Ritrovato il suo potere rigenerativo con la resurrezione Wolverine si liberer\u00e0 del controllo mentale esercitato da Persefone su coloro che richiamava alla vita.\nBiografia del personaggio.\nOrigini.\nWolverine, che all'anagrafe si chiama \"James Howlett\", nasce verso la fine del XIX secolo nella provincia canadese di Alberta, figlio secondogenito degli aristocratici John Howlett e Elizabeth Hudson. Tuttavia assomiglia molto all'infido giardiniere della tenuta, Thomas Logan, il che lascia presupporre dubbi sulla paternit\u00e0 di James. Il fratello maggiore, John Jr., muore ancora bambino a causa di una malattia sconosciuta e questo porter\u00e0 la madre alla pazzia e al ricovero per alcuni anni in manicomio. La donna riporta inoltre delle lunghe e profonde cicatrici sulla schiena, che si \u00e8 procurata in circostanze misteriose.\nJames trascorre la sua infanzia costretto in casa a causa del suo corpo debole vessato da malori e allergie, con la sporadica compagnia del padre e del burbero nonno, evitando la madre, che sovente ha violenti attacchi di panico. I suoi soli amici sono Rose, sua coetanea che lavora come domestica presso la tenuta, e Dog Logan, figlio del giardiniere, che nutre una profonda invidia verso l'ereditiere. In principio il trio va d'accordo, ma crescendo Dog inizia a nutrire odio verso James e la sua famiglia e lo prende spesso di mira. Il culmine \u00e8 l'uccisione del cane di James, Callie, da parte di Dog, che porta gli Howlett a licenziare il ragazzo e suo padre. I due tuttavia si vendicano organizzando un'incursione a mano armata nella villa, con l'intenzione di derubare la famiglia e fuggire con Lady Howlett. Lord Howlett viene ucciso da Dog sotto gli occhi di James, che per la prima volta sfodera i suoi artigli, sfregia Dog e uccide Thomas. Sconvolta, Lady Howlett caccia il figlio, dopodich\u00e9 si suicida.\nA seguito dell'assalto alla villa, James subisce uno shock che gli provoca un'amnesia. Si convince di aver ucciso lui stesso suo padre e non ricorda pi\u00f9 il proprio nome. Con l'aiuto di suo nonno egli fugge insieme a Rose, che si rivolge a lui chiamandolo \"Logan\", che rimarr\u00e0 il suo nome attuale. I due si trasferiscono nella Columbia Britannica, dove Logan trova un impiego come minatore. L'uomo viene notato dal suo capo, Smitty, che lo prende in simpatia e lo protegge dalle angherie del cuoco Malone, e decide di promuoverlo ad artificiere. In questo periodo Logan sviluppa la sua fama di uomo duro e scopre di avere molte affinit\u00e0 con le bestie selvagge, tanto che da una di esse prende il nome in codice \"Wolverine\" (termine inglese per il \"ghiottone\", pi\u00f9 raramente chiamato \"volverina\" in italiano).\nDiversi anni dopo Logan ha un incidente, causato da Malone che aveva manomesso la dinamite, in cui rischia la vita per salvare un bambino. Durante una convalescenza brevissima, Logan legge un libro sui Samurai proveniente da Nagasaki e sviluppa l'amore per la cultura giapponese. Nel frattempo, Smitty e Rose si innamorano e decidono di partire lontano, e Logan rimane scosso dalla loro decisione. Mentre si trova al locale del paese sente di un torneo di lotta con in palio una grossa somma di denaro. Smitty si iscrive nonostante Rose sia contraria ed anche Logan lo fa. Si trova ad affrontare il cuoco, e lo sconfigge. Arrivato in finale contro Smitty decide di farsi battere per permettere a Rose e all'amato di partire con i soldi della vincita.\nNel frattempo Dog Logan li rintraccia per conto del vecchio signor Howlett, pentitosi di aver lasciato fuggire il nipote, e quando trova Logan appena dopo lo scontro del torneo lo aggredisce alle spalle. Dog sembra prevalere, ma Logan riacquista la memoria del tragico momento della morte di suo padre e sfodera gli artigli. Durante la violenta colluttazione, Rose rimane uccisa accidentalmente. Sconvolto, Logan si allontana dalla civilt\u00e0 e va a vivere allo stato selvatico nei boschi. Il diario di Rose in cui lei aveva annotato tutti gli anni in cui ha vissuto con Logan viene bruciato da Malone, e Logan perde cos\u00ec la possibilit\u00e0 di recuperare la memoria.\nGli anni a seguire.\nLe informazioni sulle attivit\u00e0 di Logan durante il XX secolo sono frammentarie: egli combatte durante la Grande Guerra insieme alla spedizione americo-canadese del 1917 e durante la seconda guerra mondiale va in missione a \"Madripoor\", probabilmente per conto dei servizi segreti canadesi.\nAiuta Capitan America e Nick Fury in diverse missioni, e per un periodo entra in una unit\u00e0 di paracadutisti nota come la \"Brigata del diavolo\", dove militava anche Victor Creed, il futuro Sabretooth.\nSostanzialmente, Logan riappare quando il governo canadese decide di includerlo nel progetto \"Arma-X\". Viene brutalmente sottoposto ad un intervento chirurgico al quale sopravvive solo grazie al suo fattore rigenerante, in cui le sue ossa e i suoi artigli vengono infuse di adamantio e viene ulteriormente prolungata la sua longevit\u00e0. A seguito dell'esperimento per\u00f2 Logan perde di nuovo la memoria, confusa ulteriormente da falsi impianti mnemonici innestati dal governo canadese. In tale periodo Wolverine viene reclutato da James McDonald Hudson (Guardian) e da sua moglie Heather (Vindicator) per entrare a far parte del primo super gruppo canadese, Alpha Flight. Ma \u00e8 una breve parentesi non del tutto chiara e forse c'\u00e8 stato anche un coinvolgimento di Hudson nell'esperimento con l'Adamantio.\nPi\u00f9 o meno in questo periodo gli X-Men entrano nella sua vita, per non uscirne pi\u00f9. Logan entra a far parte della seconda generazione di X-Men non molto tempo dopo il suo fallito tentativo di catturare Hulk che si rivela un piano dei suoi superiori per farlo entrare nelle grazie di Charles Xavier che avrebbe dovuto uccidere, ma dopo una colluttazione il professore imprigiona Logan e gli pone delle barriere psichiche cancellando o manomettendo i ricordi del mutante che di l\u00ec a breve si unir\u00e0 al rinato gruppo di mutanti nella missione di salvataggio dei membri originali. Con gli X-Men vivr\u00e0 moltissime avventure; verr\u00e0 anche privato da Magneto dell'adamantio che gli ricopre le ossa, che poi recuperer\u00e0. Conosce anche Jean Grey con cui avr\u00e0 sempre un rapporto tormentato. Logan, dietro la scorza, ama stare nella squadra del Professor Xavier per gli ideali che rappresenta e svela, a poco a poco, che il suo cinismo \u00e8 solo una maschera, con cui si difende dai dolori del suo angoscioso passato, rivelandosi un compagno di battaglia quanto mai affidabile. Non sar\u00e0 mai il vero leader degli X-Men per il suo carattere di solitario e tutto sommato introverso, non certo per mancanza di carisma.\nSuccessivamente a questi eventi, la setta dell\"'Alba della Luce Bianca\" (guidata dal crudele e mutante Gorgon), che trama congiuntamente con l'HYDRA, un'organizzazione criminale internazionale di matrice nazista, lo uccide e riporta in vita con un condizionamento che lo costringe a compiere missioni omicide per loro conto, per poi riportare in vita le eventuali vittime (altri supereroi) e asservire anche loro. Sotto il controllo dell'HYDRA ha ucciso il compagno X-Men Northstar, che poi \u00e8 stato resuscitato anch'esso. Il tutto fa parte di un complotto pi\u00f9 grande, che ha come obiettivo destabilizzare e sottomettere gli Stati Uniti d'America. Logan viene poi salvato e de-condizionato dallo S.H.I.E.L.D., che lo arruola come agente per sconfiggere definitivamente l'HYDRA e la setta. Dopo aver distrutto molte basi delle varie organizzazioni criminali assieme a Elektra si scontra con Gorgon e dopo una battaglia in cui rischia la morte, riflette il terribile sguardo pietrificante del criminale con gli artigli, riuscendo a trasformarlo in pietra e frantumandolo in mille pezzi.\nPoco dopo essere stato de-condizionato dal trattamento subito dall'HYDRA, Logan si reca nella Terra Selvaggia, dove aiuta i Nuovi Vendicatori, che lo invitano ad unirsi al gruppo. Wolverine, dopo le vicende di \"Vendicatori Divisi\", \u00e8 diventato membro dei Nuovi Vendicatori, il pi\u00f9 importante supergruppo Marvel, insieme con altri eroi famosi come l'Uomo Ragno, Capitan America ed Iron Man. Wolverine viene descritto come ateo.\nHouse of M.\nHa preso parte alla riunione di eroi (Vendicatori e X-Men) per decidere il fato di Scarlet, nel \"crossover\" \"House of M\" di cui \u00e8 uno dei protagonisti. Nel nuovo mondo infatti Scarlet ha cercato di esaudire i desideri delle persone che le si potevano opporre, senza pensare che il pi\u00f9 grande desiderio di Wolverine \u00e8 sapere tutto sul proprio passato. Per questo Wolverine \u00e8 l'unico a ricordarsi del mondo reale e si impegna a risvegliare i ricordi degli altri eroi. Una volta tornato al vero mondo Wolverine manterr\u00e0 questi ricordi del proprio passato, anche se confusi e comincer\u00e0 un viaggio per poterli comprendere meglio.\nWolverine: Origins.\n\"Wolverine: Origins\" \u00e8 il titolo della seconda serie regolare dedicata al personaggio, che prende spunto dagli eventi di House of M, crossover durante il quale Wolverine recupera tutti i suoi ricordi. Le sue esperienze personali non sono per\u00f2 sufficienti a fargli capire chi lo ha manipolato molto prima del suo coinvolgimento nel programma Arma X; cos\u00ec decide di partire alla ricerca della verit\u00e0.\nLa sua decisione mette in allarme lo S.H.I.E.L.D. e i governi di mezzo mondo, facendo entrare in scena parecchi personaggi legati alla sua storia passata: Capitan America, il primo tentativo di ricreare in laboratorio un soldato perfetto gi\u00e0 esistente in natura (cio\u00e8 lo stesso Logan); il supersoldato Nuke (che era stato ferito a morte in \"\") che lui stesso ha contribuito a creare; Bucky Barnes (che anni prima come Soldato d'Inverno uccise sua moglie incinta); i suoi vecchi nemici Victor Creed (Sabretooth) e Sylas Burns (Cyber), rispettivamente reclutatore ed addestratore per l'individuo che manovra da dietro le quinte. Appare inoltre Daken, il figlio avuto da Itsu, la moglie uccisa, sopravvissuto grazie al fattore rigenerante ereditato dal padre e caduto nel suo stesso destino. Daken odia il padre e sta cercando in tutti i modi di ucciderlo.\nLa serie comincia a dare delle risposte, fra cui spiccano gli indizi disseminati a proposito del nome Hudson. Questo \u00e8 il cognome dei coniugi fondatori di Alpha Flight (si dice che James Hudson, membro del Dipartimento H, sia fratellastro di uno degli scienziati che hanno avuto a che fare con esperimenti sull'adamantio da parte del progetto Arma X). Hudson ricorre anche in Hudson Bay Company, nome di una societ\u00e0 che nell'Ottocento aveva in gestione dal governo una grossa parte selvaggia del Canada, e che poi \u00e8 cresciuta ulteriormente. La collocazione cronologica di queste storie non \u00e8 certa: di sicuro dopo \"House of M\" e probabilmente dopo il primo arco di storie di \"New Avengers\".\nNella miniserie \"Wolverine: Evoluzione\" di Jeph Loeb e Simone Bianchi Logan sconfigge, stavolta pare definitivamente, Sabretooth (decapitandolo con la katana Muramasa, la cui lama \u00e8 in grado di annullare gli effetti del fattore di guarigione). Logan ha scoperto che dietro ogni evento terribile della sua vita c'\u00e8 il misterioso Romulus, un individuo che lo ha manovrato a sua insaputa per decenni, rendendolo un assassino spietato. Inoltre, grazie all'aiuto del Soldato d'Inverno e a quello, inconsapevole, di Deadpool, Logan \u00e8 riuscito a catturare Daken, e adesso sta cercando un modo di guarirlo da tutti gli orrori a cui Romulus l'ha sottoposto e che l'hanno reso uno spietato omicida come lui: per questo ha chiesto l'aiuto di Charles Xavier, ma sembra che neanche il professor X sia in grado di aiutarlo. Fu Xavier a cancellare il controllo di Romulus (che lo voleva una spietata macchina assassina) e a renderlo un leale X-Man, quando si un\u00ec al gruppo. Sembra invece che su Daken non sia possibile effettuare lo stesso procedimento, in quanto Romolus ha installato trappole psichiche nella mente del giovane mutante. Tuttavia, Xavier ha mostrato a Daken che non fu Logan ad uccidere sua madre Itsu ma Romulus; ora padre e figlio sembra vogliano entrambi vendicarsi di lui.\nSeguono le sue tracce fino in Africa, dove Logan incontra il suo vecchio nemico Cyber, che pare voler offrire a padre e figlio un accordo per aiutarli a trovare e uccidere Romulus; lui e Daken rifiutano, ma in seguito il ragazzo decide di tradire il padre e allearsi con Cyber. In realt\u00e0 si scopre che il sodalizio tra i due e il tradimento di Daken furono orchestrati da Wolverine stesso, allo scopo di impadronirsi delle informazioni del vecchio nemico. Quando Daken per\u00f2 viene a sapere ci\u00f2 che voleva, abbandona il padre senza condividere le informazioni con lui.\nLogan rimane solo, ma viene rintracciato da Nick Fury, che ha parecchie informazioni per lui. Oltre a informarlo dell'alleanza che Daken ha stretto con Norman Osborn, unendosi ai suoi Oscuri Vendicatori, rivela di essere a conoscenza di diverse informazioni su Romolus, avute tempo prima da Cyber stesso. Pare infatti che ci fosse lo stesso Romolus dietro il progetto Arma X. Il suo scopo era rendere il suo agente (lo stesso Logan) un'arma invincibile in grado di uccidere i supereroi di nuova generazione, come Hulk, affrontato da Logan poco dopo l'assunzione dell'adamantio.\nQuando si un\u00ec agli X-Men per\u00f2, Logan non fu pi\u00f9 reperibile, a causa della protezione psichica di Charles Xavier. Romolus allora decise di puntare su Daken. Secondo Fury, lo scopo attuale di Romolus \u00e8 potenziare nuovamente la sua arma, questa volta con il metallo della spada Muramasa, in grado di annullare gli effetti del fattore rigenerante e quindi di uccidere lo stesso Wolverine.\nDaken riesce, con l'aiuto del Riparatore, a farsi rivestire due artigli con il metallo preso dalla spada Muramasa. Giunto per fermare l'operazione, Wolverine lotta con il figlio, che lo colpisce con gli artigli privi del metallo di Muramasa, facendo s\u00ec che Wolverine possa sopravvivere.\nLogan continua la caccia a Romulus. Segue le tracce di uno degli uomini di Romulus, Victor Hudson, che lo portano in Russia. Qui Hudson gli tende una trappola. Si fa seguire fino a un carcere per poi sparire nel nulla. Nel carcere Logan, ignaro di tutto, trova ad aspettarlo il suo vecchio nemico Omega Red. Lo scontro tra i due \u00e8 estenuante. Dopo essere riuscito ad avere la meglio, Wolverine, stremato, sviene.\nViene ritrovato da Wild Child, suo vecchio nemico, che intende ucciderlo gettandolo all'interno di una fonderia. Omega Red, in cerca del sintetizzatore di carbonadio in possesso di Logan, irrompe nell'acciaieria e d\u00e0 a Wolverine l'occasione di liberarsi e fuggire. Omega Red uccide Wild Child nel modo in cui questi voleva liberarsi di Logan, per poi morire a causa della spada Muramasa, con la quale Logan lo trafigge.\nWolverine capisce che tutti i duelli a cui ha preso parte da quando ha recuperato i suoi ricordi sono stati orchestrati da Romolus, che in questo modo si \u00e8 liberato di ogni suo ex agente (Sabretooth, Cyber, Nuke, Wild Child e Omega Red), fatta eccezione per Daken. Logan ha finalmente modo di affrontare faccia a faccia il suo persecutore, ma quando \u00e8 sul punto di ucciderlo capisce che \u00e8 questo ci\u00f2 che vuole Romulus e decide di risparmiarlo, rimandando a un'altra volta la resa dei conti.\nSuccessivamente Wolverine decide di formare una squadra per mettere fine al regno di Romulus. Ha un piano talmente fuori dagli schemi che neanche Romulus potrebbe immaginarlo. Alla fine si rivela essere un piano di Deadpool. I primi che Wolverine riesce a far entrare nel suo gruppo sono Bruce Banner (che per il momento non \u00e8 pi\u00f9 in grado di trasformarsi in Hulk) e suo figlio Skaar. Entrano poi Cloak e Silver Samurai, che allena Wolverine a utilizzare la spada Muramasa. Intanto Dagger, compagna di Cloak, viene rapita da Victor e altri scagnozzi di Romulus, ma viene salvata da Wolverine e Cloak, che si teletrasportano sul posto. Il piano prevedeva anche la liberazione della criminale Ruby, che per\u00f2 si rivela una traditrice, riferendo informazioni segrete a Romulus. Prevedendo tutto ci\u00f2, Wolverine riesce a sconfiggerla e rimandarla in carcere con la sua squadra.\nIn seguito Wolverine cerca di allearsi con suo figlio Daken contro Romulus. Anche Daken per\u00f2 si rivela inaffidabile. Si allea col nemico e inizia uno scontro col padre che viene interrotto quando Romulus riesce a fuggire dopo aver sconfitto Skaar. Daken, una volta raggiunto il suo nuovo alleato, cambia idea e infilza Romulus per prendere il suo regno. Prima che lo uccida, Cloak teletrasporta Romulus da Wolverine, che con la spada di Muramasa sta per dargli il colpo di grazia, ma poi decide di intrappolarlo per sempre nella dimensione oscura di Cloak. Daken, infuriato col padre, lo attacca, dando vita alla sfida finale, che vede vincitore Wolverine, che infine con la spada Muramasa priva Daken dei due artigli (uno per braccio) ricoperto dello stesso metallo della sua spada e che quindi potevano annullare i benefici del fattore di guarigione. Alla fine Wolverine seppellisce la spada Muramasa e gli artigli di metallo amputati a Daken, in modo che nessuno abbia pi\u00f9 la possibilit\u00e0 di uccidere lui e suo figlio.\nCivil War.\nDurante gli eventi raccontati in \"Civil War\", Wolverine si mette sulle tracce di Nitro, per punirlo della strage di Stamford. Dopo che Nitro viene preso da Namor e dai suoi agenti per vendicarsene (aveva ucciso Namorita, sua cugina), Logan ritorna in superficie dove viene catturato da Sentry e consegnato allo S.H.I.E.L.D. poich\u00e9 non registrato. Wolverine scappa da un eliveivolo e perfora il cranio a Walter Declun di Damage Control, responsabile di aver passato l'OGM (ormone della crescita mutante) a Nitro cos\u00ec da potenziarlo. Si unisce alla fazione di Capitan America.\nDopo Civil War.\nDopo la morte di Capitan America, Wolverine si introduce a bordo dell'elivelivolo S.H.I.E.L.D., con l'aiuto del Dottor Strange e di Devil, per accertarsi che il corpo che stavano custodendo fosse realmente quello di Steve Rogers e non una copia fasulla. Sull'elivelivolo Wolverine interroga anche Crossbones, il cecchino, per scoprire chi sia il mandante ma il criminale aveva subito un parziale lavaggio del cervello che impedisce l'identificazione da parte del Dottor Faustus. Wolverine non pu\u00f2 che constatare che il cadavere a bordo \u00e8 realmente quello di Cap, e decide di tornare dai Nuovi Vendicatori per informarli. Prima di andare minaccia Stark dicendo che, qualora avesse scoperto che dietro la morte di Cap ci fosse stato lui, lo avrebbe ucciso.\nSecret Invasion.\nQuando lui e i suoi compagni Vendicatori scoprono che Elektra era in realt\u00e0 uno Skrull, Logan comincia a sospettare di essere sotto assedio da parte della razza aliena mutaforma, dichiarando di non potere pi\u00f9 fidarsi di nessuno, nemmeno di loro, in quanto chiunque potrebbe essere uno Skrull infiltrato; in seguito Jessica Drew (la Donna Ragno) preleva il cadavere dell'alieno per portarlo da Tony Stark.\nSubito dopo questi eventi Logan si \u00e8 recato in un locale, dove ha scoperto il misterioso Hood che aveva rubato ad un'asta criminale il cyborg Deathlok, con l'intento di usarlo contro la Stark Tower; i due si battono ma Hood si tramuta in un demone cibernetico e riesce a fuggire.\nWolverine allora torna dai suoi compagni, tutti decisi a darsi fiducia reciprocamente e a correre in aiuto della squadra di Stark, bench\u00e9 siano loro nemici.\nLogan assieme agli altri eroi va all'assalto degli Skrull a New York, Wolverine balza addosso alla regina Skrull con l'intenzione di ucciderla ma Norman Osborn, con un colpo di fucile lo precede assumendosi tutto il merito dell'uccisione della regina. Osborn viene promosso nel ruolo di Stark mentre Logan e gli altri Nuovi Vendicatori sono sempre pi\u00f9 ricercati.\nDark Reign.\nSia come Vendicatore che come X-Man, Wolverine si \u00e8 trovato in diverse occasioni a combattere contro Norman Osborn (ora noto come Iron Patriot) e i suoi Oscuri Vendicatori. Inoltre, su richiesta di Ciclope, Logan ha formato una nuova X-Force, grazie alla quale ha liberato Charles Xavier e numerosi altri mutanti da Alcatraz, dove venivano torturati dalla Bestia Nera. Wolverine inoltre ha contribuito a fare dell'isola Utopia una terra libera per tutti i mutanti. Quand'era sotto il controllo di Romulus, Logan in passato ha compiuto numerose azioni violente e sanguinarie di cui non va fiero, dunque il far parte di cos\u00ec tanti gruppi \u00e8 un modo di fare ammenda per i suoi numerosi peccati.\nLa Lista.\nInteressato all'acquisizione delle tecnologie sviluppate nel Mondo, Osborn invia sul campo una squadra di sperimentali Deathlok per prenderne il controllo. Informato di ci\u00f2 da alcune fonti Noh-Varr chiede l'aiuto di Wolverine per impedire che il suo ex-boss riesca nel suo piano ed insieme si dirigono al Mondo dove vengono subito attaccati da un esercito di fedeli creati da Arma XVI, la religione vivente. Soccorso da Fantomex, Noh-Varr si lascia da lui guidare al centro operativo dell'esercito mentre Wolverine viene condizionato in modo da ingrossare le file di Arma XVI. Giunti al cervello del Mondo, ora senziente, mentre Fantomex si occupa di tenere a bada l'esercito di fedeli Noh-Varr disabilita Arma XVI baciandolo e mostrandogli un po' di affetto e compassione. Ritornato alla normalit\u00e0, Wolverine affianca gli altri due nello scontro con i Deathlok di Osborn, sconfiggendoli e facendo fallire i suoi piani di conquista.\nSaga della vendetta.\nWolverine all'Inferno.\nL'anima di Wolverine viene spedita all'Inferno da un'organizzazione sconosciuta, di cui faceva parte anche Mystica. All'Inferno, Wolverine combatte tutti i suoi vecchi nemici uccisi e viene sottoposto a torture dal Diavolo stesso. Intanto, il corpo di Logan \u00e8 posseduto da moltissimi demoni che lo controllano e cercano di uccidere tutte le persone care a lui: Yukio, Melita Garner (la fidanzata di Wolverine) e anche gli X-Men: acceca Angelo, brucia l'Uomo Ghiaccio e combatte con Colosso che \u00e8 ormai sull'orlo della morte. All'Inferno, dopo aver incontrato la defunta Mariko e anche Silver Samurai, Wolverine compie l'impossibile, riuscendo a combattere e a sconfiggere il Diavolo. Sabretooth, anch'egli defunto, recupera la spada che ha usato il Diavolo nel combattimento, ma viene fermato e ridecapitato da Wolverine. Logan rinuncia alla spada e quindi anche a diventare il nuovo Diavolo e ferisce il padre che voleva costringerlo ad esserlo. Intanto, grazie all'aiuto di Mystica (che adesso vuole salvare Logan), Melita e i Ghost Rider, Daimon \"Figlio di Satana\" Hellstrom riesce a far tornare l'anima di Wolverine nel suo corpo, ma arrivano gli X-Men che devono uccidere Wolverine nel caso non riesca a riprendere possesso del suo corpo.\nWolverine contro gli X-Men.\nI molteplici demoni dentro il corpo di Wolverine prendono il controllo, riuscendo a sconfiggere i pi\u00f9 potenti membri degli X-Men: Emma Frost, Magneto, Namor e Ciclope. Intanto Wolverine combatte con i demoni nella sua mente con l'aiuto di Rogue, Melita, Jubilee e altre ancora. Il corpo di Wolverine posseduto, nel frattempo, viene messo in seria difficolt\u00e0 dai rinforzi degli X-Men, ma Wolverine riesce a riprendere il controllo sul suo corpo appena prima di essere distrutto, grazie anche all'aiuto del risveglio di Jean Grey e Nightcrawler nella sua mente. Ormai Logan \u00e8 libero ed \u00e8 pronto a vendicarsi di chi l'ha mandato all'Inferno, a partire da Mystica.\nLa vendetta di Wolverine.\nWolverine sfida Mystica e alla fine riesce a ucciderla. Trova poi l'esatta posizione della Rossa Mano Destra e sfida i \"Bastardi\", killer professionisti che hanno orribili passati rovinati dallo stesso Logan quando era sotto il controllo di Arma X o di Romulus. Il canadese riesce a ucciderli e a trovare il capo dell'organizzazione, che si suicida con tutti i suoi seguaci. A questo punto scopre che i \"Bastardi\" in realt\u00e0 erano suoi figli e ora non pu\u00f2 prendersela che con se stesso. Wolverine torna a vivere sulle montagne canadesi con la speranza di dimenticare tutto.\nAvengers vs. X-Men.\nIn Avengers vs. X-men, Wolverine \u00e8 schierato inizialmente con gli Avengers di Capitan America, il quale ben presto lo congeda con la forza lasciandolo tramortito in una landa gelida, poich\u00e9 lo riteneva troppo coinvolto nella vicenda. L\u00ec incontrer\u00e0 Hope e dopo essersi ripreso aiuter\u00e0 la giovane messia a raggiungere la zona blu della luna per intercettare la forza fenice. Tuttavia il tutto si riveler\u00e0 una trappola ordita da Logan che, ormai in procinto di consegnare Hope ai Vendicatori, vedr\u00e0 i suoi piani rovinati dall'arrivo degli X-men di Ciclope. Durante il combattimento fra i due super gruppi Wolverine sperimenter\u00e0 sulla sua pelle il colpo della fenice effettuato per caso dalla messia mutante. Dopo essersi ripreso, assieme agli Avengers ed altri supereroi affronter\u00e0 dure missioni contro le 5 fenici. In una combatter\u00e0 Namor che, sebbene attaccato dai Vendicatori e Wanda Maximoff, va vicino alla totale eliminazione del Wakanda di Pantera Nera. In un'altra missione si infiltrer\u00e0, con i supereroi che non sono caduti, in un vulcano in Siberia, presidiato da Colosso e Magik, per liberare i supereroi sconfitti e l\u00ec imprigionati. Prender\u00e0 infine parte, come tutti i supereroi, alla battaglia finale contro Fenice Nera, ossia Scott Summers. Dopo la battaglia, lo si rivide mentre discuteva con Capitan America nella cella di Ciclope.\nAge of Ultron.\nWolverine \u00e8 uno dei pochi sopravvissuti allo sterminio della razza umana operato da Ultron. Decide, per impedire questo avvenimento, di uccidere Hank Pym, creatore dell'androide, prima che potesse dargli vita. Il piano, nonostante l'intervento della Donna invisibile, va come previsto, ma cos\u00ec facendo altera il presente, creando un mondo distopico. Tornato nuovamente indietro nel tempo, impedisce la morte di Pym e fa in modo che questi installi, nel robot, un codice che lo avrebbe fatto autodistruggere. Ultron, cos\u00ec, viene totalmente distrutto durante uno scontro con i Vendicatori.\nSquadra Unione e perdita del fattore rigenerante.\nWolverine si unisce successivamente alla Squadra Unione dei Vendicatori, una squadra composta da Vendicatori ed ex-X-Man, con i quali riaffronter\u00e0 anche suo figlio Daken, riportato in vita dai Gemelli di Apocalisse.\nDurante una missione solitaria nel Microverso, Logan contrae un virus che inibisce il suo fattore rigenerante. Anche quando riesce a liberarsi dell'infezione, il suo fattore rimane inattivo, costringendolo a cercare una cura. In questo periodo, inoltre, torna a farsi vedere Sabretooth, misteriosamente in vita.\nLa morte di Wolverine e resurrezione.\nPrivo del fattore rigenerante, Logan viene bersagliato di continuo da killer e assassini di ogni tipo e variet\u00e0, tutti assunti dalla sua ex-moglie Viper, che anni prima era diventata (anche grazie al loro breve matrimonio) sovrana di Madripoor. In realt\u00e0 Viper ha solo subscontrattato un ingaggio da qualcun altro. Kitty Pride, intervenuta per aiutare Wolverine, rivela che dietro tutto c'\u00e8 un certo Abraham Cornelius, nome che Logan conosce molto bene. \u00c8 l'uomo che esegu\u00ec materialmente l'esperimento del programma Arma X. Da allora Cornelius ha tentato di ricreare il risultato per migliorare i soggetti, dato che considera Logan solo un animale. Anche se ferito e morente, Logan si reca nel laboratorio di Cornelius e riesce a ucciderlo e a salvare le sue cavie. Per fare ci\u00f2 distrugge un contenitore di adamantio fuso che gli cola addosso. Ormai sfinito, Logan esce dal laboratorio e si inginocchia, morendo e diventando una statua di adamantio.\nDopo la sua morte alcuni misteriosi individui rapiscono e rinchiudono i personaggi dell'universo Marvel pi\u00f9 strettamente legati a lui per interrogarli (\"Death of Wolverine: the Logan legacy\"). Si tratta del suo clone femminile X-23, la sua nemesi Sabretooth (tornato in vita tempo prima), la letale cyborg-samurai Lady Deathstrike, suo figlio Daken, la mutaforma Mystica, Elixir e Fantomelle.\n4 anni dopo la pubblicazione de \u201cLa morte di Wolverine\u201d, la Marvel pubblica \"Return of Wolverine\", dove viene spiegato la resurrezione di Wolverine e come abbia acquisito nuovi tipi di artigli incandescenti.\nVita sentimentale.\nUnitosi alla seconda generazione di X-Men, Logan incontr\u00f2 Jean Grey e i due portarono avanti una relazione burrascosa a causa della rivalit\u00e0 con Scott Summers, alias Ciclope. Alla fine Jean scelse quest'ultimo, ma dopo la relazione di questi con Emma Frost \u00e8 stato ipotizzato che in un futuro vicino Jean possa risorgere e legarsi con Logan. Logan ama Jean ma lei, per quanto ne sia attratta, lo ha sempre considerato il suo pi\u00f9 fidato amico, rimanendo fedele a Ciclope.\nProprio a causa di Jean, Logan lascer\u00e0 brevemente gli X-Men per recarsi in Giappone; qui ha un'importante storia d'amore con Mariko Yoshida, una giovane donna di nobili natali con cui arriva quasi a sposarsi. Grazie ad un periodo del suo passato trascorso in Oriente Wolverine conosce il Bushid\u014d, il codice guerriero dei Samurai. La collusione della famiglia Yoshida con la mala giapponese e l'intervento di alcuni nemici degli X-Men causano il fallimento del matrimonio di Logan con la dolce Mariko.\nAnni prima di Mariko, Logan ebbe una relazione amorosa con un'altra donna giapponese, Itsu, che stava per avere un figlio da lui ma venne uccisa dal Soldato d'Inverno. Nella serie \"Origins\" lo stesso Soldato d'Inverno ha rivelato a Logan che suo figlio (il futuro Daken) \u00e8 sopravvissuto.\nLogan ha avuto anche altri amori, fra cui Volpe d'Argento, che era un'indiana di una riserva in cui Logan capit\u00f2 ferito gravemente, e dalla quale fu curato. I due piano piano s'innamorarono. Logan per lei aveva abbandonato la sua vita di violenza, quando Sabretooth uccise Volpe d'argento lasciando Logan in preda al dolore e alla rabbia. Buona parte di questa storia \u00e8 stata ripresa nel film \"X-Men le origini - Wolverine\".\nAl di fuori della \"continuity\" dell'universo Marvel, nel corso di un \"crossover\" con personaggi della casa editrice Image Comics, Wolverine ha avuto una relazione con Sara Pezzini, la conturbante poliziotta custode di Witchblade. I due si sposano a Las Vegas, ma il loro amore era un'illusione provocata da una mutante con poteri psichici che voleva usare l'arma mistica per uccidere un mafioso. Ma la lama stregata si rivela troppo potente per lei. Alla fine della storia sembra che Sara e Logan si siano divisi. Un'altra donna \u00e8 Melita Garner, una giornalista di San Francisco.\nLogan ha avuto relazioni anche con Domino in \"X-Force: Sex and Violence\", dove i due danno libero sfogo ad una passione risalente alla loro avventura in Giappone, e con Mystica, dalla quale nasce il mutante Raze.\nBench\u00e9 abbia avuto molte pi\u00f9 relazioni stabili di lui, per sua stessa ammissione Logan invidia profondamente Devil. Durante l'arco narrativo \"Nemico pubblico\", Logan si domanda con rabbia come faccia Matt Murdock ad avere sempre una nuova fiamma in pochi attimi, quando lui fa una fatica immensa anche soltanto a trovarne una. Lo definisce il \u00abpi\u00f9 allupato dei supereroi\u00bb.\nPoteri e abilit\u00e0.\nNonostante non sia un mutante di livello Omega, Wolverine \u00e8 un avversario estremamente temibile, nonch\u00e9 uno degli esseri pi\u00f9 pericolosi dell'universo Marvel: venne scelto per il progetto \"Arma X\" proprio in virt\u00f9 delle sue enormi capacit\u00e0. Nonostante i suoi poteri siano di carattere per lo pi\u00f9 fisici e quindi tipici dei mutanti delle classi 1, 2 e 3, il suo fattore di guarigione \u00e8 talmente potente da poterlo classificare come classe 4.\nIl suo fattore rigenerante \u00e8 uno dei migliori nell'universo Marvel, al pari di quello di Deadpool (quest'ultimo ha ereditato il suo proprio da Logan), tanto che pu\u00f2 assorbire e annullare in pochissimo tempo grandi quantit\u00e0 di veleno e radiazioni, fino a rigenerarsi dopo un'esplosione nucleare; sempre tale fattore gli ha conferito un'immunit\u00e0 pressoch\u00e9 totale alle droghe, alle malattie, alle infezioni, agli effetti dell'alcol, del fumo e anche una limitata immunit\u00e0 all'acido lattico; inoltre tale fattore ha rallentato notevolmente il suo invecchiamento (ha quasi duecento anni ma non ne dimostra pi\u00f9 di trenta-quaranta). Ovviamente i tempi di recupero variano a seconda dell'entit\u00e0 dei danni: quando Magneto manipol\u00f2 l'adamantio che ricopre il suo scheletro fino a - letteralmente - strappaglielo dalle ossa, Wolverine ebbe bisogno di diverso tempo per ristabilirsi del tutto.\nI suoi sensi ipersviluppati gli permettono di percepire anche da notevoli distanze la presenza di chiunque e grazie al suo olfatto riesce a smascherare anche i mutaforma come Mystica; le sue armi migliori restano comunque gli artigli di adamantio - inizialmente ossei - che estroflette dalle mani e che possono tagliare qualunque materiale e ferire persino Hulk o il Fenomeno; grazie al virtualmente indistruttibile adamantio, che ricopre il suo scheletro, Wolverine \u00e8 quasi invulnerabile; come conseguenza dell'elevata massa ossea Logan possiede una notevole potenza fisica (10 volte pi\u00f9 forte di un uomo di pari altezza e massa muscolare) e il suo peso corporeo (135 kg) \u00e8 eccezionale per un uomo della sua statura (160 cm). Nonostante ci\u00f2 egli dispone di enorme agilit\u00e0 che gli consente di spiccare balzi anche di diversi metri. \nLe uniche debolezze che abbia mostrato sono gli oggetti in grado di ostacolare il suo fattore rigenerante, come il carbonadio e la spada Muramasa, la sensibilit\u00e0 dell'adamantio nei confronti dei campi magnetici (che lo rende del tutto inerme di fronte a Magneto) e le onde sonore di grande potenza, come quelle emesse da Banshee, che urtano il suo udito ipersviluppato. \nLogan \u00e8 inoltre un ottimo pilota, un eccellente spadaccino e un maestro in diverse arti marziali, anche se talvolta tende ad utilizzare uno stile di combattimento alquanto selvaggio intrinseco alla sua natura; \u00e8 anche un grande esperto nello spionaggio (\u00e8 stato un agente della CIA e sotto le armi \u00e8 stato incaricato di portare avanti missioni clandestine affidate a squadre speciali), nell'assassinio, nelle tecniche ninja ed \u00e8 un valente samurai, essendo stato addestrato dal demone Ogun. Ha dimostrato pi\u00f9 volte eccellenti abilit\u00e0 tattiche e strategiche ed \u00e8 stato anche a capo di alcuni gruppi di supereroi e non, sebbene affermi di non avere la stoffa del leader; nel tempo ha sviluppato buone conoscenze in campo tecnologico e scientifico e pi\u00f9 volte le sue abilit\u00e0 e la sua esperienza gli hanno permesso di battere o tenere testa ad avversari sulla carta pi\u00f9 forti: durante la sua lunga vita ha infatti combattuto numerose guerre e affrontato avversari di ogni tipo, il che gli ha conferito un'esperienza bellica senza pari e un'efficacia letale con qualunque arma.\nIl suo intelletto, ben superiore alle normali capacit\u00e0 umane, gli consente di analizzare rapidamente e con successo situazioni estremamente complicate: addirittura, durante una sessione di allenamento nella Stanza del Pericolo, Forge ha affermato che sembra \"un atleta olimpico che sta vincendo medaglie d'oro in svariate discipline mentre batte quattro computer in una partita a scacchi\". \u00c8 anche un poliglotta: oltre all'inglese parla italiano, francese, spagnolo, arabo, giapponese, russo, lakota e cheyenne.\nNick Fury, direttore dello S.H.I.E.L.D., ha personalmente affermato che Logan possiede delle capacit\u00e0 che lo rendono uno dei pi\u00f9 temibili esseri esistenti, tanto che ha ipotizzato che sarebbe potuto diventare un agente di livello dieci (il massimo), mentre lo stesso Capitan America lo considerava un agente di livello otto.\nAvversari.\nLista parziale degli avversari di Wolverine:\nAltre versioni.\nUltimate Wolverine.\nNella versione Ultimate Wolverine \u00e8 un personaggio ancora pi\u00f9 controverso e tormentato di quello tradizionale. Non gode della stessa fiducia da parte dei suoi compagni ed ha un rapporto perlomeno ambiguo con Magneto. Cerca anche di uccidere, per sua stessa ammissione, Ciclope per soffiargli la ragazza (Jean Grey).\nEra di Apocalisse.\nNella realt\u00e0 alternativa dominata da Apocalisse, Wolverine \u00e8 chiamato Arma-X e fa parte della formazione locale degli X-men, guidati da Magneto. Nel primo crossover aiuta la squadra a sconfiggere Apocalisse, ma dopo la presunta morte di Marvel Girl (Jean Grey) lascia gli X-Men.\nVecchio Logan.\nNel futuro alternativo immaginato da Mark Millar, Logan \u00e8 un pacifico contadino che vive in una fattoria con la moglie e i figli, costretti a vivere di stenti a causa dei prepotenti Banner, discendenti di Hulk, avuti dalla cugina She-Hulk e padroni della California. Inoltre, con il tempo sta anche invecchiando, a causa di un progressivo indebolimento del suo fattore rigenerante. Logan accetta la proposta di Occhio di Falco di fare una consegna sulla costa orientale. \u00c8 diventato un pacifista da quando, cinquant'anni prima, Mysterio con una delle sue illusioni lo convinse di combattere dei supercriminali mentre invece stava massacrando i suoi compagni di squadra e amici X-Men; da allora non ha pi\u00f9 estratto i suoi artigli. Quando per\u00f2 i due cadono in una trappola tesa loro dal Teschio Rosso, Wolverine lo uccide decapitandolo con lo scudo di Capitan America. Tornato a casa viene a sapere che la Hulkgang ha ucciso la sua famiglia, decide allora di \"resuscitare Wolverine\" estraendo nuovamente gli artigli, meditando vendetta. Dopo aver ucciso i membri della Hulkgang, viene divorato da Hulk, tuttavia Logan, grazie al suo fattore rigenerante, torna in vita all'interno della pancia di Hulk e lo squarta brutalmente. Dopo il funerale della sua famiglia parte insieme a Bruce Banner Junior, ultimo figlio di Bruce Banner, per iniziare una crociata contro i supercriminali. Questa versione di Logan riapparir\u00e0 in Secret Wars.\nGiorni di un futuro passato.\nNel futuro alternativo nel quale le Sentinelle sono al potere, Wolverine e uno dei pochi mutanti a riuscire ancora a nascondersi dalle Sentinelle e a non trovarsi all'interno dei campi di schiavit\u00f9 dove sono imprigionati quasi tutti i superumani rimasti, per liberare la strada ai suoi compagni evasi, Logan, attacca alle spalle una Sentinella, apparentemente ignara, tuttavia il robot si volta fulmineamente e con un potente raggio polverizza Wolverine facendo rimanere del mutante solo il suo scheletro di adamantio. In questo futuro Wolverine \u00e8 leggermente pi\u00f9 vecchio e i suoi capelli leggermente pi\u00f9 bianchi, non usa quasi mai i suoi poteri per non mettere in allarme le Sentinelle.\nAutori.\nLista parziale di autori (scrittori e disegnatori) che hanno contribuito maggiormente alla realizzazione delle storie del personaggio.\nPubblicazioni in lingua italiana.\nIl personaggio compare in italiano per la prima volta negli anni settanta, nella collana de l'Uomo Ragno n. 192 dell'Editoriale Corno, dove viene chiamato (con traduzione letterale del nome) \"il Ghiottone\".\nNel 1989, la casa editrice romana Play Press - data la bont\u00e0 del materiale a disposizione e il seguito del personaggio in Italia - decide di aprire una collana mensile brossurata (cio\u00e8 con costoletta, senza spille, come tradizione allora dell'editore romano), dedicata al mutante canadese, intitolata semplicemente \"Wolverine\". La collana, come da consuetudine italiana, ha ospitato numerosi comprimari (citiamo solo Alpha Flight ed Excalibur).\nCon l'avvento di Marvel Italia nel 1994, la serie dal n. 52 passa a spillata e la \"continuity\" con le altre testate mutanti, prima divise fra vari editori, viene progressivamente ripristinata, grazie anche all'impegno profuso dal coordinatore delle testate mutanti per Marvel Italia Luca Scatasta (che gi\u00e0 in precedenza si occupava di quasi tutte le X-testate). Come molte serie Marvel Italia (Uomo Ragno, Fantastici Quattro, ecc.) seguendo una consuetudine americana, Wolverine \u00e8 ripartita dal numero 1 in occasione del primo film, conservando per\u00f2 anche la numerazione originale che ha superato i 300 numeri. Nel 2012, Panini Comics dedica una nuova testata al personaggio intitolata \"Wolverine e gli X-Men\" che termina nel 2015 dopo 44 numeri.\nA Wolverine sono stati dedicati anche innumerevoli numeri speciali, che non \u00e8 possibile elencare con completezza per la vastit\u00e0 e frammentariet\u00e0 di queste apparizioni, di cui certamente fanno parte le storie \"Origins\" e \"The End\" citate poc'anzi.\nDi rilievo, perch\u00e9 si tratta di uno dei primi grandi successi di vendita con protagonista Wolverine, lo speciale \"Wolverine\" edito dalla Play Press nel 1989 (poi ristampato da Marvel Italia, rinnovato nelle traduzioni e nei redazionali, nel 1996), opera di Chris Claremont e Frank Miller (qui in veste solo di disegnatore, inchiostrato da Joe Rubinstein).\nWolverine \u00e8 apparso e appare regolarmente come membro dei team nelle varie testate che hanno ospitato e ospitano le avventure dei gruppi mutanti. Inoltre dal settembre del 2005, con il numero 78, la collana \"Thor &amp; i Nuovi Vendicatori\" (intitolata in precedenza semplicemente \"Thor\") edita dalla Panini Comics presenta le sue avventure con i Nuovi Vendicatori.\nAltri media.\nCinema.\nWolverine \u00e8 uno dei protagonisti della serie cinematografica degli X-Men, nella quale \u00e8 interpretato da Hugh Jackman. Compare in:\nTelevisione.\nSerie animate statunitensi.\nIl personaggio \u00e8 comparso come protagonista o comprimario nelle seguenti serie animate;\nIl personaggio \u00e8 apparso anche nel pilota della serie animata, mai prodotta, \"L'audacia degli X-Men\", del 1989.\nHome video.\nWolverine \u00e8 il protagonista di uno dei due cortometraggi contenuto nel film animato \"Hulk Vs. Thor e Wolverine\" che \u00e8 stato prodotto dai Marvel Studios e distribuito direttamente in home video da Lions Gate Entertainment.\nVideogiochi.\nIl personaggio \u00e8 apparso nei seguenti videogiochi:"}
{"id": "96526", "revid": "110157", "url": "https://it.wikipedia.org/wiki?curid=96526", "title": "Niederurnen", "text": "Niederurnen (toponimo tedesco) \u00e8 una frazione di 3\u00a0928 abitanti del comune svizzero di Glarona Nord, nel Canton Glarona.\nStoria.\nGi\u00e0 comune autonomo che si estendeva per 14,1\u00a0km\u00b2 e che comprendeva anche la frazione di Ziegelbr\u00fccke, il 1\u00ba gennaio 2011 \u00e8 stato accorpato agli altri comuni soppressi di Bilten, Filzbach, Mollis, M\u00fchlehorn, N\u00e4fels, Oberurnen e Obstalden per formare il nuovo comune di Glarona Nord, del quale Niederurnen \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96527", "revid": "287204", "url": "https://it.wikipedia.org/wiki?curid=96527", "title": "Vacca (disambigua)", "text": ""}
{"id": "96528", "revid": "110157", "url": "https://it.wikipedia.org/wiki?curid=96528", "title": "Oberurnen", "text": "Oberurnen (toponimo tedesco) \u00e8 una frazione di 1\u00a0963 abitanti del comune svizzero di Glarona Nord, nel Canton Glarona.\nStoria.\nGi\u00e0 comune autonomo che si estendeva per 12,82\u00a0km\u00b2, il 1\u00ba gennaio 2011 \u00e8 stato accorpato agli altri comuni soppressi di Bilten, Filzbach, Mollis, M\u00fchlehorn, N\u00e4fels, Niederurnen e Obstalden per formare il nuovo comune di Glarona Nord.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96530", "revid": "1543377", "url": "https://it.wikipedia.org/wiki?curid=96530", "title": "Amstel Gold Race 2001", "text": "L'Amstel Gold Race 2001, trentaseiesima edizione della corsa e valida come prova della Coppa del mondo di ciclismo su strada, si svolse il 28 aprile 2001 su un percorso di 254,6 km con partenza ed arrivo a Maastricht. Venne vinto dall'olandese Erik Dekker che termin\u00f2 in 6h39'13\".\nPartenza con 190 ciclisti, dei quali 37 completarono la gara."}
{"id": "96531", "revid": "110157", "url": "https://it.wikipedia.org/wiki?curid=96531", "title": "Weesen", "text": "Weesen (toponimo tedesco) \u00e8 un comune svizzero di 1\u00a0595 abitanti del Canton San Gallo, nel distretto di See-Gaster, sul lago di Walenstadt."}
{"id": "96532", "revid": "1609279", "url": "https://it.wikipedia.org/wiki?curid=96532", "title": "Catgut", "text": " \nIl catgut \u00e8 un tipo di filo chirurgico che viene assorbito dai tessuti.\nAttualmente si ricava dal tessuto connettivo dell'intestino tenue di ovini, bovini, equini o maiali. Nonostante il nome, l'intestino di gatto non \u00e8 mai stato utilizzato per produrlo, ed il suo nome deriva probabilmente dall'arabo \"kitgut\", \"corda di violino\".\nResiste inalterato nei tessuti per circa 8 giorni, dopodich\u00e9 viene lentamente riassorbito nell'arco di circa 30 giorni, per azione dei linfociti e macrofagi.\nNe esiste anche una versione trattata con sali di cromo, che ne modifica e migliora alcune caratteristiche funzionali, e ritarda l'avvio del riassorbimento."}
{"id": "96533", "revid": "837712", "url": "https://it.wikipedia.org/wiki?curid=96533", "title": "Metodo monte carlo", "text": ""}
{"id": "96535", "revid": "399", "url": "https://it.wikipedia.org/wiki?curid=96535", "title": "Capua (disambigua)", "text": "Geografia.\nIl termine \"Capua\" \u00e8 usato per indicare sia la citt\u00e0 di epoca romana e pre-romana saccheggiata dai barbari sia la citt\u00e0 rifondata dagli stessi Capuani pochi anni dopo:"}
{"id": "96536", "revid": "1543377", "url": "https://it.wikipedia.org/wiki?curid=96536", "title": "Amstel Gold Race 1999", "text": "L'Amstel Gold Race 1999, trentaquattresima edizione della corsa e valida come prova della Coppa del mondo di ciclismo su strada, si svolse il 24 aprile 1999 su un percorso di 253 km con partenza ed arrivo a Maastricht. Venne vinto dall'olandese Michael Boogerd che termin\u00f2 in 6h37'23\".\nAl traguardo 84 ciclisti completarono la gara."}
{"id": "96538", "revid": "36426", "url": "https://it.wikipedia.org/wiki?curid=96538", "title": "Festival di Sanremo 1999", "text": "Il quarantanovesimo Festival di Sanremo si tenne a Sanremo al Teatro Ariston dal 23 al 27 febbraio 1999.\nIl Festival fu condotto da Fabio Fazio (reduce dai successi di \"Quelli che il calcio\" e \"Anima mia\"), affiancato dall'attrice e top model francese Laetitia Casta e dal premio Nobel Renato Dulbecco. Presenze fisse furono Teo Teocoli e Anna Marchesini. Inizialmente era stata prevista anche la presenza di Claudio Baglioni, che avrebbe dovuto affiancare Fazio alla conduzione, con l'obiettivo di riproporre l'accoppiata vincente che aveva portato al grande successo la fortunata trasmissione \"Anima mia ,\" vero e proprio \"fenomeno cult\" di quella stagione televisiva; successivamente per\u00f2 Baglioni diede forfait per \"perplessit\u00e0 artistiche\" (sarebbe poi stato conduttore e direttore artistico nelle edizioni 2018 e 2019).\nLa kermesse canora fu vinta da Anna Oxa con il brano \"Senza piet\u00e0\", esattamente dieci anni dopo la sua prima vittoria del 1989 in coppia con Fausto Leali.\nTra le \"Nuove proposte\" trionf\u00f2, molto apprezzato da critica e pubblico, Alex Britti con il brano \"Oggi sono io\".\nLa direzione artistica fu curata da Mario Maffucci, la regia da Paolo Beld\u00ec, la scenografia da Armando Nobili e l'orchestra fu diretta dal maestro Gianfranco Lombardi.\nDa questa edizione viene introdotto il \"Premio Citt\u00e0 di Sanremo\", come riconoscimento alla carriera (riservato anche a personalit\u00e0 non musicali), vinto quest'anno da Ornella Vanoni.\nClassifica, canzoni e cantanti.\nSezione Campioni.\nVotazione della giuria demoscopica: 1. Antonella Ruggiero, 2. Mariella Nava, 3. Anna Oxa\nRegolamento e serate.\nUna interpretazione per brano:\nVenne introdotto un sistema di voto misto: a giudicare le canzoni, nelle ultime due serate, furono per il 50% le giurie demoscopiche e per il restante 50% la giuria di qualit\u00e0. Per le prime tre serate invece la votazione \u00e8 affidata esclusivamente alle giurie demoscopiche.\nOrchestra.\nL'Orchestra della Rai fu diretta dal maestro Gianfranco Lombardi e dai maestri: Roberto Baldi, Stefano Barzan, Federico Capranica, Stefano Cenci, Valeriano Chiaravalle, Roberto Colombo, Gabriele Comeglio, Vittorio Cosma, Stefano Dionigi, Lucio Fabbri, Guido Facchini, Riccardo Galardini, Carlo Gaudiello, Margherita Graczyk, Umberto Iervolino, Madaski, Savio Riccardi, Renato Serio, Vince Tempera, Nuccio Tortora, Celso Valli, Peppe Vessicchio, Fio Zanotti.\nSigla.\nLa sigla era un \"jingle\" musicale con un mix di alcuni momenti delle precedenti edizioni.\nOspiti.\nQuesti gli ospiti che si sono esibiti nel corso delle cinque serate di questa edizione del Festival di Sanremo:\nAscolti.\nRisultati di ascolto delle varie serate, secondo rilevazioni Auditel.\nDopofestival.\nIl Dopofestival, in quest'edizione con il titolo \"Dopofestival\u2013Sanremo Notte\", fu condotto da Orietta Berti e Teo Teocoli con Fabio Fazio.\nOrganizzazione.\nL'organizzazione fu curata dalla Rai.\nEsclusi.\nCome ogni anno non esiste un elenco ufficiale dei cantanti esclusi. Dalle notizie riportate dalla stampa, ecco alcuni nomi di cantanti scartati alle selezioni: Vianella, Mino Reitano in coppia con Er Piotta, Dirotta Su Cuba, Umberto Tozzi, Avion Travel, Mietta, Loredana Bert\u00e8, Paola Turci, Toto Cutugno, Audio 2."}
{"id": "96539", "revid": "111373", "url": "https://it.wikipedia.org/wiki?curid=96539", "title": "Sch\u00fcbelbach", "text": "Sch\u00fcbelbach (toponimo tedesco) \u00e8 un comune svizzero di 8\u00a0910 abitanti del Canton Svitto, nel distretto di March.\nInfrastrutture e trasporti.\nSch\u00fcbelbach \u00e8 servito dalla stazione di Sch\u00fcbelbach-Buttikon sulla ferrovia Zurigo-Ziegelbr\u00fccke."}
{"id": "96541", "revid": "82043966", "url": "https://it.wikipedia.org/wiki?curid=96541", "title": "Devianza", "text": ""}
{"id": "96544", "revid": "1543377", "url": "https://it.wikipedia.org/wiki?curid=96544", "title": "Amstel Gold Race 1966", "text": "L'Amstel Gold Race 1966, prima edizione della corsa, si svolse il 30 aprile 1966 su un percorso di 302 km da Breda a Meerssen. Venne vinta dal francese Jean Stablinski, che concluse in 7h48'50\" davanti ai compagni di squadra Bernard Van De Kerckhove e Jan Hugens."}
{"id": "96546", "revid": "1543377", "url": "https://it.wikipedia.org/wiki?curid=96546", "title": "Amstel Gold Race 1967", "text": "L'Amstel Gold Race 1967, seconda edizione della corsa, si svolse il 15 aprile 1967 su un percorso di 213 km da Helmond a Meerssen. Venne vinta dall'olandese Arie den Hartog, che concluse in 4h51'00\"."}
{"id": "96547", "revid": "1543377", "url": "https://it.wikipedia.org/wiki?curid=96547", "title": "Amstel Gold Race 1968", "text": "L'Amstel Gold Race 1968, terza edizione della corsa, si svolse il 21 settembre 1968 su un percorso di 245 km da Helmond ad Elsloo. Venne vinta dall'olandese Harrie Steevens, che concluse in 5h52'29\"."}
{"id": "96548", "revid": "125737853", "url": "https://it.wikipedia.org/wiki?curid=96548", "title": "Festival di Sanremo 1998", "text": "Il quarantottesimo Festival di Sanremo si svolse a Sanremo al Teatro Ariston dal 24 al 28 febbraio 1998.\nIl Festival fu presentato da Raimondo Vianello, affiancato da Eva Herzigov\u00e1 e Veronica Pivetti.\nAutori del Festival erano Carla Vistarini e Sergio Bardotti.\nL'edizione fu vinta da Annalisa Minetti con il brano \"Senza te o con te\" per entrambe le categorie\",\" in quanto il regolamento di quell'anno dava la possibilit\u00e0 ai primi tre classificati della sezione \"Giovani\" di contendersi la vittoria finale del Festival insieme ai \"Campioni\".\nL'edizione del 1998 non fu sicuramente fra le pi\u00f9 fortunate: come e forse pi\u00f9 dell'anno passato, anche le canzoni di questo festival non entrarono nella classifica delle pi\u00f9 vendute; sul palco poi numerose furono le gaffe fatte sia da Eva Herzigov\u00e1 che da Veronica Pivetti e la stessa conduzione di Raimondo Vianello, pur considerata elegante ed ironica, venne per\u00f2 anche giudicata troppo distaccata e poco calata nel contesto sanremese. \nPesanti critiche arrivarono addirittura dal \"Financial Times\", che stronc\u00f2 la manifestazione definendola come \u00abuna sagra del \"kitsch\" piena di canzoni terribilmente sentimentalistiche\u00bb. \nRegolamento.\nUna interpretazione per brano:\nOrchestra.\nL'Orchestra della Rai fu diretta dal maestro Gianfranco Lombardi durante le esibizioni dei cantanti dai maestri: Federico Capranica, Roberto Colombo, Gabriele Comeglio, Fabio Coppini, Massimo Di Vecchio, Beppe D'Onghia, Lucio Fabbri, Maurizio Fabrizio, Marco Falagiani, Riccardo Galardini, Umberto Iervolino, Paolo Jannacci, Danilo Madonia, Daniele Marcelli, Danilo Minotti, Mario Natale, Maurizio Tirelli, Peppe Vessicchio, Giulio Visibelli.\nSigla.\nSerie di disegni a cera a tema notturno di D. Cerioni, L. Bianchi e L. Guarino accompagnati dal brano strumentale \"Maria Teresa\", composto da Gianfranco Lombardi ed eseguito dall'Orchestra del Festival di Sanremo.\nOspiti.\nQuesti gli ospiti che si sono esibiti nel corso delle cinque serate di quest'edizione del Festival di Sanremo:\nScenografia.\nLa scenografia del Festival fu disegnata da Armando Nobili: essa era caratterizzata da una nuova disposizione sinfonica dell'orchestra, che avvolgeva gli artisti e nello stesso tempo si protendeva fino alla platea, rompendo il diaframma tra spettatore e spettacolo; la scalinata, inoltre, si apriva creando un nuovo spazio per le esibizioni. In cima ad essa, centralmente, appariva l'enorme scritta luminosa \"Sanremo\".\nAscolti.\nRisultati di ascolto delle varie serate, secondo rilevazioni Auditel.\nDopoFestival.\nIl Dopofestival fu condotto da Piero Chiambretti e Nino D'Angelo."}
{"id": "96549", "revid": "110157", "url": "https://it.wikipedia.org/wiki?curid=96549", "title": "Bilten", "text": "Bilten (toponimo tedesco) \u00e8 una frazione di 2\u00a0500 abitanti del comune svizzero di Glarona Nord, nel Canton Glarona.\nStoria.\nGi\u00e0 comune autonomo che si estendeva per 15,86\u00a0km\u00b2 e che comprendeva anche le frazioni di Oberbilten, Rufi, Unterbilten e Ussb\u00fchl, il 1\u00ba gennaio 2011 \u00e8 stato accorpato agli altri comuni soppressi di Filzbach, Mollis, M\u00fchlehorn, N\u00e4fels, Niederurnen, Oberurnen e Obstalden per formare il nuovo comune di Glarona Nord.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Bilten sulla ferrovia Zurigo-Ziegelbr\u00fccke (linea S27 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "96550", "revid": "73843", "url": "https://it.wikipedia.org/wiki?curid=96550", "title": "Amstel Gold Race 1969", "text": "L'Amstel Gold Race 1969, quarta edizione della corsa, si svolse il 18 aprile 1969 su un percorso di 259 km da Helmond ad Meerssen. Fu vinta dal belga Guido Reybrouck, che concluse in 6h21'03\"."}
{"id": "96553", "revid": "104458", "url": "https://it.wikipedia.org/wiki?curid=96553", "title": "Friburgo (Svizzera)", "text": "Friburgo o Friborgo (toponimo italiano; in francese e ufficialmente \"Fribourg\"; in tedesco \"Freiburg\" o \"Freiburg im \u00dcechtland\"; in romancio \"Friburg\") \u00e8 un comune svizzero di 38.365 abitanti del Canton Friburgo, nel distretto della Sarine; ha lo status di citt\u00e0 ed \u00e8 la capitale del cantone e il capoluogo del distretto. Sorge al centro della regione storica della Nuitonia ed \u00e8 una citt\u00e0 bilingue (francese, prevalente, e tedesco).\nGeografia fisica.\nFriburgo \u00e8 situata tra Berna (capitale della Svizzera e del Canton Berna) e Losanna (capitale del Canton Vaud). Il fiume che attraversa la citt\u00e0 \u00e8 la Sarina, scavalcata da vari ponti, tra cui il Poya, inaugurato nel 2014.\nMonumenti e luoghi d'interesse.\nLa citt\u00e0 \u00e8 divisa in due parti; la parte bassa, , \u00e8 ricca di edifici medievali e parzialmente circondata da mura.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nUfficialmente, la citt\u00e0 di Friburgo \u00e8 considerata comune di lingua francese, con la lingua tedesca riconosciuta come lingua minoritaria, ma non ufficiale; infatti la segnaletica stradale \u00e8 interamente monolingue in francese. \nLe comunicazioni agli enti pubblici possono essere effettuate sia in francese che in tedesco, e si ha diritto di avere risposta in entrambe le lingue. In tutte le scuole vengono insegnate obbligatoriamente entrambe le lingue. Dal 2013, la segnaletica della stazione ferroviaria \u00e8 interamente bilingue francese/tedesco.\nReligione.\nLa religione prevalente \u00e8 il cattolicesimo e la citt\u00e0 \u00e8 sede della diocesi di Losanna, Ginevra e Friburgo.\nCultura.\nUniversit\u00e0.\nNella citt\u00e0 ha sede l'Universit\u00e0 di Friburgo.\nGeografia antropica.\nFrazioni e quartieri.\nLe frazioni e i quartieri di Friburgo sono:\nEconomia.\nFriburgo \u00e8 stata la sede dello storico birrificio Cardinal, fondato nel 1788. Il birrificio ha chiuso i battenti nel 2011, con la produzione a marchio Cardinal spostata a Rheinfelden, nonostante varie mobilitazioni locali per salvare lo stabilimento di Friburgo.\nInfrastrutture e trasporti.\nFriburgo \u00e8 servita dall'omonima stazione sulla ferrovia Losanna-Berna, da un servizio filoviario e da una funicolare.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nSport.\nA Friburgo hanno sede la Federazione cestistica della Svizzera e, tra le altre, la squadra di calcio Football Club Fribourg, quella di football americano Fribourg Cardinals, quella di hockey su ghiaccio Hockey Club Fribourg-Gott\u00e9ron e quella di pallacanestro Fribourg Olympic."}
{"id": "96560", "revid": "125756181", "url": "https://it.wikipedia.org/wiki?curid=96560", "title": "Festival di Sanremo 1997", "text": "Il quarantasettesimo Festival di Sanremo si svolse al Teatro Ariston di Sanremo dal 18 al 22 febbraio 1997 con la conduzione di Mike Bongiorno (alla sua undicesima e ultima edizione del Festival, da cui mancava dal 1979), affiancato da Piero Chiambretti (vestito da angelo ed appeso ad un filo per quattro serate e da diavolo nella serata finale) e Valeria Marini.\nLa regia fu curata da Luigi Martelli, la scenografia da Armando Nobili e la direzione d'orchestra da Gianfranco Lombardi. La direzione artistica fu affidata a Carla Vistarini, Pino Donaggio e Giorgio Moroder. Responsabile Rai fu Mario Maffucci.\nL'edizione fu vinta dai Jalisse con il brano \"Fiumi di parole\" per la categoria \"Campioni\" e da Paola &amp; Chiara con il brano \"Amici come prima\" per le \"Nuove proposte\". La vittoria dei Jalisse arriv\u00f2 a sorpresa, essendo gli stessi praticamente sconosciuti al grande pubblico, ed il singolo non ottenne un significativo riscontro commerciale, malgrado il buon piazzamento (quarto su 25 partecipanti) al successivo Eurovision Song Contest 1997, tanto che il duo vincitore, pur proseguendo la propria carriera, non riusc\u00ec ad affermarsi pienamente nella scena musicale italiana di primo piano. Ebbero ottimi riscontri di vendite sia Patty Pravo con \"...E dimmi che non vuoi morire\", che vinse anche il Premio della critica, e sia Nek con la canzone \"Laura non c'\u00e8\", divenuta un vero e proprio tormentone. Diverso fu il destino di Paola &amp; Chiara, il cui brano ottenne un ottimo riscontro di vendite e proiett\u00f2 al successo il duo, la cui notoriet\u00e0 sarebbe perdurata per tutto il primo decennio del nuovo secolo. Si fecero notare anche due giovani cantautori: Alex Baroni con la canzone \"Cambiare\", e Niccol\u00f2 Fabi con il brano \"Capelli\", vincitore del Premio della critica \u00abMia Martini\u00bb per le \"Nuove proposte\".\nSempre tra gli esordienti, pass\u00f2 in sordina la partecipazione di un certo Mikimix, ovvero Michele Salvemini, che avrebbe raggiunto il successo solo alcuni anni pi\u00f9 tardi e con un altro nome d'arte: si tratta, infatti, di Caparezza.\nRegolamento.\nUna interpretazione per brano.\nAscolti.\nRisultati di ascolto delle varie serate, secondo rilevazioni Auditel.\nOrchestra.\nDella RAI diretta dai maestri: Gianfranco Lombardi, Mario Arcari, Maurizio Bassi, Giovanni Bianchi, Federico Capranica, Vincenzo Caruso, Gabriele Comeglio, Nicola Costa, Pierpaolo D'Emilio, Massimo Di Vecchio, Lucio Fabbri, Fabrizio Foschini, Riccardo Galardini, Margherita Graczyk, Umberto Iervolino, Adelmo Musso, Pinuccio Pirazzoli, David Sabiu, Bruno Santori, Gianluca Sibaldi, Vince Tempera, Celso Valli, Peppe Vessicchio, Mario Zannini Quirini, Fio Zanotti.\nDopoFestival.\nCondotto da Bruno Vespa con la partecipazione di Gigi Vesigna e Valeria Marini come ospiti fissi.\nOspiti.\nQuesti gli ospiti che si sono esibiti nel corso delle cinque serate di quest'edizione del Festival di Sanremo:\nLa vittoria annunciata da \"Striscia la notizia\".\nCon un tormentone semi criptico annunciano che a vincere saranno i \"Micio micio bau bau\", ossia i Jalisse. In un'intervista infatti i due artisti spiegavano che il loro nome non ha un significato preciso e che avrebbero potuto chiamarsi benissimo \u00abMicio-micio-bau-bau\u00bb."}
{"id": "96561", "revid": "19079", "url": "https://it.wikipedia.org/wiki?curid=96561", "title": "Michael Chang", "text": "Carriera.\nEntrambi i genitori di Chang - Joe (\u5f35\u6d2a\u7b19) e Betty Tung (\u8463\u826f\u56e0) - sono cresciuti a Taiwan e hanno poi studiato negli Stati Uniti, dove si sono incontrati. Betty si trasfer\u00ec negli States nel 1959 e Joe nel 1966.\nNel 1988 inizia la carriera professionistica nel tennis. Gi\u00e0 nel 1989 vince il suo primo (e unico) torneo del Grande Slam. Si tratt\u00f2 infatti del pi\u00f9 giovane giocatore di tennis ad aver vinto una prova dello Slam (17 anni e poco pi\u00f9 di tre mesi). Quell'edizione del Roland Garros lo vide protagonista di un incredibile ottavo di finale contro il campione cecoslovacco e numero uno del mondo Ivan Lendl. Colto dai crampi gi\u00e0 alla fine del terzo set, Chang, sotto di due set, riusc\u00ec a portare a casa la vittoria al quinto, dopo un'epica battaglia (4-6;4-6;6-3;6-3;6-3 il punteggio in 4 ore e 38 minuti). Memorabile rimane l'ottavo gioco del quinto set quando, sul 4-3 per Chang al servizio e 15-30 per Lendl, il giovane americano si invent\u00f2 di battere la palla dal basso. Poco dopo, avanti 5-3 e con Lendl al servizio sotto 15-40 nel game decisivo, Chang, per rispondere, si mise a pochi centimetri dal quadrato di servizio, innervosendo Lendl e costringendolo al doppio fallo. In quell'edizione batt\u00e9 successivamente l'haitiano Ronald Ag\u00e9nor, lo specialista della terra rossa Andrej \u010cesnokov ed in finale Stefan Edberg, dopo altri 5 combattuti set e quasi 4 ore di gioco.\nChang agli US Open del 1992 perse la semifinale ancora contro Stefan Edberg, ma lo impegn\u00f2 per oltre 5 ore di gioco (5h26'), cedendo 6-7; 7-5; 7-6; 5-7; 6-4. La partita \u00e8 anche la pi\u00f9 lunga nella storia degli US Open. Una veloce scalata lo porta ai vertici della classifica ATP dove raggiunge la posizione n\u00b02 (il 9 settembre 1996), all'indomani degli US Open, persi in finale contro l'altro rivale e amico Pete Sampras. Chang era dotato di mobilit\u00e0 fisica e solidit\u00e0 mentale, con le quali sopperiva alla carenza di muscoli e centimetri (175 contro la media degli avversari ben oltre i 180).\nRimanendo costantemente nei primi 10 giocatori del mondo, vince 34 tornei maggiori ATP e nell'edizione 2003 degli Open USA annuncia il ritiro dall'attivit\u00e0 professionistica. Nello stesso torneo pone fine alla carriera anche Pete Sampras. Chang detiene il record di pi\u00f9 giovane vincitore di una prova del Grande Slam, con il successo storico al Roland Garros di Parigi nel 1989 a 17 anni e 3 mesi.\nFu lui a introdurre la consuetudine, tuttora diffusa tra i tennisti anche di altissimo livello, di mangiare banane nelle pause tra un gioco e l'altro, per prevenire i crampi tramite l'assunzione di potassio. \u00c8 stato inserito nell'International Tennis Hall of Fame nel 2008.\nVita privata.\nHa due figlie, nate dal suo matrimonio con la collega Amber Liu."}
{"id": "96563", "revid": "123932108", "url": "https://it.wikipedia.org/wiki?curid=96563", "title": "Capua (citt\u00e0 antica)", "text": "Capua (in osco , in latino \"Cap\u016da\", in greco \u039a\u03b1\u03c0\u03cd\u03b7), oggi indicata con Capua antica o Capua arcaica per evitare ambiguit\u00e0, \u00e8 stata una citt\u00e0 sorta nel IX secolo a.C. sul luogo dell'attuale comune campano di Santa Maria Capua Vetere.\nLa citt\u00e0, dapprima osca, poi etrusca, quindi sannita e infine romana, \u00e8 considerata una delle pi\u00f9 grandi dell'Italia antica. Si trovava sulla via Appia ed era la pi\u00f9 importante citt\u00e0 della zona.\nDopo la distruzione e il saccheggio da parte dei Saraceni nel IX secolo, la popolazione si trasfer\u00ec in massa nella vicina \"Casilinum\", fondando la Capua moderna.\nOrigine del nome.\nSecondo l'ipotesi prevalente il toponimo deriverebbe dall'etrusco \"Capeva\", con il significato di \"citt\u00e0 delle paludi\".\nFondazione ed epoca etrusco-osca.\nMentre i reperti archeologici testimoniano la presenza etrusca gi\u00e0 risalente alla fase villanoviana, quindi sul territorio della Capua antica gi\u00e0 a partire dal IX secolo a.C., l'anno preciso della sua fondazione e il nome del suo fondatore sono stati nel corso dei secoli materia di discussione e ancora oggi la questione non vede d'accordo tutti gli storici.\nTra gli autori pi\u00f9 antichi, Catone nelle \"Origines\" vuole Capua fondata 260 anni prima della sua conquista da parte dei romani mentre Velleio Patercolo la vuole fondata nell'800 a.C.. Secondo l'Eneide di Virgilio, invece, la citt\u00e0 sarebbe stata fondata da Capi, peraltro nonno di Enea. Secondo Strabone, fu fondata dagli Etruschi nel primo quarto del V secolo a.C.,\nPer giustificare tale differenza tra le date, alcuni storici, come Karl Julius Beloch prima e Hermann Peter e Martin Schanz dopo, suggeriscono che Catone non si riferisse alla presa di Capua durante la seconda guerra punica ma invece all'occupazione del 338 a.C. in seguito alla ribellione dei Latini o a quella del 314 a.C. durante la seconda guerra sannitica. Di conseguenza sia il Beloch che Jacques Heurgon hanno suggerito date intermedie alle due fornite (600 a.C. il primo, 525 a.C. il secondo).\nUna spiegazione pi\u00f9 verosimile e comunemente accettata comunque \u00e8 che Catone si riferisse non alla fondazione di Capua \"ex nihilo\", ma ad una sua \"rifondazione\", cio\u00e8 ad una ristrutturazione tale da cambiarla radicalmente. Una tale spiegazione rende valido quanto riportato da Catone e non contrasta con la data fornita da Velleio Patercolo, che risulta inoltre avvalorata dalle testimonianze archeologiche.\nQuindi Capua esisteva gi\u00e0 da secoli e sub\u00ec, nel corso del V secolo a.C. circa, una profonda ristrutturazione che le diede un nuovo assetto urbano sotto l'impulso della presenza dominante etrusca. Nel corso del V sec. a.C. le popolazioni di lingua osca delle zone interne della Campania, spinte dalle prospettive economiche positive offerte dalla citt\u00e0, vi trovano posto come manodopera servile, in un primo tempo sottoposta all'elemento etrusco dominante, che nel 438 a.C. concesse loro il diritto di cittadinanza (a quest'anno Diodoro Siculo fa risalire la costituzione del popolo dei Campani).\nCon il declino etrusco per\u00f2 (alla fine del IV secolo a.C.), le trib\u00f9 osche raggiunsero una posizione di predominio, prendendo Capua nel 425 e successivamente Nola e la colonia greca di Posidonia (ridenominata dunque \"Paistom\"). Capua si pose cos\u00ec in quest'epoca a capo di una lega campana.\nConquista romana.\nNel IV secolo a.C., quando era probabilmente la pi\u00f9 grande citt\u00e0 d'Italia, divenne oggetto delle mire dei Sanniti che la posero sotto assedio, e contestualmente venne coinvolta nel processo di espansione di Roma: Capua infatti invi\u00f2 un'ambasceria ai romani chiedendone la protezione, ma il Senato romano, che aveva in precedenza stipulato un trattato di non belligeranza con i Sanniti, fu costretto a respingere tale proposta.\nGli ambasciatori della citt\u00e0 campana, mossi dalla disperazione, decisero allora di consegnare l'intera citt\u00e0, i suoi abitanti, i campi, gli averi e ogni loro cosa, nelle mani di Roma (\"deditio\"), in modo da costringerla ad impegnarsi moralmente nella sua difesa dall'aggressore sannita. In questo modo la citt\u00e0 diventava romana e obbligava Roma ad accettare di intervenire in sua difesa, dando inizio alla prima guerra sannita. Sconfitta nel conflitto iniziato nel 343 a.C., nel 338 a.C. decide di allearsi con Roma ottenendo il rango di \"civitas sine suffragio.\"\n Nel corso del III sec. a.C. la citt\u00e0 faceva capo alla trib\u00f9 Falerna, rimanendo fedele a Roma, alla quale dal 312 a.C. fu messa in collegamento diretto tramite la via Appia. A lungo riluttante al dominio romano, pot\u00e9 tuttavia conservare le proprie istituzioni, la propria lingua e i propri costumi ma sempre sotto la soggezione capitolina, cosicch\u00e9 in seguito alla sconfitta di Canne la fazione popolare inclin\u00f2 verso Annibale offrendo rifugio e rifornimenti alle sue truppe nel 213-211 a.C.\nSeconda guerra punica.\nDurante la seconda guerra punica, divenne uno degli avamposti privilegiati di Annibale: l'esercito cartaginese occup\u00f2 la citt\u00e0 e la fece diventare centro militare e politico da cui lanciare \"scorrerie\" nell'Italia meridionale, alla ricerca anche di alleati contro Roma (nella speranza di una successiva conquista della capitale). Durante quest'epoca (dal 216 al 211 a.C.) Capua batt\u00e9 autonomamente moneta, dando luogo a una propria particolare monetazione.\nCapua, assieme a citt\u00e0 come Atella, Calatia ed altre, pass\u00f2 cos\u00ec dalla parte dei Cartaginesi. Durante la presenza di Annibale, furono coniate una serie di monete di bronzo. Annibale ed il suo esercito vi passarono l'inverno e il condottiero ne approfitt\u00f2 per portare avanti la parte politica della sua azione: furono i cosiddetti \"ozi di Capua\" che, secondo molti storici, indebolirono i soldati e sarebbero stati una delle cause della futura sconfitta cartaginese, in quanto avrebbero impedito di marciare subito direttamente su Roma. Classe dirigente e popolazione capuana appoggiarono la campagna di Annibale, poich\u00e9 Capua era citt\u00e0 troppo fiera per sottostare a Roma; la storia per\u00f2 volle che a vincere fossero i Romani.\nNel 212 e nel 211 a.C. Capua sub\u00ec due lunghi assedi da parte dei Romani, dopodich\u00e9 Annibale fu costretto, nel tentativo di alleggerire la pressione romana, a spingersi con il proprio esercito fino a sotto le mura di Roma, nella zona di porta Collina, senza per\u00f2 riuscire ad espugnarla.\nDopo la partenza di Annibale, nel 211 a.C., la citt\u00e0 fu definitivamente conquistata dai Romani e molti senatori Campani, inclusi quelli capuani, si tolsero la vita con il veleno piuttosto che cadere prigionieri nelle mani del nemico. Ultimo \"meddix tuticus\" fu Seppio Lesio. Altri, nonostante il parere contrario del Senato romano, furono fatti uccidere da Gneo Fulvio a Cales e a Teanum.\nIl senatoconsulto del 211 a.C. e la romanizzazione del territorio.\nLa vendetta dei Romani al tradimento di Capua, secondo alcune fonti citate anche da Livio tra cui Celio Antipatro, fu molto forte. I Romani avrebbero punito i cittadini capuani rei di aver assecondato Annibale, non solo degradando a prefettura la citt\u00e0 di Capua e facendole perdere tutte le cariche e gli organi magistratuali cittadini, con la deportazione \"trans Tiberim\" e addirittura per i pi\u00f9 abbienti la carcerazione, la confisca dei beni e la vendita di moglie e figlie come schiave. Se sulle deportazioni e la carcerazione in massa le stesse fonti in parte dubitano, certo \u00e8 invece il provvedimento di esproprio dei terreni che con un senatoconsulto il Senato eman\u00f2 nel 211 a.C.sintomo Questo provvedimento di \"deditio\" o \"debellatio\" port\u00f2 alla confisca dei territori capuani da parte dei romani e alla loro vendita in concessione tramite il pagamento di \"vectigal\" ai cittadini romani. Probabilmente almeno in questa fase i territori Capuani non divennero parte dell\"'ager publicus\" romano propriamente detto ma divennero semplicemente \"ager publicatus\" cio\u00e8 \"occupato\" dai Romani e questo sarebbe dimostrato dal fatto che quando Publio Cornelio Lentulo realizz\u00f2 nel 165 a.C. la \"forma agri Campani\" in questi territori dovette comprare i territori occupati, indizio che questi territori non appartenevano al patrimonio romano. \nGi\u00e0 nel 173 a.C. gran parte della terra era tornata ai privati capuani e per far fronte a questo il Senato invi\u00f2 il console Lucio Postumio Albino per ridefinire i confini pubblici, e otto anni dopo il pretore Publio Cornelio Lentulo, come detto, compr\u00f2 i terreni privati, dividendo quelli pubblici in poderi e realizzando la \"forma agri\"; molto probabilmente fu in questa fase che i Romani acquisirono questi territori come ager publicus. Nel 130 a.C. infine una specifica commissione formata dai\" tresviri agris dandis iudicandis adsignandis \" Caio Gracco, Appio Claudio e Licinio Crasso provvide all'identificazione e alla determinazione del territorio in centurie. Caio Gracco tent\u00f2 senza successo anche di restituire i diritti civili alla citt\u00e0.\nLa ripresa.\nNonostante tutto Capua visse un periodo di ripresa e poi di floridezza, diventando un'importante citt\u00e0 manifatturiera nel campo dei beni di lusso (profumi, bronzi, ceramiche, unguenti); i suoi mercanti spaziavano in tutto il mediterraneo e si insediarono nell'importante centro di Delo. La situazione economica favorevole si rispecchiava anche nell'espansione urbanistica, con la costruzione di un teatro su terrapieno, di un \"collegium mercatorum\", di porticati e del pi\u00f9 antico anfiteatro (precedente a quello imperiale), oltre al tempio di Giove Tifatino individuato nel 1996. La citt\u00e0, cos\u00ec come l'intera Campania, fu tra le prime ad essere interessate da un forte processo di ellenizzazione gi\u00e0 nel II secolo a.C., tanto che Cicerone dir\u00e0 che presentava l'aspetto di un moderno centro ellenistico.\nSopravvisse a una prima rivolta servile del 104 e alla guerra sociale dell'89 a.C., sostanzialmente indenne. Caio Mario e Lucio Cornelio Cinna operarono la deduzione di una colonia e nell'83 a.C. durante la guerra civile Silla vi sost\u00f2 presso il santuario di Diana Tifatina, in attesa dello scontro con Gaio Norbano. Il suo anfiteatro, sede della prima scuola di gladiatori, fu il punto di partenza della rivolta guidata da Spartaco nel 73 a.C. Nel 59 a.C. fu ribattezzata \"Colonia Iulia Felix\", quando Cesare ne distribu\u00ec l'agro a 20.000 coloni. Nel I secolo a.C. Cicerone durante la sua orazione \"De lege agraria (Contra Rullum)\", la defin\u00ec \"altera Roma\", ovvero \"la seconda Roma\", e arriv\u00f2 a paragonarla a Cartagine e Corinto. Infatti anche sotto il dominio romano, la citt\u00e0 aveva una notevole importanza e fama anche al di fuori dell'Italia. Ausonio la elenc\u00f2 ottava fra le prime dieci citt\u00e0 dell'Impero.\nEt\u00e0 imperiale.\nDurante l'intera et\u00e0 imperiale Capua dovette perdere di centralit\u00e0, e ci\u00f2 sembra essere testimoniato dal silenzio delle fonti, anche se Augusto e poi Nerone vi operano la deduzione di nuove colonie. Con la guerra civile del 68-69, Vespasiano la pun\u00ec per aver parteggiato a favore di Vitellio, espropriandola del territorio delle \"Leboriae\", dopodich\u00e9 conobbe un momento di nuovo splendore a principio del II sec. d.C. quando Adriano la abbell\u00ec, dotandola di nuove statue, colonne e ornamenti di marmo a completamento dell'anfiteatro, nonch\u00e9 di un arco trionfale.\nDal tardo-impero all'alto medioevo.\nResa da Costantino sede del \"Consularis Campaniae\", nel 390 vi si svolse un sinodo presieduto da Ambrogio, vescovo di Milano. La presenza cristiana fu molto precoce (la tradizione vuole che il cristianesimo vi giunse con l'apostolo Pietro), tanto che divenne importante sede vescovile gi\u00e0 nei primi secoli. I vescovi capuani parteciparono ai primissimi concili per dirimere controversie religiose, tra cui si segnala quello di Arles (314) convocato da Costantino I, cui prese parte il titolare Proterio.\nDopo la caduta dell'Impero romano d'Occidente Capua fu devastata in parte, come altri centri dell'Italia, dalle invasioni visigote e vandaliche. And\u00f2 incontro a una tenue ripresa sotto la presenza ostrogota, durante il cui dominio il consolare Lampadio fece restaurare l'anfiteatro. Con la guerra greco-gotica viene riconquistata dai romani orientali dopo il 553, per poi divenire infine una contea del Ducato di Benevento sotto la presenza longobarda.\nLa distruzione della citt\u00e0 e la \"Nuova Capua\".\nNell'841, nel corso di una lotta di successione nel ducato beneventano, Radelchi I assold\u00f2 una banda di saraceni nord-africani, comandata dal berbero Kalfun (divenuto poi primo emiro di Bari), contro Landolfo I il Vecchio, saccheggiando e distruggendo la citt\u00e0 e costringendo la popolazione alla fuga.\nDopo la distruzione, la popolazione (che da allora costituisce la prolungazione storica della \"Civitas Capuana\") fuoriusciva dalla citt\u00e0 in rovina e si rifugiava dapprima a Sicopoli, per poi collocarsi, dopo pochi anni (nell'856), su un'ansa del fiume Volturno, sul luogo dove aveva sede il porto fluviale romano di \"Casilinum\". Veniva cos\u00ec costituita la \"Nuova Capua\" corrispondente oggi al comune della provincia di Caserta, denominato appunto Capua.\nLa \"rinascita\" della \"Capua Vecchia\".\nDopo l'abbandono della popolazione del IX secolo, sul vecchio territorio di Capua non rimasero che degli insediamenti indipendenti.\nSolo verso la fine del XVIII secolo questi si fusero insieme nel borgo di Santa Maria Maggiore, frazione di Capua, che divenne nel 1861 comune autonomo e poco dopo cambiando nome divenne l'odierna Santa Maria Capua Vetere."}
{"id": "96564", "revid": "74801", "url": "https://it.wikipedia.org/wiki?curid=96564", "title": "Magnoliidae", "text": "Le Magnoliidae sono una sottoclasse di piante dicotiledoni della classe delle Magnoliopsida, suddivisa in 8 ordini e 39 famiglie con circa specie di piante erbacee, suffruticose, arbustive e arboree, che conservano caratteri morfologici, anatomici e biochimici primitivi, diversi dal resto delle altre dicotiledoni (eudicotiledoni); fiori con perianzio formato da tepali o raramente con la presenza di soli petali, o senza perianzio, androceo con stami numerosissimi, gineceo comunemente apocarpico o monocarpico, semi con o senza endosperma, a volte accompagnato o rimpiazzato da perisperma, embrione solitamente di piccole dimensioni, cotiledoni normalmente due, occasionalmente 3 o 4 (nelle Degeneraiceae e Idiospermiaceae).\nOrdini e famiglie.\nLa classificazione classica suddivide le Magnoliidae in ordini e famiglie come segue:"}
{"id": "96566", "revid": "632536", "url": "https://it.wikipedia.org/wiki?curid=96566", "title": "Betty Boop", "text": "Betty Boop \u00e8 un personaggio immaginario dei cartoni animati ideato nel 1930 dall'animatore Grim Natwick e realizzato compiutamente nel 1932.\nIspirata alla cantante Helen Kane del Bronx, fu protagonista di alcuni film di animazione e di una serie a fumetti degli anni trenta. Il personaggio esord\u00ec nel cortometraggio \"Dizzy Dishes\" del 1930, prodotto dai Fleischer Studios. Nel 1934 le proteste del pubblico conservatore e l'applicazione del Production Code costrinsero gli autori a modificarne la caratterizzazione, facendola divenire una casalinga; l'ultimo film risale al 1939 ma nonostante la breve vita, \u00e8 entrato nell'immaginario della storia del fumetto e del disegno animato come massima icona della flapper degli anni ruggenti. Il personaggio \u00e8 stato anche oggetto di un vasto merchandising.\nPersonaggio.\nEsordisce il 9 agosto 1930 nel cartone in bianco e nero di 6 minuti \"Dizzy Dishes\", ma sotto forma di barboncina e mantenne questa forma per altri cartoni animati fino al 1932 quando compare per la prima volta come umana nel cortometraggio \"Bamboo Isle\". Una figura a tal punto sovversiva, ispirata alla cantante molto popolare negli anni venti Helen Kane, non poteva durare a lungo. Dapprima le fu affiancato Koko il Clown, in seguito Bimbo, un cucciolo di cane, e infine Grumpy, un arzillo vecchietto, nel tentativo di stemperare i toni del cartone.\nIl personaggio venne caratterizzato come una donna provocante e maliziosa, dal corpo esuberante con vestiti scollati aderenti e cortissimi e la boccuccia a cuore, secondo i canoni delle prime vamp cinematografiche divenendo uno dei primi e pi\u00f9 famosi sex symbol dell'animazione cinematografica. \u00c8 la tipica flapper, cio\u00e8 la ragazza alla moda del periodo degli anni ruggenti, irriverente e indipendente. Porta il taglio di capelli alla moda del periodo, corti e frangiati, indossa un vestitino succinto che lascia scoperte le spalle e la giarrettiera, e pare pi\u00f9 che consapevole del suo sex appeal, oltre a essere fornita di una buona dose di auto-ironia. La figura del personaggio irruppe con una carica erotica imprevedibile nel panorama dell'animazione americana, punteggiata da bambini tondeggianti e animali parlanti. Simbolo degli anni della Grande Depressione, Betty Boop deve la sua popolarit\u00e0 soprattutto al fatto di essersi rivolta a un pubblico adulto che intercettava, nelle sue storie apparentemente surreali, segnali ed elementi sessuali e psicologici.\nFilmografia.\nEsordisce il 9 agosto 1930 nel cartone in bianco e nero di 6 minuti \"Dizzy Dishes\", ma sotto forma di barboncina e mantenne questa forma per una mezza dozzina di altri cartoni animati; nel 1931, nel corto \"Mask-A-Raid\", venne umanizzata trasformandole le orecchie da cane in orecchini mentre il personaggio di Bimbo, cambiava di volta in volta a seconda delle esigenze della trama, diventando a volte un cane e altre un fidanzato. Nel 1932 compare per la prima volta come umana nel cortometraggio \"Bamboo Isle\". Una figura a tal punto sovversiva, ispirata alla celebre cantante molto popolare negli anni venti Helen Kane, non poteva durare a lungo. Dapprima le fu affiancato Koko il Clown, in seguito Bimbo, un cucciolo di cane, e infine Grumpy, un arzillo vecchietto, nel tentativo di stemperare i toni del cartone.\nIn \"Minnie the Moocher\" del 1932 il personaggio risalta come quello di un'adolescente dell'era moderna, in contrasto con i modi di un mondo vecchio come quello dei suoi genitori. Il cortometraggio di Dave Fleischer prende il titolo dalla celebre canzone di Cab Calloway e narra la storia di una ragazza che scappa di casa e affronta i pericoli della notte. In qualit\u00e0 di spettatori vediamo la fanciulla tra folle di spettri piena di paura, viviamo inquietanti suggestioni e visioni di morte. Il ritorno a casa finale si conforma pienamente alla morale dell'epoca, ma il film resta senza dubbio moderno ed innovativo.\nNei primi anni trenta, ebbe la voce dell'attrice Ann Little.\nI cortometraggi erano di vario genere, dal melodrammatico come \"She Wronged Him Right\" (1934) al surreale, come \"Snow\" \"White\" (1933), la cui perfida regina pronunci\u00f2 una filastrocca \"Specchio, specchio\" quattro anni prima della versione Disney; molti, come \"I'll Be Glad When You're Dead\", \"You Rascal, You\" (1932) e \"The Old Man of the Mountain\" (1933) erano simili ai moderni video musicali. A causa della censura, si dovette castigarne i costumi, allungando le gonne e rendendo meno pronunciate le forme, ma questo port\u00f2 alla fine del personaggio e l'ultimo cartone animato dell'era Fleischer fu \"Rhythm on the Reservation\" (1939). La serie di cortometraggi venne riproposta negli anni cinquanta in televisione.\nStoria editoriale.\nIl personaggio fu protagonista di una serie a fumetti a strisce giornaliere e tavole domenicali distribuita negli Stati Uniti d'America da luglio 1934 a novembre 1937 dal King Features Syndicate, scritta da Hal Seeger e disegnata da Bud Counihan anche se venivano firmate da Max Fleischer. Una nuova serie venne realizzata negli anni ottanta insieme a Felix the Cat, nella striscia \"Betty Boop and Felix\", realizzata dal 1984 al 1988 dai fratelli Morgan, Neal, Brian e da Greg Walker. In Italia viene pubblicata su \"Linus\", \"Eureka\", \"Il Grifo\" e, per un breve periodo negli anni novanta, anche sul mensile 'Paperotti' edito dalla Masters Edizioni.\nControversie.\nNel 1932 la cantante Helen Kane fece causa a Fleischer e alla Paramount Publix Corporation per 250.000 dollari, per aver sfruttato con una \"deliberata caricatura\" la sua immagine e la sua personalit\u00e0. Fleischer si difese sostenendo che il suo era un personaggio di pura fantasia. In realt\u00e0, la Kane non era l'unico modello di Betty Boop: anche Clara Bow, la star della Paramount, poteva essere considerata come una Betty Boop reale.\nLe accuse di Helen Kane si basavano sul modo di parlare e cantare del cartoon, che richiamava un modo di parlare molto particolare che caratterizzava proprio la stessa Kane. Al processo si afferm\u00f2 che la cantante aveva assistito anni prima a una esibizione di Baby Esther, una piccola imitatrice afro americana che utilizzava la medesima tecnica, che si richiamava al linguaggio dei bambini. Per il giudice, la \"tecnica baby\" per il canto non era nata con la Kane, per cui la cantante perse la causa."}
{"id": "96568", "revid": "287204", "url": "https://it.wikipedia.org/wiki?curid=96568", "title": "Economia dell'informazione", "text": "Leconomia dell'informazione \u00e8 una branca dell'economia che studia le relazioni conflittuali che prendono forma nel contratto, in particolar modo quelle che avvengono in condizioni di informazione asimmetrica.\nIl vantaggio informativo condiziona la definizione delle caratteristiche del contratto ottimale tra il \"principale\" (colui che propone il contratto) e l\"agente\" (colui che pu\u00f2 accettare o rifiutare). Se le parti avessero interessi comuni, tutte le informazioni rilevanti verrebbero immediatamente scambiate e ogni asimmetria informativa cesserebbe di esistere. Quando una delle parti contrattuali possiede maggiori o migliori informazioni sulla disponibilit\u00e0 a pagare dell'avversario, questa asimmetria si riflette sulla capacit\u00e0 di influenzare a proprio favore il prezzo. \"Potere informativo\" \u00e8 quindi sinonimo di potere contrattuale ed economico. \u00c8 possibile notare che il contratto dell'economia dell'informazione non \u00e8 nient'altro che il prezzo di equilibrio della microeconomia.\nL'asimmetria informativa, e quindi la presenza di informazioni private, nasce dall'impossibilit\u00e0 di conoscere i pensieri delle persone e pertanto di verificare la veridicit\u00e0 delle affermazioni. Quanti pi\u00f9 soggetti dicono il vero tanto pi\u00f9 si instaura nell'economia un \"modus operandi\" basato sulla fiducia. Al contrario naturalmente l'assenza di fiducia pu\u00f2 minare le relazioni di mercato: infatti in un'economia sviluppata le relazioni fondate sulla fiducia sono la norma ed un clima di fiducia permette certamente di incrementare i rapporti di scambio, favorendone la crescita economica. Tuttavia, come diceva Kenneth Arrow:\nInformazione asimmetrica.\nL'economia dell'informazione risolve 3 problemi di asimmetria informativa:\nUn esempio esplicat\u00ecvo: gli azionisti di una societ\u00e0 vorranno certamente assumere il miglior manager sul mercato con il compito di gestire l'azienda e definire i piani in difesa dei loro interessi. Noteremo la presenza di un accesso differenziato alle informazioni: da un lato gli azionisti non sono in grado di valutare le capacit\u00e0 manageriali dell'agente prima della sua assunzione (\"adverse selection\" o \"selezione avversa\"), dall'altro non hanno un controllo puntuale sulle sue azioni e decisioni (\"azzardo morale\" o \"moral hazard\"). Se il manager viene pagato a stipendio fisso, il suo interesse \u00e8 quello di minimizzare gli sforzi e, in mancanza di variabili o elementi verificabili su cui fondare un contratto ottimale, cercher\u00e0 di sfruttare il \"vantaggio informativo\" per incrementare la sua utilit\u00e0 a scapito di quella degli azionisti. Quindi la selezione avversa \u00e8 un opportunismo pre-contrattuale, invece lazzardo morale \u00e8 un opportunismo post-contrattuale.\nAzzardo morale.\nIl problema dell'azzardo morale si presenta quando le azioni dell'agente non sono direttamente verificabili dal principale oppure, quando l'agente riceve informazioni private dopo che la relazione \u00e8 iniziata.\nQuindi le azioni del manager non sono direttamente verificabili dagli azionisti e non possono quindi essere previste a livello contrattuale. Le sue azioni sarebbero verificabili se ogni sua decisione fosse sottoposta all'approvazione del consiglio di amministrazione della societ\u00e0, il che snaturerebbe la funzione del manager e l'intera organizzazione dell'impresa. Inoltre ponendo per assurdo che le sue azioni fossero verificabili, gli azionisti non hanno informazioni sull'ambiente in cui sono assunte (concorrenzialit\u00e0, mercato, casualit\u00e0), e quindi non sono in grado di giudicare perfettamente il comportamento dell'agente.\nUn altro esempio classico di \"moral hazard\" riguarda il settore delle assicurazioni: una persona una volta assicurata, avr\u00e0 incentivo a modificare il proprio comportamento e quindi ad assumere un livello di precauzioni inferiore. Il comportamento dell'assicurato non \u00e8 verificabile (il suo stile di vita, il suo modo di guidare, ecc) e quindi l'assicuratore sostiene un costo superiore rispetto a quello previsto durante la definizione del contratto. In sostanza il \"moral hazard\" \u00e8 un problema di trasferimento dei rischi a costo zero per l'assicurato e senza remunerazione per l'assicuratore che \u00e8 costretto ad accettarli.\nOccorre distinguere tra \"moral hazard\" come \"azione nascosta\" e \"moral hazard\" come \"informazione nascosta\": nel \"moral hazard\" come azione nascosta, il principale offre un contratto all'agente che pu\u00f2 accettarlo o rifiutarlo. Nel momento in cui l'agente ha accettato il contratto ed esercitato il suo sforzo lavorativo, interviene il disturbo stocastico della natura. Facile a capirsi che la natura influenzer\u00e0 i risultati del suo lavoro e tale disturbo non \u00e8 osservabile dal principale. Nel \"moral hazard\" come informazione nascosta, il disturbo della natura interviene prima che l'agente esercita il suo sforzo e di conseguenza l'agente avverte il principale sulla mossa della natura, che pu\u00f2 ad esempio riferirsi all'ambiente di mercato in cui \u00e8 stata presa una determinata decisione di investimento.\nSelezione avversa.\nLa \"selezione avversa\" si verifica quando l'agente possiede informazioni private prima che la relazione abbia inizio.\nIl manager, ad esempio, conosce il suo livello professionale (la sua abilit\u00e0), mentre gli azionisti possono soltanto immaginarla. Allo stesso modo, una societ\u00e0 assicuratrice non conosce la modalit\u00e0 di guida di un automobilista, mentre un automobilista non conosce la gravit\u00e0 del danno quando porta la sua automobile dal meccanico. Nei giochi con selezione avversa la natura muove per prima (si dice allora che il gioco \u00e8 a informazione incompleta) e sceglie le caratteristiche dell'agente.\nSegnalazione.\nLa \"segnalazione\" \u00e8 molto simile alla selezione avversa: sebbene l'agente disponga di informazioni private che il principale non conosce, pu\u00f2 inviare dei \"segnali\" che le possono rendere evidenti.\nAd esempio il manager, che \u00e8 sicuro di essere capace e volendo essere assunto, segnala questa informazione attraverso l'invio di un curriculum vitae in cui illustra i suoi precedenti successi. In altri casi \u00e8 il principale ad avere informazioni private che ha interesse a rivelare. La segnalazione ci aiuta a spiegare il motivo per cui prodotti uguali vengono scambiati a prezzi diversi, in evidente contrasto con i risultati della teoria microeconomica.\nValore dell'informazione.\nL'informazione \u00e8 tutto ci\u00f2 che pu\u00f2 essere digitalizzato ed \u00e8 un bene per cui le persone sono disposte a pagare. Esistono diverse valutazioni circa la sua utilit\u00e0. La struttura dei costi \u00e8 atipica perch\u00e9 caratterizzata da alti costi fissi e bassi o nulli costi marginali.\nIl prezzo dunque non pu\u00f2 essere calcolato partendo dai costi, ma in base alla valutazione che ne danno i consumatori.\nQuesta particolarit\u00e0 ha reso necessario un sistema di prezzi differenziati e personalizzati.\nL'informazione \u00e8 un \"bene esperienza\", ossia il suo valore viene giudicato solo dopo averlo consumato.\nSi rende necessario un meccanismo di consultazione preventiva.\nIl prezzo dell'informazione in condizioni di concorrenza perfetta nel mercato dovrebbe essere pari a zero, ma i costi fissi sono molto alti ed irrecuperabili. L'assenza di un vincolo produttivo in presenza di costi marginali nulli consente alle societ\u00e0 di realizzare profitti lordi prossimi al 100%. Il mercato si caratterizza in due situazioni: l'impresa dominante e le imprese di prodotti differenziati che sfruttano tra loro i vantaggi competitivi."}
{"id": "96574", "revid": "3330", "url": "https://it.wikipedia.org/wiki?curid=96574", "title": "Antonio da Correggio", "text": ""}
{"id": "96575", "revid": "125384035", "url": "https://it.wikipedia.org/wiki?curid=96575", "title": "Charlton Heston", "text": "Biografia.\nPrimi anni.\nNativo dell'Illinois, figlio di Lila Charlton e Russell Whitford Carter, operaio, aveva dieci anni quando i suoi genitori divorziarono. And\u00f2 a vivere con la madre che, poco tempo dopo, spos\u00f2 Chester Heston. La nuova famiglia si spost\u00f2 nell'agiata Wilmette, sobborgo a nord di Chicago.\nHeston (questo il suo nuovo cognome) frequent\u00f2 la \"New Trier High School\". Si iscrisse al corso di recitazione, ottenendo ottimi risultati che gli fruttarono una borsa di studio per la \"Northwestern University\" da parte del \"Winnetka Community Theatre\", dove lavorava come attore. Mentre era ancora al liceo, recit\u00f2 in un film amatoriale muto, adattamento del \"Peer Gynt\". Nel 1944 lasci\u00f2 il college e si arruol\u00f2 nella United States Army Air Forces, dove rimase in servizio per due anni, presso le Isole Aleutine, in Alaska, con la \"Eleventh Air Force\", ricoprendo il grado di \"sergente scelto\".\nTeatro e televisione.\nNel 1944 spos\u00f2 l'attrice Lydia Clarke. Dopo la seconda guerra mondiale i due vissero nel quartiere newyorkese di \"Hell's Kitchen\", dove lavorarono come modelli. Nel 1948 gli fu offerto un ruolo secondario a Broadway, nel rifacimento di \"Antonio e Cleopatra\" di William Shakespeare, con protagonista Katharine Cornell. Per la sua interpretazione, Heston ricevette vari consensi. Ebbe successo anche in televisione, ricoprendo numerosi ruoli nella serie della CBS \"Studio One\", uno dei pi\u00f9 popolari sceneggiati dell'epoca.\nDotato d'un fisico prestante (era alto 191\u00a0cm) a teatro interpret\u00f2 molti ruoli, tra cui quello di protagonista nel \"Macbeth\", Tommaso Moro in \"A Man for All Seasons\" e Marco Antonio sia in \"Giulio Cesare\" che in \"Antonio e Cleopatra\".\nCinema.\nIl primo film da professionista di Heston fu \"La citt\u00e0 nera\" (1950), che gli valse l'attenzione di pubblico e critica. Il salto di qualit\u00e0 arriv\u00f2 con il ruolo del direttore di un circo in \"Il pi\u00f9 grande spettacolo del mondo\" (1952). Divenne un'icona interpretando Mos\u00e8 in \"I dieci comandamenti\" (1956), ruolo che il regista Cecil B. DeMille gli assegn\u00f2 poich\u00e9 riteneva che Heston incarnasse la statua di Mos\u00e8 di Michelangelo.\nNel 1958 figur\u00f2 come protagonista nel capolavoro di Orson Welles \"L'infernale Quinlan\", nel ruolo di un poliziotto messicano che cerca la verit\u00e0 in una serie di affari poco puliti. Pellicola celebrata in tutto il mondo, famosissima per il piano sequenza iniziale, \u00e8 unanimemente considerato dai critici di tutto il mondo come uno dei film pi\u00f9 belli della storia del cinema.\nNella sua lunga carriera fu protagonista di numerose pellicole dal tema epico-storico, come \"Ben-Hur\" (che gli valse l'Oscar al miglior attore e per cui \u00e8 maggiormente ricordato), \"El Cid\" (1961), \"55 giorni a Pechino\" (1963), \"Il tormento e l'estasi\" (1965) e \"Khartoum\" (1966). Altri due filoni cinematografici che videro impegnato Heston furono la fantascienza e i film catastrofici, alcuni dei quali riscossero un grande successo di pubblico e divennero dei \"cult\" del genere. Alcuni titoli da ricordare: \"Il pianeta delle scimmie\" (1968), ' (1971), ' (1973), \"Terremoto\" (1974) e \"Airport '75\" (1974).\nNel 1970 imperson\u00f2 ancora una volta Marco Antonio, nella prima versione cinematografica in Technicolor di un'opera di Shakespeare, \"23 pugnali per Cesare\". L'anno successivo debutt\u00f2 dietro la cinepresa, realizzando \"All'ombra delle piramidi\" (1971), un adattamento di \"Antonio e Cleopatra\", che aveva gi\u00e0 rappresentato in teatro nei primi anni di carriera: oltre a dirigere, interpret\u00f2 per l'ennesima volta Marco Antonio. Avendo ricevuto severi giudizi dalla critica, il film non usc\u00ec nemmeno nei cinema e raramente \u00e8 stato trasmesso in televisione; non esiste nemmeno una versione in DVD. Scarsi consensi ebbero anche gli altri due film in cui diresse se stesso, \"I predatori della vena d'oro\" (1982) e \"Un uomo per tutte le stagioni\" (1988), girato per il piccolo schermo.\nGi\u00e0 a partire da \"I tre moschettieri\" (1973), Heston cominci\u00f2 a partecipare a numerosi film in ruoli secondari o con semplici cameo. Nonostante ci\u00f2, la sua grande popolarit\u00e0 non venne mai meno. Grazie alla sua voce, immediatamente riconoscibile, fu scelto come narratore in varie pellicole. Negli anni ottanta e novanta, insieme al figlio Fraser, produsse e partecip\u00f2 a numerosi film per la televisione. Ottenne un grande successo di critica per la serie \"Charlton Heston presenta la Bibbia\", trasmessa dalla tv via cavo A&amp;E Network e riproposta con successo in DVD.\nNel 2001 prese parte con un cameo al remake de \"Il pianeta delle scimmie\" di Tim Burton, interpretando il ruolo di un'anziana scimmia. Nello stesso anno apparve nel film \"The Order\" con Jean-Claude Van Damme. Nel 2002 prese parte al film-documentario \"Bowling a Columbine\" di Michael Moore, nel quale venne intervistato dal regista/autore nelle vesti di presidente della \"National Rifle Association\" sull'uso delle armi negli Stati Uniti. L'attore reag\u00ec interrompendo l'intervista e chiedendo al regista di allontanarsi da casa sua.\nFu impegnato in politica dagli anni '50 alla met\u00e0 degli anni '70 con orientamento molto progressista: note sono la sua partecipazione a molte battaglie per i diritti sociali e civili, dal sindacato per gli attori e le controfigure al sostegno di Martin Luther King passando per le forte contrariet\u00e0 alla presenza americana nella guerra del Vietnam. Dall'inizio degli anni '80 invece dimostr\u00f2 un crescente avvicinamento al conservatorismo, ricoprendo inoltre la carica di presidente della \"National Rifle Association\" dal 1998 al 2001 e venendo eletto nel consiglio di amministrazione della stessa dal 2001 al 2003, anno in cui il Presidente George W. Bush gli assegn\u00f2 la Medaglia presidenziale della libert\u00e0. \nCharlton Heston mor\u00ec il 5 aprile 2008, all'et\u00e0 di 84 anni, nella sua casa di Beverly Hills, in California; nel 2002 egli stesso aveva reso noto di essere affetto dalla malattia di Alzheimer, che tuttavia gli aveva permesso di recitare ancora in un film, \"My Father\" (2003), nei panni del nazista Josef Mengele. Il suo corpo venne cremato e le ceneri sono conservate nel colombario della chiesa di San Matteo a Pacific Palisades, California.\nA Charlton Heston \u00e8 dedicata una stella della Hollywood Walk of Fame sulla collina di Hollywood a Los Angeles, in California.\nVita privata.\nCharlton Heston fu sposato dal 1944 fino alla morte con l'attrice Lydia Clarke, da cui ebbe due figli: Fraser, divenuto regista, e Holly.\nPremi e candidature.\nOscar\nGolden Globe\nDavid di Donatello\nHollywood Walk of Fame\nLibri.\nHeston ha scritto diversi libri, incluse autobiografie e libri religiosi:\nDoppiatori italiani.\nNelle versioni in italiano dei suoi film, Charlton Heston \u00e8 stato doppiato da:\nDa doppiatore \u00e8 sostituito da:"}
{"id": "96577", "revid": "439868", "url": "https://it.wikipedia.org/wiki?curid=96577", "title": "Chiesa di Sant'Agostino (Reggio Emilia)", "text": "La chiesa di Sant'Agostino \u00e8 un luogo di culto cattolico sito in Piazzetta Pignedoli, nel centro storico di Reggio Emilia. La chiesa \u00e8 sede della parrocchia di San Lorenzo in Sant'Agostino del vicariato Urbano della diocesi di Reggio Emilia-Guastalla.\nStoria e descrizione.\nSul luogo occupato dall'attuale edificio sorgeva la chiesa di Sant'Apollinare, gi\u00e0 ricordata in un documento del 1183 e andata distrutta nel 1249, durante il conflitto fra Guelfi e Ghibellini. Assunse l'attuale intitolazione nel 1268 quando fu ricostruita, assieme al convento, dai frati Eremitani agostiniani. Fu ricostruita nel 1452 dopo l'incendio del 1423, quando vennero elevate anche l'odierna abside romanica e la torre, quest'ultima disegnata da Antonio Casotti e finanziata dal Comune e dall'abate Zoboli. La facciata, in stile barocco, tutta in cotto, risale al 1746 su disegno dell'architetto Alfonso Torreggiani e presenta due nicchie con all'interno le statue di San Guglielmo e San Nicola da Tolentino.\nL'interno, composto da una sola navata con volte a botte e a vela, fu completamente rifatto tra il 1645 ed il 1666 su progetto dell'architetto Gaspare Vigarani. Tra le opere che si conservano nella chiesa \u00e8 visibile il dipinto raffigurante \"Sant'Apollinare\" di Giovanni Francesco Barbieri, detto il Guercino."}
{"id": "96579", "revid": "1226", "url": "https://it.wikipedia.org/wiki?curid=96579", "title": "Wargame", "text": "Un wargame (in italiano \"gioco di guerra\") \u00e8 una categoria di gioco di strategia, che generalmente ricostruisce eventi militari storici o immaginari. Il wargame \u00e8 spesso visto come un modo di esplorare gli effetti della guerra senza sperimentare il combattimento reale. Pu\u00f2 assumere la forma di un hobby nel quale uno o pi\u00f9 giocatori simulano battaglie o intere guerre, di un modello o simulazione al computer di possibili scenari di pianificazione militare (questo viene detto anche simulazione di guerra) o anche la forma di manovre militari come pratica per la guerra. In quest'ultimo caso le due fazioni della battaglia vengono tipicamente chiamate \"blu\" e \"rosso\" per evitare di nominare un avversario particolare.\nNella sua forma tradizionale \u00e8 un gioco da tavolo, giocato su una mappa, con un certo numero di pedine o miniatura rappresentanti le varie forze in campo e dalle regole e tabelle necessarie al combattimento. Nelle varianti in solitario, le azioni del nemico possono essere gestite dal pescaggio di carte e/o diagrammi di flusso.\nRecentemente i \"wargame\", \"giochi di guerra\", vengono proposti anche in versione outdoor, come nel softair, nel paintball e nel lasertag.\nStoria dei wargame.\nIl wargame moderno nacque dal bisogno dei militari di studiare la guerra e ricreare vecchie battaglie a scopo istruttivo, sviluppandosi inizialmente in Germania a partire dalla fine del XVIII secolo.\nIl \"Kriegsspiel\" tedesco.\nNel corso del medioevo sono state pubblicate diverse varianti degli scacchi che generalmente si limitavano a introdurre scacchiere pi\u00f9 grandi, con un numero maggiore di pezzi e occasionalmente nuovi pezzi, vedi per esempio \"Neu-erfundenes Grosses K\u00f6nig-Spiel\" (Christoph Weickhmann, 1664) o il \"Neues Krieggspiel, oder verbessertes Schachspiel\" (Johan Mehler, 1770)\nNel 1780 Johann Christian Ludwig Hellwig, educatore degli ufficiali presso l'accademia militare di Braunschweig pubblic\u00f2 \"Versuch eines aufs Schachspiel gebauten taktischen Spiels von zwei und mehreren Personen zu spielen\" (\"Tentativo di costruire sugli scacchi un gioco tattico giocabile da due o pi\u00f9 persone\") una variante degli scacchi che aveva sviluppato con l'intento di renderli meno astratti e poter simulare meglio gli eserciti dell'epoca, allo scopo di poter istruire i giovani allievi dell'accademia. Questo regolamento introduceva anch'esso nuovi pezzi degli scacchi e una scacchiera pi\u00f9 grande) ma soprattutto introduce il concetto di terreno, le caselle anzich\u00e9 essere bianche e nere sono colorate per identificare vari tipi di terreno (montagna, fiume, etc.) con effetti sul movimento e sul combattimento, aggiunge dei pezzi a rappresentare l'artiglieria che possono prendere i pezzi avversari a distanza e cambi l'obbiettivo del gioco dal prendere il re avversario al catturare una fortezza.\nIn una nuova edizione del gioco del 1803 rompe maggiormente con la tradizione degli scacchi, i pezzi diventano miniature che rappresentano le tre branche dell'esercito dell'epoca (artiglieria, fanteria e cavalleria), hanno un orientamento ben definito (che influenza la direzione nella quale possono combattere), muovono nella direzione che preferiscono ma sono limitati nel movimento dal loro tipo (un pezzo di cavalleria pu\u00f2 per esempio muovere di dodici caselle, uno di fanteria di otto), la presa non avviene pi\u00f9 necessariamente occupando la casella di un avversario, ma a simulazione delle scariche di fucileria pu\u00f2 avvenire verso pezzi adiacenti dipendenti dalla direzione in cui una pedina \u00e8 orientata. Il regolamento comprende anche regole per il rifornimento, linee di comunicazione e costruzione di ponti.\nTra le persone interessate al nuovo regolamento c'\u00e8 Johan Georg Julius Venturini, un capitano del genio, che nella sua opera \"Beschreibung und Regln eines neuen KriegesSpiels zum Nutzen und Vergn\u00fcgen, besonders aber zum Gebrauche in Militairschulen\" (1797) amplia le regole del primo regolamento di Hellwig, aggiungendo nuovi dettagli, ma soprattutto sostituendo la scacchiera con una mappa reale del territorio, sulla quale sovraimpone una griglia quadrata. Con questa modifica il kriegspiel si stacca ulteriormente dall'astrattismo della scacchiera, le pedine si muovono sempre su caselle quadrate, ma la presenza di una mappa significa che il numero di caselle che una pedina muove pu\u00f2 essere correlato a una distanza nel mondo reale e, basandosi sulla velocit\u00e0 di movimento delle unit\u00e0 a cui la pedina corrisponde, al tempo.\nUlteriori sviluppi furono opera della famiglia Reisswitz. Il barone (\"Freiherr\") Georg Leopold von Reiswitz, un nobile della piccola nobilt\u00e0 con la passione per il gioco di Hellwig, ma che non poteva permettersi l'acquisto della scacchiera e dei pezzi necessari a giocarlo svilupp\u00f2 un proprio regolamento che utilizzava una mappa realizzata in bassorilievo con sabbia inumidita e blocchetti in legno dipinti al posto delle miniature. Il regolamento sviluppato da von Reiswitz non utilizzava pi\u00f9 una mappa quadrettata, ma il loro movimento \u00e8 libero sulla mappa (nei limiti delle capacit\u00e0 delle unit\u00e0 e del terreno su cui muovono). Nell'inverno del 1810 si reca a Berlino per rendere pubblico il suo gioco, attirando l'interesse della corte Prussiana e ottenendo l'occasione di dimostrarlo ai principi prussiani. Questi raccomandarono il gioco al padre Federico Guglielmo III. Reiswig per\u00f2 ritenendo che di dover presentare un gioco degno di un re, ritorn\u00f2 solo l'anno dopo con un sontuoso apparato: un grande tavolo sulla cui superficie si potevano inserire tasselli colorati riportanti gli elementi della mappa, righelli, scatole per nascondere le unit\u00e0 fino a che non entravano nel raggio di un'unit\u00e0 avversaria e una copia ancora in forma di bozza del regolamento. Tutti i componenti venivano conservati nei cassetti del tavolo.\nSuccessivamente Reiswitz pubblic\u00f2 le regole complete come \"Taktisches Kriegs-Spiel oder Anleitung zu einer mechanischen Vorrichtung um taktische Manouvres sinnlich darzustellen\" (1812, \"Wargame tattico ovvero istruzioni per uno strumento meccanico per mostrare manovre tattiche realistiche\"). Reiswitz prosegu\u00ec il suo lavoro sul regolamento allo scopo di poterne produrre una versione riproducibile su larga scala (il modello prodotto per il re di Prussia non era economicamente ammissibile), a causa per\u00f2 del rientro in guerra della Prussia contro la Francia imperiale di Napoleone Bonaparte incontr\u00f2 difficolt\u00e0 nel proseguire il suo lavoro e nel frattempo perse interesse all'argomento.\nTra il 1816 e il 1819 suo figlio, Georg Heinrich Rudolf Johan von Reiswitz, riprese in mano il suo lavoro raffinandolo ed espandendolo per pubblicarlo come \"Anleitung zur Darstellung milit\u00e4rische man\u00f6ver mit dem apparat des Kriegsspiele\" (\"Istruzioni per la rappresentazione di manovre tattiche mediante un gioco di guerra\") nel 1816. Il giovane Reiswitz si avvantaggi\u00f2 degli sviluppi recenti della topografia utilizzando mappe topografiche reali per rappresentare il campo di battaglia e regole che quantificavano gli effetti del combattimento modellandoli sui dati contenuti in \"\u00dcber die Wirkung des Feuergewebrs\" di Gerhard von Scharnhorst, introdusse inoltre una terza parte l\"Vertraute\" (letteralmente \"confidente\", nel seguito si usa il termine inglese \"umpire\"), un arbitro che presenta ai giocatori la situazione in campo e riceve da loro istruzioni scritte sui comandi che intendono dare alle proprie truppe e che quindi implementa risolvendone gli effetti e riportando la situazione variata ai giocatori. Su una mappa pubblica sono posizionate solo le forze in grado di vedersi a vicenda, solo l'umpire conosce la posizione di tutte le forze. Gli effetti del combattimento vengono determinati mediante dei dadi speciali che sulle facce riportano varie tabelle da utilizzare a seconda del tipo di attacco effettuato.\nPubblicato con patronaggio del principe Wilhelm, il regolamento, completo di tavola da gioco e pedine, venne distribuito ad ogni reggimento, ma molti ufficiali comunque ne contestavano l'accuratezza dei risultati. Ma nel 1837 von Moltke, che da luogotenente era stato impressionato dal regolamento, divenne capo dello stato maggiore a staff sostenne l'uso dei wargame per l'addestramento e fece adottare un nuovo regolamento sviluppato dal colonnello Julius Friedrich Wilhelm von Verdy du Vernois. Per la decisione dei risultati il nuovo regolamento usava un arbitro neutrale, che determinava i risultati in base alla situazione e alla sua esperienza di combattimento, eliminando quasi tutti i tiri di dado. Successivamente ai risultati della guerra franco-prussiana del 1870, gli eserciti di altre nazioni iniziarono ad interessarsi ai wargame per l'addestramento e cominciarono a sviluppare propri regolamenti e tutt'oggi sono ancora una parte importante dell'addestramento militare.\nDiffusione nel resto del mondo.\nVerso il 1888 l'appassionato di marina militare e analista Fred T. Jane scrisse un regolamento per descrivere le azioni di flotta usando modellini di navi o miniature. L'edizione del 1905/6 di \"Jane's Fighting Ships\" includeva una revisione delle regole di \"The Naval War Game\".\nH.G. Wells pubblic\u00f2 il primo regolamento di wargame ludico \"Piccole guerre\" (\"Little Wars\") nel 1913. Wells, che era un pacifista, pensava che il wargame fosse un rimedio omeopatico per gli strategisti, che potevano sperimentare il brivido della battaglia reale, senza le sue tragiche conseguenze. Il regolamento di Wells era un wargame tridimensionale, giocato con cannoni giocattolo a molla che tiravano piccoli proiettili e soldatini giocattolo. Le unit\u00e0 venivano eliminate se colpite dal proiettile di un cannone. Emerse un mercato di nicchia per adulti che ricreavano battaglie militari dall'epoca napoleonica in avanti. Sebbene ogni singolo segnalino o pedina rappresentasse tipicamente una squadra di soldati, esistevano alcuni giochi di livello \"schermaglia\" (uomo contro uomo) in cui ogni figura rappresentava un singolo soldato. Era un regolamento semplice e in un certo senso fornivano solo un contesto per sparare con i cannoncini, ma lo stesso Wells nell'appendice a \"Piccole guerre\" indica i cambiamenti necessari per convertire le sue regole che ammette semplici, in un pi\u00f9 rigoroso \"Kriegspiel\".\" Comunque, Wells afferma anche nelle sue regole che il combattimento \"dovrebbe essere deciso con il fuoco di cannoni e fucili reali e non mediante calcoli. Le cose dovrebbero accadere e non essere decise,\" in opposizione alla natura generale del \"Kriegspiel\".\nNel 1940 venne pubblicata la prima edizione del \"Fletcher Pratt's Naval War Game\". Inizialmente giocato a New York, ma presto si formarono altri club di gioco negli Stati Uniti. Jack Coggins, invitato da Pratt a partecipare, ricorda che il gioco consisteva di minuscole navi di legno costruite su una scala di circa un pollice a 50 piedi (1:600) sparse sul pavimento del salotto dell'appartamento di Pratt. Le loro manovre e il risultato delle battaglie veniva calcolato mediante una complessa formula matematica e le distanze misurate con un righello flessibile opportunamente marcato. La popolarit\u00e0 del gioco crebbe e si arriv\u00f2 fino ad usare una sala da ballo con pi\u00f9 di 60 o pi\u00f9 giocatori per parte. Diversi ufficiali in servizio del Naval War College parteciparono regolarmente alle partite Per una valutazione del gioco rispetto alla realt\u00e0 vedi il capitolo 10 del \"The Fletcher Pratt Naval Wargame\" book.\nQuesti giochi erano indirizzati al pubblico in generale, ma era difficoltoso poterli giocare a causa del costo di acquisto di un numero di miniature o navi sufficienti. Con l'aumentare nel corso del ventesimo secolo della disponibilit\u00e0 di spesa per il divertimento i wargame tridimensionali guadagnarono lentamente un certo seguito. La maggior parte dei gruppi di gioco scrissero o revisionarono informalmente le proprie regole, senza pubblicarle ufficialmente. Nel 1955 Jack Scruby inizi\u00f2 a produrre miniature usando stampi di gomma, riducendo grandemente le spese, e nel 1957 fond\u00f2 la Scruby Miniatures e inizi\u00f2 a pubblicare il \"War Game Digest\". La rivista e i suoi successori misero in grado gli appassionati di miniature di entrare in contatto uno con l'altro e fornirono un forum per condividere idee e regolamenti locali con gli altri appassionati.\nAll'incirca nello stesso periodo Donald Featherstone cominci\u00f2 a pubblicare nel Regno Unito una serie di libri che furono le prime pubblicazioni \"mainstream\" sul wargame dall'epoca di \"Piccole guerre\". Tra i titoli vi furono \"Wargames\", \"Advanced Wargames\", \"Solo Wargaming\", \"Wargame Campaigns\", \"Battles with Model Tanks\", \"Skirmish Wargaming\". La loro popolarit\u00e0 fu tale che altri autori riuscirono a pubblicare i propri titoli, per esempio Charles Grant, C.S. Wesencraft, Phil Barker, Terence Wise, Bruce Quarie. Queste pubblicazioni di autori britannici, accoppiati con la nascita di diversi produttori di miniature adatte al wargame (per esempio Miniature Figurines, Hinchliffe, Peter Laing, Garrisson, Skytrex, Davco, Heroic &amp; Ros) fu responsabile dell'enorme aumento di popolarit\u00e0 dell'hobby alla fine degli anni sessanta e durante gli anni settanta.\nNel frattempo, nel 1952 venne pubblicato il primo wargame per il mercato di massa, \"Tactics\". Realizzato con pedine di cartoncino (\"counters\") e mappe esagonali, fu progettato e pubblicato da Charles S. Roberts.. Dopo essere andato quasi in pareggio con la pubblicazione di \"Tactics\" decise di fondare la casa editrice Avalon Hill. La moderna industria commerciale del gioco da tavolo viene fatta partire dalla pubblicazione di \"Tactics II\" nel 1958 e dalla pubblicazione del primo numero della rivista \"The General Magazine\" nel 1964. Nel 1961 la Avalon Hill pubblic\u00f2 \"Gettysburg\", considerato il primo wargame da tavolo basato interamente su una battaglia storica. Quello stesso anno vennero pubblicati \"D-Day\" e \"Chancellorsville\", i primi giochi commerciali a usare una mappa esagonale.\nCi\u00f2 che distingueva \"Tactics\" dai giochi precedenti era la presenza sul campo di una griglia esagonale, in questo modo si poteva regolare il movimento e la gittata delle armi senza le complicate misurazioni legate al \"Kriegsspiel\" ed al wargame tridimensionale.\nL'Avalon Hill pubblicava circa due titoli ogni anno, e generalmente solo la met\u00e0 di essi erano wargame. Per la fine degli anni sessanta comparvero diverse piccole riviste dedicate all'hobby, insieme a nuove casi editrici. La pi\u00f9 importante di queste fu senza dubbio \"Strategy &amp; Tactics\", e la compagnia fondata per salvarla dal fallimento Simulations Publications, Inc. (SPI). Sotto il controllo della SPI, \"Strategy &amp; Tactics\" inizi\u00f2 a includere un nuovo gioco in ogni numero della rivista, che insieme ai giochi regolari che la SPI pubblicava increment\u00f2 grandemente il numero di wargame disponibili.\nDa ricordare in questi anni la produzione nel 1957, inventato e brevettato nel 1954 da Albert Lamorisse, del gioco \"La Conqu\u00eate du Monde\" (La conquista del Mondo), prodotto in origine dalla francese Miro Company e successivamente diffuso con lo storico nome di Risk dalla Parker Brothers negli USA e nel resto di Europa. In Italia viene distribuito con il nome di RisiKo! a parttire dal 1968 dalla Giochiclub di Milano.\nGrazie anche a campagne pubblicitarie aggressive, il wargame aument\u00f2 molto di popolarit\u00e0 agli inizi degli anni settanta e vennero fondate molte nuove compagnie. Degne di nota tra queste la Game Designers' Workshop (GDW), e la Tactical Studies Rules (TSR). Il wargame tridimensionale medievale della TSR, \"Chainmail\" (1971), incluse un supplemento fantasy che gener\u00f2 un nuovo genere di giochi, i giochi di ruolo.\nGli anni settanta possono essere considerati l'\"epoca d'oro del wargame\", durante la decade comparvero molte nuove compagnie, sostenute da un aumento esplosivo di persone che giocavano a wargame. Con il loro innovativo sistema di geomorphic mapboard furono particolarmente popolari \"PanzerBlitz\" (1970), \"Panzer Leader\" (1974) e \"Squad Leader\" (1977) della Avalon Hill. I wargame si diversificarono anche per soggetto del gioco, \"Galactic Warfare\", il primo wargame di fantascienza, fu pubblicato nel 1973 nel Regno Unito dalla Davco), mentre \"Star Fleet Battles\" venne pubblicato dalla Task Force Games) nel 1979 e per dimensioni, comparvero sia microgame come \"Ogre\" della Steve Jackson Games, che \"monster games\".\nLa rapida espansione venne ad un termine e fu seguita da una recessione all'inizio degli anni ottanta, segnata dall'acquisizione della SPI da parte della TSR nel 1982. L'hobby non si riprese pi\u00f9 ed attualmente \u00e8 molto pi\u00f9 ridotto di quanto non fosse negli anni settanta. Diversi fattori sono stati indicati come causa del declino, inclusa la presenza di alternative di gioco (come i giochi di ruolo), la crescente complessit\u00e0 dei wargame e cambiamenti demografici e di stile di vita..\nDa segnalare l'Italiana International Team, fondata alla fine degli anni settanta da Nicola di Tella e Massimo Petrini, e che produsse una serie di wargame su vari periodi storici. Sulla seconda guerra mondiale tra i vari titoli Rommel e Okinawa, sul periodo western americano, Little big Horn, e sul periodo napoleonico, Bonaparte, \"Austerlitz\", \"Waterloo e Jena,\" con l'originale uso di una mappa mista quadrati/ottagoni anzich\u00e9 divisa ad esagoni per simulare la meccanica geometrica delle evoluzioni delle formazioni ottocentesche. \nNegli anni ottanta la maggior parte del mercato dei wargame \u00e8 stato dominato da quello dei giochi di ruolo. Quindi i personal computer resero possibile giocare simulazioni di battaglie senza dover imparare tomi di regole, aver bisogno di spazio fisico e di coordinarsi per incontrarsi con un avversario. Comunque nel 1983 la 1983 Games Workshop pubblic\u00f2 \"Warhammer Fantasy Battle\", inizialmente come \"Mass-combat Role Playing Game\", che rapidamente arriv\u00f2 a dominare il mercato dei wargame fantasy. Con l'arrivo dei giochi di carte collezionabili negli anni novata il mercato del gioco da tavolo divenne ancora pi\u00f9 competitivo. Per quest'epoca la maggior parte delle case editrici di wargame erano gi\u00e0 da tempo scomparse.\nNonostante il declino il wargame continua a sopravvivere in forme differenti. \"Advanced Squad Leader\" (1985) divenne un hobby di nicchia in s\u00e9 stesso, \"Axis and Allies\" (1984) fu molto popolare nel mercato di massa e \"Warhammer Fantasy Battle\" (1983) della Games Workshop ha generato una numerosa linea di popolari wargame tridimensionali, incluse successive edizioni di \"Warhammer\" e del fantasy-fantascientifico \"Warhammer 40,000\". Con la pubblicazione di \"We the People\" della Avalon Hill nel 1994 sono comparsi i card-driven games, correntemente pubblicati dalla GMT Games. \"Battle Cry\" (2000) e \"Memoir '44\" (2004) hanno dimostrato che wargame leggeri possono ancora essere un successo commerciale, purch\u00e9 le regole siano chiare e accessibili, con componenti di buona qualit\u00e0. \"Block wargame\", come quelli pubblicati dalla Columbia Games sono ancora piuttosto popolari. Compagnie come la GMT Games e la Multi-Man Publishing continuano a sopravvivere e a pubblicare wargame su mappa esagonale e \"counter\" molto dettagliati.\nWargame tridimensionale.\nIl Wargame tridimensionale tipicamente richiede l'uso di miniature (modellini di plastica o metallo) per le unit\u00e0 e modellini degli elementi scenici piazzati su un tavolo o sul pavimento usato come superficie di gioco.\nWargame da tavolo.\nUn tipico wargame non computerizzato (\"Kriegsspiel\") consiste dei seguenti componenti:\nWargame al computer.\nLo schermo dei wargame al computer mostra le unit\u00e0 e lo scenario sul monitor.\nI \"wargame\" computerizzati hanno diversi vantaggi sui \"wargame\" da tavolo o tridimensionali:\nGli svantaggi sono:\nI \"wargame\" tradizionali differiscono dai videogiochi detti giochi strategici in tempo reale nel fatto che sono generalmente gestiti a turni (un'ovvia eccezione sono i wargame 'sul campo' delle simulazioni di guerra delle organizzazioni militari).\nI \"wargame\" tradizionali si focalizzano sulla capacit\u00e0 di analizzare le situazioni in profondit\u00e0, di pianificare un obbiettivo, di correggere il piano in base a circostanze mutevoli. I giochi strategici in tempo reale (che potrebbero essere meglio definiti come \"giochi strategici grandemente accelerati\") si focalizzano maggiormente su riflessi, coordinazione e la capacit\u00e0 di prendere decisioni in tempi rapidi basandosi su informazioni limitate.\nInoltre i giochi strategici in tempo reale richiedono un'intelligenza artificiale meno sofisticata da parte dei giocatori simulati dal computer.\nI \"wargame\" al computer sono spesso giocati tra avversari umani mediante email (scambiandosi i file di salvataggio del gioco) per fornire interazione umana ed un avversario pi\u00f9 interessante di quello simulato dal programma. Lo svantaggio \u00e8 che \u00e8 richiesto molto pi\u00f9 tempo per finire il gioco, a seconda di quanto spesso i giocatori controllano la loro e-mail. \u00c8 comunque molto pi\u00f9 rapido (e facile) del vecchio metodo di giocare \"wargame\" mediante la posta normale. Un'alternativa pi\u00f9 rapida (non disponibile con tutti i giochi) \u00e8 di giocare utilizzando una connessione diretta, o mediante una LAN, mediante modem o attraverso Internet.\nTipi di wargame militare.\nEsistono molti modi di suddividire i \"wargame\": per esempio secondo il tipo di tecnologia disponibile agli 'eserciti' coinvolti, le branche dell'esercito impegnate, il periodo della storia militare, la dimensione delle unit\u00e0, la scala della mappa e anche secondo il modello intellettuale di simulazione applicato al gioco.\nPeriodo storico.\nTutti i periodi storici hanno i loro entusiasti. I giochi storici appartengono di solito ad uno di questi periodi:\nI wargame possono anche essere usati per simulare situazioni fittizie:\nScala della mappa o delle unit\u00e0.\nEsistono differenti tipologie e scale di gioco. Uno dei criteri pi\u00f9 comuni per distinguerle \u00e8 osservare la dimensione dell'area geografica rappresentata sulla mappa. Naturalmente la scala geografica condiziona anche la \u00abscala dei tempi\u00bb e la \u00abscala delle unit\u00e0\u00bb. Non sarebbe logico, volendo rappresentare in un gioco tutte le campagne napoleoniche (da Austerlitz a Waterloo), usare unit\u00e0 a livello di battaglione ed una scala dei tempi di un'ora per turno. Invece questi stessi valori sarebbero molto adatti per rappresentare una singola battaglia napoleonica.\nTipi di pedine.\nLe pedine in prevalenza si dividono in 3 categorie:\nDato che in alcuni giochi di simulazione storica possono comparire insieme tutti e tre questi tipi di unit\u00e0 (per esempio, una simulazione della seconda guerra mondiale nel teatro del Pacifico), questa suddivisione non \u00e8 mai assoluta, ma sempre correlata al gioco ed alla scala in cui si opera.\nScala della mappa.\nTipici esempi di scala della mappa, possono essere:\nCollegamenti esterni.\nhttps://m.facebook.com/TheOldHouseWargameClubRoma/\nThe Old House Wargame Club Roma. Wargame Storici e Fantasy."}
{"id": "96586", "revid": "12109", "url": "https://it.wikipedia.org/wiki?curid=96586", "title": "Muratura", "text": "La muratura (o apparecchio murario), in architettura e in edilizia, \u00e8 la tecnica per costruire una parete in pietre naturali o artificiali (mattoni).\nStoria.\nLa muratura si \u00e8 sviluppata in maniera sistematica con l'avvento delle grandi civilt\u00e0 urbane e segna il passaggio da tecniche edilizie legate al legno, alla paglia, alle pelli per passare ad un periodo pi\u00f9 maturo di edifici pi\u00f9 duraturi e solidi.\nInizialmente il muro portante era realizzato a secco, semplicemente sistemando pietre sbozzate una sull'altra, cercando di incastrarle al meglio possibile, per raggiungere una buona stabilit\u00e0 e portanza. Esempi di muri antichi realizzati con questa tecnica sono i nuraghi sardi.\nLe mura ciclopiche o mura megalitiche furono realizzate in epoca preistorica o protostorica con grandi blocchi irregolari, che venivano accostati compensandone le lacune con pietre pi\u00f9 piccole, malte argillose o pietrame, cercando di colmare le cavit\u00e0 sulla superficie. Il muro in pietra squadrata \u00e8 molto resistente e molto stabile, ma \u00e8 senza dubbio pi\u00f9 oneroso da realizzare, stante la necessit\u00e0 di cavare e lavorare le pietre, oltre che di posizionarle. Si trovano notevoli esempi di questi muri in America latina, in Grecia, in Egitto, in Giappone. Esempi in Italia sono le mura megalitiche del Lazio (le mura poligonali di Anagni, Alatri, Ferentino e Segni), dell'Umbria (Amelia) (dove, accanto alla possente cinta poligonale, \u00e8 presente anche una cinta pi\u00f9 interna di origine megalitica), e della Toscana (Fiesole), solo per citarne alcuni.\nLa compattezza del muro di un edificio aveva come scopo sia quello di creare un ambiente interno isolato da quello esterno, sia quello di distribuire in maniera il pi\u00f9 possibile regolare le forze di compressione agenti sul muro stesso.\nI romani svilupparono particolari tecniche murarie dette \"opus\":\nIl muro di pietre squadrate di grandi dimensioni nel mondo romano e greco veniva rafforzato con delle grappe di piombo che venivano colate allo stato fuso in alloggiamenti ricavati appositamente sulle stesse pietre. Tale tecnica \u00e8 stata utilizzata in molti templi dell'Acropoli di Atene e nel Colosseo, oltre che in tutte le altre importanti strutture del periodo. Il Colosseo, privato nel tempo di tali grappe di ancoraggio, tolte per ricavare il piombo che veniva fuso e riutilizzato, sub\u00ec notevoli danni a causa del terremoto di Roma del XIII secolo.\nParallelamente allo sviluppo del muro di pietre squadrate avanzano le tecniche del muro in mattoni. Inizialmente il mattone era realizzato con uno stampo riempito di terra e paglia, lasciato essiccare al sole. Questi mattoni venivano montati a secco e, con questa tecnica, veniva realizzato lo ziggurat al tempo della civilt\u00e0 mesopotamica. La terra utilizzata era limo, argilla o altri sedimenti compatti, ma risultava estremamente friabile e poco affidabile nel tempo. Finch\u00e9 non si scopr\u00ec che, una volta cotta, acquistava tutt'altre propriet\u00e0, come ci racconta la storia delle Tavole di Ebla: pani di argilla cruda incisi, che arrivano a noi solo grazie a un grande incendio che interess\u00f2 la biblioteca che le accoglieva, cuocendo cos\u00ec l'argilla.\nCon la scoperta della calce, la muratura sub\u00ec l'ultima grande svolta tecnica della sua evoluzione e nacque il muro allettato con calce. Tale tecnica consiste nel posizionare i mattoni l'uno sull'altro avendo cura di gettare uno strato di calce sulla fila di mattoni inferiore e tra un mattone e l'altro nella stessa fila. La calce, indurendosi, si lega ai mattoni cotti (che hanno una superficie scabra che favorisce la presa) e crea con essi un unico elemento strutturale molto pi\u00f9 resistente del mattone crudo.\nDal punto di vista della resistenza, della durata e della qualit\u00e0 complessiva, il muro di pietre squadrate di grandi dimensioni rimase per\u00f2 la migliore soluzione possibile, e venne utilizzato in tutto il periodo classico e nel periodo gotico per la realizzazione degli edifici di maggiore pregio. Il costo della pietra squadrata di grandi dimensioni, cresciuto notevolmente nei secoli rispetto al muro di mattoni, contribu\u00ec all'abbandono della pietra a favore del mattone allettato gi\u00e0 nel Rinascimento, ed a tale periodo appartengono le pi\u00f9 antiche fornaci per calce o mattoni, come quelle di Pedras Serradas o di Ferentino. Rimase comunque in auge la tecnica del muro di pietre squadrate di piccole dimensioni, pi\u00f9 vicina alla tecnica del muro di mattoni.\nLa scoperta della ghisa e dell'acciaio prima, e del cemento armato poi, portarono all'abbandono del muro in pietra a favore del solo muro in laterizio allettato con malta di calce o malta di cemento.\nAttualmente i muri portanti sono realizzati in mattoni di laterizio pieno, con blocchi di pietra, di tufo o di calcestruzzo, oppure tramite travi e colonne in cemento armato inframezzate da tamponature.\nDefinizione.\nIl muro \u00e8 una struttura edilizia verticale portante, particolarmente robusta, realizzata come ossatura principale di un edificio (muro di fondazione, muro di spina, muro perimetrale) o come delimitazione di uno spazio esterno (muro di cinta, muro di confine).\nNella realizzazione di un muro, i materiali di varia provenienza vengono uniti da un legante che rende la struttura monolitica.\nUn muro deve garantire alla struttura:\nPer determinare lo spessore del muro che soddisfi tutte le caratteristiche, bisogna eseguire:\nI muri vengono suddivisi in tre categorie:\nUn'altra classificazione dei muri viene effettuata in base ai materiali con cui sono costruiti:\nI muri di cui si tratta in questo contesto prendono il nome di muri \"in elevazione\". In base alla tecnica di costruzione si categorizzano in:\nIn base alla forma i muri vengono detti:\nLe murature di questo tipo vengono posate senza alcuna preoccupazione per il fattore estetico. Essi non possono essere meno spessi di 50\u00a0cm perch\u00e9 non resisterebbero ai carichi. L'esecuzione del muro a regola d'arte prevede che:\nGli spazi pi\u00f9 grandi tra i conci devono essere riempiti da zeppe (pezzi pi\u00f9 piccoli di pietra). Il concio, prima di essere posato, deve essere immerso in malta idraulico-cementizia. Ci\u00f2 \u00e8 molto importante per la resistenza finale del muro. Gli errori pi\u00f9 comuni commessi in cantiere sono:\nMuratura in calcestruzzo.\nL'uso del calcestruzzo pu\u00f2 comportare vantaggi considerevoli in termini di costi e di tempo. Ci sono tre elementi per\u00f2 da tenere presente:\nIl calcestruzzo \u00e8 di facile utilizzo nelle murature di importante spessore e anche nelle fondazioni, dove lo spessore non \u00e8 mai inferiore ai 50\u00a0cm e il terreno permette una buona stagionatura. Si hanno invece delle difficolt\u00e0 quando il muro \u00e8 faccia a vista e di piccolo spessore, in questo caso il rischio di ritiro e di crepe \u00e8 molto alto. Anche in costruzioni di muri di notevole spessore si hanno fessurazioni e crepe. Per impedire che accada tutto ci\u00f2 si adottano queste soluzioni:\nMuratura in materiali tufacei.\nLe murature in tufo sono tuttora utilizzate per la loro praticit\u00e0 ed economia. Esse vengono usate in costruzioni alte al massimo tre piani. I blocchi in commercio hanno dimensioni di 30 x 40 x 13\u00a0cm e quindi si avranno muri con spessori di 30\u201340\u00a0cm o multipli di questi. I blocchi di tufo inoltre devono essere lasciati a riposare affinch\u00e9 - perdendo l'acqua di cava - si induriscano.\nMuratura in pietra.\nLe murature in pietra a secco sono un metodo costruttivo usato fin dall'antichit\u00e0 per la sua semplicit\u00e0 di messa in opera. Il muro in pietra a secco di norma era spesso 50\u00a0cm e non superava l'altezza di 160\u00a0cm.\nI muri in pietra hanno varie tipologie costruttive:\nQuesta tecnica \u00e8 ancora molto usata nelle zone di produzione di pietra di buona qualit\u00e0. Essa pu\u00f2 essere eseguita in vari modi:\nTecnica.\nTra una pietra e l'altra \u00e8 di solito usato un \"legamento\" (grappe, tasselli, malta...) per creare una superficie compatta e per legare saldamente le pietre tra loro. La malta riveste una particolare importanza nel risultato finale della muratura, e sono importanti variabili la quantit\u00e0 e la qualit\u00e0 impiegate di essa. L'uso della malta \u00e8 tipico delle murature in mattoni, mentre quello senza malta \u00e8 pi\u00f9 frequente quando si usano pietre naturali. La muratura \u00e8 tanto pi\u00f9 resistente (da un punto di vista statico), tanto pi\u00f9 i singoli elementi che la compongono sono \"immorsati\", cio\u00e8 saldamente uniti.\nLa trasmissione del peso da pietra a pietra (o da mattone a mattone) avviene in maniera ottimale quando la superficie di appoggio \u00e8 piana e regolare, anche se dipende dal tipo di pietre usate: pietre grandi e pesanti stanno su anche con pochi punti di appoggio, mentre elementi di piccole dimensioni richiedono superfici lisce e un legamento di malta. Il giunto \u00e8 il sottile spazio (la \"commessura\") tra una pietra e l'altra.\nLa scelta di una muratura rispetto a un'altra ha effetti nell'estetica e nella tecnica.\nClassificazione.\nLe murature possono essere classificate in vari modi secondo la funzione svolta o dei materiali e delle tecniche con cui vengono costruite. Esiste la tecnica \"a secco\" (senza malta), la muratura in pietre da taglio (di forme squadrate), un conglomerato di pietrame (un antesignano del cemento, con molta malta e pietre non molto grandi, come ciottoli), a \"sacco\" (due cortine di vario genere, riempite al centro da conglomerato di pietrame), ecc.\nSono altres\u00ec differenziate in base al loro ruolo strutturale, \"portante\" o \"non portante\". Guardando al paramento esterno, quando viene usata una pietra lavorata si parla di \"pietra concia\", dove ogni singola pietra \u00e8 detta \"concio\".\nIl muro nella cultura di massa.\nI muri sono spesso considerati, nella maggior parte delle culture, come barriere che impediscono l'accesso e l'entrata. La rock band Pink Floyd ha usato il muro come metafora per esprimere l'isolamento percepito dal protagonista nel loro concept album del 1979 \"The Wall\". Il poeta americano Robert Frost descrive un muro senza scopo come metafora della difficolt\u00e0 nel vedere il limite culturale, nella sua poesia \"Mending Wall\", pubblicata nel 1914. Come esempio concreto, il muro di Berlino, costruito dall'Unione Sovietica, allo scopo di dividere Berlino in due parti, \u00e8 diventato simbolo globale di oppressione e isolamento. \nIn questi casi, il muro \u00e8 simbolo dell'incapacit\u00e0 individuale mentale e/o fisica, sentita come barriera invalicabile. Un altro connotativo di \u201cmuro\u201d \u00e8 piattaforma sulla quale pubblicare contenuti o scrivere, per esempio il social network Facebook.\nNella cultura contemporanea, il muro \u00e8 stato usato da molti artisti e dalla street art come mezzo di denuncia sociale, al fine di rendere evidenti tematiche di attualit\u00e0. Esponenti di questo movimento sono Keith Haring e Banksy. Haring nel 1986 si rec\u00f2 a Berlino per dipingere sul muro, che rappresentava un ostacolo alla libert\u00e0 dei cittadini. Il muro di Berlino impediva la libera circolazione tra Berlino Est e Berlino Ovest: agli abitanti dell\u2019est era infatti proibito varcare il confine. E, quindi, l\u2019intento di Keith Haring non poteva che essere: \u00abdistruggere il muro dipingendolo\u00bb come egli stesso dichiar\u00f2.\nLo street artist Banksy invece si rec\u00f2 pi\u00f9 volte in Cisgiordania (nel 2005, nel 2007, e nel 2015), al confine con lo stato di Israele, per realizzare le sue opere sulla barriera che divide i due territori. Vi sono un totale di nove opere di Banksy lungo tutto il perimetro. I soggetti sono per la maggior parte bambini che non vogliono soggiacere alle limitazioni imposte dalle barriera e che tentano di aggirarla in volo aggrappati a dei palloncini, o di forarla con paletta e secchiello; e se ci\u00f2 non \u00e8 possibile, si limitano a mirare i paradisi terrestri presenti al di l\u00e0 del muro attraverso degli squarci aperti da Trompe-l'\u0153il."}
{"id": "96587", "revid": "2111877", "url": "https://it.wikipedia.org/wiki?curid=96587", "title": "Samoiedo", "text": "Il samoiedo \u00e8 una razza canina che prende il nome da un termine obsoleto usato per indicare, tra gli altri, il popolo dei nenci, che vive in alcune aree della Siberia. Pastori nomadi di renne (\"nenci della tundra\"), allevano questo bianco, soffice e allegro cane per aiutarli nel lavoro. Nel 1896 i coniugi inglesi Kilburn-Scott iniziarono a dedicare la loro vita alla ricerca e alla formazione del samoiedo moderno, attraverso una selezione mirata alla produzione di soggetti da esibizione, con l'intento soprattutto di fissare il colore bianco puro.\nCaratteristiche fisiche.\n\u00c8 un cane nordico da traino e l'immagine che offre \u00e8 soprattutto di eleganza, vigore e agilit\u00e0. \u00c8 un cane di taglia grande, idealmente dovrebbe arrivare a 60 cm al garrese per il maschio e a 56 cm per la femmina, e pesare tra i 20 e i 32 kg. Ha un corpo forte e muscoloso con un caratteristico mantello bianco, color crema o bianco limone, molto folto e consistente, resistente alle intemperie e alle basse temperature. Il pelo che incornicia la testa forma una specie di collare attorno alle spalle e al collo. Gli occhi sono scuri, solitamente marroni. Inoltre, l'incurvatura delle labbra e la forma degli occhi, conferiscono a questo cane un aspetto sorridente, dal quale deriva l'espressione \"sorriso del samoiedo\", caratteristico di questa razza. Tra le altre particolarit\u00e0 vi \u00e8 la coda, con la sua caratteristica foggia. Il samoiedo \u00e8 un cane da lavoro e da compagnia, e gli esemplari pi\u00f9 selezionati partecipano a concorsi di bellezza riservati ai cani.\nTemperamento.\nLa loro indole amichevole non li rende buoni cani da guardia, ma ne fa degli eccellenti compagni, specialmente per i bambini o addirittura per altri cani. Sono estremamente docili, ubbidienti e incredibilmente affettuosi e intelligenti.\n\u00c8 un cane da compagnia e per questo tende ad avere un rapporto molto stretto con le persone e specialmente con i bambini. Proprio a causa di questa sua socievolezza non \u00e8 un cane indipendente o che ami la solitudine. Sebbene spesso il samoiedo venga definito come un cane testardo e dispettoso, questi suoi atteggiamenti sono in realt\u00e0 dovuti alla sua intelligenza ed alla sua fedelt\u00e0 verso il padrone.\nStoria.\nIl termine \"samoiedo\" cadde rapidamente in disuso dopo la Rivoluzione d'Ottobre (veniva percepito come denigratorio), ma per quell'epoca gli esploratori artici (come Fridtjof Nansen e Roald Amundsen) avevano gi\u00e0 portato in Europa un numero sufficiente di esemplari, permettendo cos\u00ec al nome di sopravvivere e facendo s\u00ec che la razza si stabilisse sia nel vecchio continente che in Nord America. Questi cani vengono impiegati ancora oggi per trainare le slitte, ma raramente come cani da pastore. Proprio uno di questi cani, una femmina di nome Etah, fu il cane leader della spedizione di Roald Amundsen che raggiunger\u00e0 per primo il polo sud.\nCure.\nA tanti neoproprietari di samoiedo questo cane viene venduto come semplice da tenere pulito, che non si sporca mai, non perde pelo, non ha odore e non necessita di bagni frequenti. In realt\u00e0 si sporca molto, perde molto pelo e pu\u00f2 avere un odore forte di lana bagnata. \nL'unica cosa da fare per tenerlo pulito \u00e8 non portarlo fuori dopo il bagno o il pelo raccoglier\u00e0 ancora di pi\u00f9 la sporcizia, pulirgli spesso le zampe specie dopo la passeggiata e strofinarlo con un asciugamano di cotone umido, per poi asciugarlo con uno asciutto."}
{"id": "96591", "revid": "599013", "url": "https://it.wikipedia.org/wiki?curid=96591", "title": "Carlsbergite", "text": "La carlsbergite \u00e8 un minerale scoperto nel 1971 nella meteorite di Capo York. Il nome \u00e8 stato attribuito in onore della fondazione Carlsberg di Copenaghen che finanzi\u00f2 le ricerche. \u00c8 stata approvata dall'IMA nel 1972.\nMorfologia.\nLa carlsbergite \u00e8 stata trovata sotto forma di microscopiche scaglie fino a 30 micrometri e granuli di pochi micrometri.\nOrigine e giacitura.\nLa carlsbergite \u00e8 stata trovata in oltre 70 meteoriti ferrosi nella camacite associata con la daubr\u00e9eite attorno alla quale forma degli anelli e con granuli di sfalerite di pari dimensione."}
{"id": "96592", "revid": "1632387", "url": "https://it.wikipedia.org/wiki?curid=96592", "title": "Nierite", "text": "La nierite \u00e8 un minerale descritto nel 1995 in base ad una scoperta avvenuta in alcuni meteoriti di tipo condrite ed approvato dall'IMA. Il nome \u00e8 stato attribuito in onore del fisico statunitense Alfred Otto Carl Nier. Il minerale \u00e8 un nitruro di silicio appartenente al sistema trigonale, \u00e8 stato scoperto anche un minerale con la stessa composizione che cristallizza nel sistema esagonale ma la quantit\u00e0 trovata \u00e8 cos\u00ec piccola che non \u00e8 stato possibile caratterizzare adeguatamente la specie.\nMorfologia.\nLa nierite \u00e8 stata scoperta sotto forma di granuli tabulari di dimensioni 2x0,4\u03bcm da subedrali ad euedrali. Le caratteristiche fisiche ed ottiche non sono state determinate a causa dell'insufficiente dimensione dei campioni trovati ma il minerale \u00e8 stato anche sintetizzato e quest'ultimo si presenta trasparente ed incolore che pu\u00f2 diventare bruno, bruno-rossiccio con la sostituzione di alcuni atomi di azoto con atomi di ossigeno.\nOrigine e giacitura.\nLa nierite \u00e8 stata trovata in alcuni meteoriti di tipo condrite ordinaria e condrite E (enstatite). Probabilmente si \u00e8 formata per essoluzione dalla kamacite, dalla perryite e dalla schreibersite durante le fasi metamorfiche attraversate dal corpo che ha dato origine ai meteoriti."}
{"id": "96593", "revid": "4239", "url": "https://it.wikipedia.org/wiki?curid=96593", "title": "Roaldite", "text": "La roaldite \u00e8 un minerale scoperto nel 1980 nei meteoriti di Jerslev, nello Sjaelland in Danimarca e di Youndegin nell'Avon, nell'Australia occidentale. Il minerale, il cui nome deriva da quello dell'esperto di microsonde elettroniche danese Roald Norbach Nielsen, \u00e8 composto all'89,18% di ferro, al 4,93% di nickel e al 5,89% di azoto.\nMorfologia.\nLa roaldite \u00e8 stata trovata sotto forma di scaglie spesse 1-2\u03bcm e lunghe qualche millimetro.\nOrigine e giacitura.\nLa roaldite \u00e8 stata scoperta in due meteoriti ferrosi nella kamacite. Si \u00e8 originata tardivamente come precipitato allo stato solido nella fase della kamacite. \u00c8 associata con carlsbergite, cohenite, daubr\u00e9elite e schreibersite."}
{"id": "96594", "revid": "767487", "url": "https://it.wikipedia.org/wiki?curid=96594", "title": "Siderazoto", "text": "Il siderazoto \u00e8 un minerale scoperto nel 1876 sul vulcano Etna in Sicilia in Italia composto da ferro ed azoto (da cui il nome). La validit\u00e0 della specie \u00e8 considerata dubbia dall'IMA in quanto non sono state effettuate analisi approfondite sulla sua composizione.\nMorfologia.\nIl siderazoto \u00e8 stato trovato sotto forma di sottili pellicole sulla superficie della lava.\nOrigine e giacitura.\nIl siderazoto si forma per sublimazione dalla lava."}
{"id": "96595", "revid": "767487", "url": "https://it.wikipedia.org/wiki?curid=96595", "title": "Sinoite", "text": "La sinoite \u00e8 un minerale scoperto nel meteorite Jaih deh Kot Lalu caduto il 2 maggio 1926 nella provincia di Sindh in Pakistan ed approvato dall'IMA. Il nome \u00e8 stato attribuito in base alla composizione chimica (Si=silicio, N=azoto, O=ossigeno)."}
{"id": "96599", "revid": "785863", "url": "https://it.wikipedia.org/wiki?curid=96599", "title": "Obelix", "text": "Obelix (\"Ob\u00e9lix\") \u00e8 un personaggio dei fumetti coprotagonista della serie \"Asterix\", creata da Ren\u00e9 Goscinny e Albert Uderzo.\nCreazione del personaggio.\nIl nome di \"Obelix\" deriva, come Asterix, da un riferimento a un segno tipografico. Un \u00abob\u00e8le\u00bb (obelo in italiano) \u00e8 una sorta di croce (\u2020), utilizzato per segnalare un passaggio dubbio negli antichi manoscritti. La scelta del nome non pu\u00f2 essere frutto del caso: Ren\u00e9 Goscinny era, da parte di sua madre, discendente di una famiglia di tipografi, che avevano stampato un celebre dizionario ebreo-yiddish. (Le livre d'Asterix le Gaulois, Ed. Albert Ren\u00e9, 1999).\nPer rendere evidenti le differenze tra lui e l'amico Asterix, Obelix \u00e8 fisicamente molto pi\u00f9 imponente ed elevato di statura. Ha lunghi baffi rossi e i capelli, raccolti in due treccine, dello stesso colore. Indossa dei pantaloni a strisce verticali bianche e azzurre, che evidenziano il suo pancione, un cinturone verde borchiato d'oro, scarpe marroni e un elmetto con due corna molto corte. Gira a torso nudo, tranne quando si deve travestire per ingannare i nemici. A differenza del minuto compagno d'avventure, intelligente, astuto e scapolo incallito, Obelix rappresenta i muscoli, l'ingenuit\u00e0 e la sensibilit\u00e0 al fascino delle belle ragazze.\nBiografia.\n\u00c8 grande amico di Asterix, di cui \u00e8 l'inseparabile compagno d'avventura insieme a Idefix, il suo fedele cagnolino. Obelix \u00e8 dotato di una forza fisica ineguagliabile in quanto da piccolo \u00e8 caduto nel paiolo del druido Panoramix contenente la misteriosa pozione magica che dona una forza sovrumana a chiunque la beva per un certo lasso di tempo. A causa di questo incidente, gli effetti della bevanda magica su Obelix sono permanenti e il druido non gli permette pi\u00f9 di berla. Nonostante Panoramix affermi che la pozione non doni anche l'invulnerabilit\u00e0, sembra che Obelix abbia comunque ottenuto una resistenza sovrumana. Dalla sua attivit\u00e0 di scultore e commerciante di menhir (che consegna personalmente nei villaggi dell'Armorica) ricava quel poco che gli basta per vivere. Per il resto, passa il suo tempo libero a chiacchierare e passeggiare con Asterix, a cacciare cinghiali, di cui \u00e8 ghiottissimo, e malmenare i legionari romani. Affronta qualunque avversario senza mai usare un'arma vera e propria, al limite afferra e scaglia molto lontano oggetti pesanti, ovvero i menhir oppure gli stessi legionari romani.\nCarattere e personalit\u00e0.\nObelix \u00e8 sempre affamato, suscettibile, emotivamente fragile e poco brillante d'intelletto, almeno all'apparenza. \u00c8 un bonaccione dall'insaziabile appetito, infatti non c'\u00e8 niente che ami pi\u00f9 di un buon banchetto intorno al fuoco con i suoi amici e una gran quantit\u00e0 di cinghiali arrosto, oltre, naturalmente, picchiare i Romani. Nella versione italiana del fumetto, Obelix pronuncia spesso un'originale versione del motto romano \"SPQR\", coniata dal comico (e traduttore della serie) Marcello Marchesi: \"Sono Pazzi Questi Romani\".\nIl principale problema di Obelix \u00e8 che non conosce la sua forza smisurata e non immagina le possibili conseguenze di quello che pu\u00f2 fare quando esagera. \u00c8 di una ingenuit\u00e0 disarmante.\nCi sono solo due cose che fanno irritare Obelix: essere chiamato \"grasso\", \"ciccione\" o \"grosso\" e non poter bere la pozione magica.\nSecondo Panoramix, bere la pozione potrebbe avere effetti disastrosi su di lui; tuttavia, in \"Asterix e Cleopatra\" ne beve un solo goccio in una situazione molto particolare senza riscontrare effetti collaterali, mentre in \"Asterix e la galera di Obelix\" vengono mostrati per esteso gli effetti negativi causati dall'assunzione di troppa pozione magica da parte di Obelix, ovvero la temporanea trasformazione in granito e il successivo ringiovanimento, il quale termina in seguito in circostanze non del tutto chiare (nella versione originale di \"Asterix e la galera di Obelix\", invece di ringiovanire, Obelix si trasforma temporaneamente in un'avvenente ragazza).\nObelix beve litri e litri di birra sopportando molto bene gli effetti alcolici, ma sembra reggere di meno il vino e quando cede alla tentazione di berlo, gli esiti possono essere disastrosi (in \"Asterix e i Britanni\"). Beve inoltre spesso latte di capra.\nL'unica cosa che manda in tilt Obelix sono le belle ragazze. In particolare, merita un cenno la bionda Falbal\u00e0, la ragazza pi\u00f9 bella del villaggio, che compare negli episodi \"Asterix legionario\" e \"Asterix e la galera di Obelix\"."}
{"id": "96604", "revid": "2149966", "url": "https://it.wikipedia.org/wiki?curid=96604", "title": "Skorpio", "text": "Skorpio \u00e8 una rivista settimanale italiana di fumetti, pubblicata dal 1977 dalla casa editrice romana Lancio/Eura Editoriale e, dal 2010, da Editoriale Aurea. Pubblicata ininterrottamente dal 1977, ha superato i duemila numeri.\nStoria editoriale.\nDopo aver fatto esordire la rivista Lanciostory, l'editore ne produce una simile per forma e contenuti due anni dopo, riprendendo il nome di quella originariamente pubblicata in Argentina dal 1974 al 1996 (sottotitolata \"El mundo de la gran historieta\") dalla Ediciones Record. Inizialmente venivano presentate esclusivamente opere di autori latino-americani e pochi italiani, successivamente c'\u00e8 stata un'apertura anche al mercato franco-belga.\nIl nome deriva dalla serie a fumetti di genere spionistico Skorpio, Il Vendicatore Solitario, disegnata dall\u2019argentino Ernesto Garc\u00eda Seijas.\nDall\u2019inizio degli anni ottanta incomincia la pubblicazione di serie non sud americane come quelle franco-belga, inglese e, anche se per un breve periodo, di storie libere di autori statunitensi, oltre che produzioni italiane. Alla fine degli anni novanta, dopo la chiusura delle altre riviste contenitore o antologiche - cio\u00e8 quelle riviste a fumetti che non presentavano personaggi fissi ma selezioni di fumetti di vario tipo - come ad esempio \"L'Eternauta\", \"Comic Art\" e \"Orient Express\" - rimane, insieme a Lanciostory, l'unico esempio italiano di periodico antologico di fumetti.\nAl suo interno trovano spazio serializzazioni, a partire dal n. 36 del 2004 modificate in una forma diversa (episodi di 20-25 pagine, che consentono una fruizione pi\u00f9 rapida delle storie), di storie a fumetti di autori come Robin Wood, Carlos Trillo, Jean van Hamme, Hermann, Domingo Mandrafina, Jos\u00e8 Luis Ortiz, Antonio Segura, Ernesto Garc\u00eda Seijas e molti altri. Autori di estrazioni culturali molto differenti tra loro (latino-americana, belga, francese, italiana), che permettono di offrire un'ampia e variegata panoramica ai lettori.\nDal n. 1 dell'anno 2010 \"Skorpio\" viene pubblicato dalla casa editrice Editoriale Aurea, che ha preso in carico le testate Eura Editoriale alla fine del 2009, quando la propriet\u00e0 dell'azienda \u00e8 stata ceduta. La nuova gestione proviene dall'Eura e dalla \"Lanciostory\" e prosegue realizzando una rivista che propone una selezione di fumetti che vengono creati e pubblicati in Italia e nel mondo, con particolare riguardo alla scena franco-belga e argentina.\nOpere pubblicate.\nOrmai numerosi sono i titoli appartenenti alla scuola del fumetto franco-belga pubblicati da \"Skorpio\". Fra questi: \"La ricerca dell'uccello del tempo\" scritta da Serge Le Tendre e disegnata da R\u00e9gis Loisel, pubblicata dalla Dargaud a partire dal 1983, con titolo originale \"La Qu\u00eate de l'oiseau du temps\" (in seguito ripubblicata per il mercato anglofono con i titoli: \"The Quest for the Time-Bird\" e \"Roxanna and The Quest For The Time Bird\").\nInserti.\nUna selezione della produzione fumettistica dell'Eura Editoriale \u00e8 stata pubblicata negli inserti omaggio che hanno trovato spazio nelle pagine centrali del settimanale (pi\u00f9 raramente con un secondo inserto nelle pagine finali), da spillare e conservare rilegati con la copertina che l'editore inviava omaggio a chi ne faceva richiesta.\nQuesto l'elenco dei primi inserti pubblicati su \"Skorpio\":\n1. \"Wakantanka\" (testi di H\u00e9ctor Oesterheld, disegni di Carlos Albiac/Juan Zanotto) dal n.17/1981 al n.24/1981 (8 inserti, 128 pagine, 11 capitoli).\n2. \"L'uomo di Richmond\" (testi di Mantelli, disegni di Ernesto Garc\u00eda Seijas) dal n.25/1981 al n.1/1982 (30 inserti, 480 pagine).\n3. \"Giorno senza fine\" (testi di Michele Gazzarri, disegni di Franco Saudelli) dal n.2/1982 al n.19/1982 (18 inserti, 288 pagine).\n4. \"Skorpio\" (testi di Ray Collins, disegni di Ernesto Garc\u00eda Seijas) dal n.20/1982 al n.35/1982 (16 inserti, 256 pagine, 21 capitoli).\n5. \"Il cobra\" (testi di Collins, disegni di Arturo Del Castillo e Miguel \u00c1ngel Repetto) dal n.36/1982 al n.13/1983 (30 inserti, 480 pagine, 41 capitoli).\n6. \"Yor e Hor\" (testi di Diego Navarro e Roderico Schnell, disegni di Juan Zanotto) dal n.14/1983 al n.50/1983 (37 inserti, 592 pagine, 48 capitoli).\n7. \"L'Eternauta\" - Vol.1 (testi di H\u00e9ctor Oesterheld, disegni di Francisco Solano L\u00f3pez) dal n.51/1983 al n.26/1984 (28 inserti, 448 pagine).\n8. \"L'Eternauta\" - Vol.2 (testi di H\u00e9ctor Oesterheld, disegni di Francisco Solano L\u00f3pez) dal n.27/1984 al n.39/1984 (13 inserti, 208 pagine).\n9. \"Laggi\u00f9 nell'Ovest\" (testi di Ray Collins, disegni di Arturo Del Castillo) dal n.40/1984 al n.22/1985 (35 inserti, 560 pagine, 51 capitoli).\n6. \"Barbara\" (testi di Ricardo Barreiro, disegni di Juan Zanotto) dal n.23/1985 al n.2/1986 (32 inserti, 512 pagine, 33 capitoli).\n7. \"Big Norman\" (testi di Robert O'Neill (pseudonimo di Robin Wood), disegni di Daniel Haupt) dal n.27/1985 al n.32/1986 (58 inserti bis di varie pagine, 792 pagine totali).\n8. \"Perdido Joe\" (testi di Carlos Albiac, disegni di Carlos Casalla) dal n.3/1986 al n.24/1986 (22 inserti, 352 pagine, 29 capitoli).\n9. \"Dedicato a Mandrafina\" - Vol.1 (aa.vv./Mandrafina) dal n.25/1986 al n.22/1987 (50 inserti, 800 pagine).\n10. \"Dedicato a Mandrafina\" - Vol.2 (Cayenna) (Testi di Guillermo Saccomanno, disegni di Domingo Mandrafina) dal n.23/1987 al n.10/1988 (41 inserti (con il n.53/1987), 656 pagine, 54 capitoli).\n11. \"Gilgamesh\" (testi di Robin Wood, disegni di Lucho Olivera) dal n.11/1988 al n.6/1989 (48 inserti, 768 pagine, 63 capitoli).\n12. \"Calico Jack\" (testi di Carlos Albiac, disegni di Angel Fernandez) dal n.7/1989 al n.33/1989 (27 inserti, 432 pagine, 35 capitoli).\n13. \"Timber Lee\" (testi di Mino Milani, disegni di Juan Arancio) dal n.34/1989 al n.18/1990 (37 capitoli, 592 pagine, 46 capitoli).\n14. \"Rook\" (testi e disegni di Dubay-Richardson/Bermejo-Laxamana-Ortiz-Alcala-Janes-Starlin-Elias) dal n.19/1990 al n.43/1990 (25 inserti, 400 pagine, 28 capitoli).\n15. \"Qui la Legione\" (testi di Robin Wood, disegni di Luis Garcia Duran) dal n.44/1990 al n.52/1991 (61 inserti, 976 pagine, ?? capitoli).\n16. \"Dago\" - Vol.1 (testi di Robin Wood, disegni di Alberto Salinas) dal n.1/1992 al n.1/1993 (54 inserti, 864 pagine, 72 capitoli).\n17. \"Helena\" (testi di Robin Wood, disegni di Ernesto Garc\u00eda Seijas) dal n.2/1993 al n.44/1993 (43 inserti, 698 pagine).\n18. \"Nippur\" - Vol.1 (testi di Robin Wood, disegni di Enrique Villagran e Jorge Zaffino) dal n.45/1993 al n.22/1994 (30 inserti, 480 pagine, 32 capitoli).\n19. \"Dago\" - Vol.2 (testi di Robin Wood, disegni di Alberto Salinas) dal n.23/1994 al n.21/1995 (51 inserti, 816 pagine, 60 capitoli).\n20. \"Bruno Bianco\" (testi di Carlos Trillo, disegni di Ernesto Garc\u00eda Seijas) dal n.22/1995 al n.21/1996 (52 inserti, 832 pagine, 64 capitoli).\n21. \"Cybersix\" (testi di Carlos Trillo, dosegni di Carlos Meglia) dal n.22/1996 al n.24/1997 (55 inserti, 880 pagine, 73 capitoli).\n22. \"Martin Hel\" (testi di Robin Wood, disegni di \u00c1ngel Fern\u00e1ndez) dal n.25/1997 al n.52/1997 (28 inserti, 460 pagine (l'ultimo inserto pi\u00f9 lungo), 36 capitoli).\n23. \"Il Cosacco\" (testi di Robin Wood, disegni di Carlos Casalla) dal n.1/1998 al n.1/1999 (53 inserti, 848 pagine, 61 capitoli).\n24. \"Dago\" - Vol.3 (testi di Robin Wood, disegni di Alberto Salinas e Carlos G\u00f3mez) dal n.2/1999 al n.18/2000 (71 inserti (l'ultimo di 12 pagine), 1100 pagine, 88 capitoli).\n25. \"Dago\" - Vol.4 (testi di Robin Wood, disegni di Alberto Salinas e Carlos G\u00f3mez) dal n.19/2000 al n.45/2001 (79 inserti, 1264 pagine, 105 capitoli).\n26. \"Dago\" - Vol.5 (testi di Robin Wood, disegni di Alberto Salinas e Carlos G\u00f3mez) dal n.46/2001 al n.16/2003 (75 inserti, 1204 pagine, 100 capitoli).\n27. \"Cayenna 2\" (testi di Guillermo Saccomanno, disegni di Domingo Mandrafina) dal n.17/2003 al n.35/2003 (19 inserti, 308 pagine, 38 capitoli).\n28. \"Dago\" - I monografici (testi di Robin Wood, disegni di Carlos G\u00f3mez) dal n.36/2003 al n.32/2004 (49 inserti, 788 pagine, 8 capitoli).\n29. \"Dago\" - Vol.6 (testi di Robin Wood, disegni di Carlos G\u00f3mez) dal n.33/2004 al n.21/2005 (41 inserti, 518 pagine, 43 capitoli).\n30. \"Dago\" - Vol.7 (testi di Robin Wood, disegni di Carlos G\u00f3mez) dal n.22/2005 al n.13/2007 (96 capitoli).\n31. \"Dago\" - Vol.8 (testi di Robin Wood, disegni di Carlos G\u00f3mez) dal n.14/2007."}
{"id": "96617", "revid": "1782831", "url": "https://it.wikipedia.org/wiki?curid=96617", "title": "Abominio", "text": "Abominio (\"Abomination\"), il cui vero nome \u00e8 Emil Blonsky, \u00e8 un personaggio immaginario dei fumetti creato da Stan Lee (testi) e Gil Kane (disegni) pubblicato dalla Marvel Comics. La sua prima apparizione avviene in \"Tales to Astonish\" (vol. 1) n. 90 (aprile 1967).\nBlonsky \u00e8 un agente del KGB espostosi deliberatamente a una dose di raggi gamma e mutatosi nell'essere noto come Abominio che, nel corso della sua vita editoriale, \u00e8 passato dall'essere un bruto privo di mente a un fine pianificatore nonch\u00e9 anima tormentata ed occasionale antieroe.\nNella classifica stilata nel 2009 da IGN, si \u00e8 posizionato al 54\u00ba posto come pi\u00f9 grande cattivo nella storia dei fumetti.\nInsieme al generale Ross e al Capo \u00e8 il nemico principale di Hulk.\nBiografia del personaggio.\nOrigini.\nNato a Zagabria, Croazia, quando questa era ancora Jugoslavia, Emil Blonsky cresce sotto un regime socialista divenendo, da adulto, uno dei pi\u00f9 abili agenti del KGB e sposando la ballerina Nadia Dornova. Infiltratosi in una base della U. S. Air Force in Nuovo Messico dopo aver saputo che vi \u00e8 custodita la tecnologia che ha portato alla creazione di Hulk, Blonsky si espone volontariamente a una massiccia dose di radiazioni gamma trasformandosi in un enorme umanoide simile a un rettile e dotato di una forza fisica maggiore perfino di quella del Golia Verde (quando non \u00e8 arrabbiato). La suddetta creatura, ribattezzata \"Abominio\" ed incapace di ritornare alla sua forma umana, riesce a sconfiggere e quasi a uccidere Hulk durante il suo primo scontro con lui.\nIn seguito per\u00f2, il Gigante di Giada viene soccorso da Thunderbolt Ross (alleatosi temporaneamente con lui per contrastare il mostro sovietico) ed ha un secondo scontro con Abominio che riesce a sconfiggere in quanto, a differenza di Hulk, la sua forza non aumenta in proporzione della rabbia. Al termine della battaglia tra i due esseri, lo Straniero, che da diverso tempo sta monitorando Hulk, teletrasporta Abominio nello spazio profondo in quanto lo ritiene troppo malvagio per restare sul pianeta.\nSupercriminale.\nEvocato da una congrega di streghe, affronta Silver Surfer finendo nuovamente imprigionato nel mondo dello Straniero, da cui tenta poi di evadere raggirando Thor, salvo poi venire scoperto da quest'ultimo, che vanifica la sua evasione. Diverso tempo dopo si allea con una ciurma di alieni per far ritorno sul proprio pianeta e rimane coinvolto in una battaglia nello spazio tra Hulk e due potenti entit\u00e0 aliene al termine della quale riesce finalmente a fare ritorno sulla Terra venendo scagliato all'interno dell'atmosfera assieme alla sua nemesi e rimanendo in coma per due anni a seguito dell'impatto.\nRisvegliatosi si allea con Ross per eliminare Hulk senza successo; dunque si allea con Rhino finendo per riportare una nuova sconfitta ad opera del Golia Verde e della sua spalla Jim Wilson. Rimasto incosciente dopo il suddetto scontro, Abominio viene prelevato da Ross che gli fa impiantare una bomba nel cranio costringendolo ad uccidere Hulk o venire ucciso; le due creature si affrontano dunque al John F. Kennedy Space Center provocando un'esplosione e la conseguente morte di Abominio.\nResuscitato come servo di Galaxy Master e dotato di poteri incrementati, Abominio torna ad affrontare Hulk ma, dopo che questi recide il suo collegamento con l'entit\u00e0, viene nuovamente sconfitto; evento a seguito del quale sviluppa una sorta di fobia verso Hulk, successivamente curata da MODOK che, tramite lavaggio del cervello, lo porta a combattere nuovamente lo storico nemico finch\u00e9, stanco di combattere, si oppone agli ordini impartitigli dal leader dell'A.I.M. che, in tutta risposta, lo disintegra.\nResuscitato da Tyrannus, che pone la propria mente nel corpo dell'essere, Abominio riesce a sconfiggere l'Hulk Grigio per poi costringere Banner a separare fisicamente Blonsky da Abominio di modo che il controllo del corpo della creatura rimanga unicamente di Tyrannus; dopo un iniziale successo un deviante compromette tale processo rimettendo la mente di Blonsky nel corpo della creatura e eliminando Tyrannus, cosa che porta Abominio ad attraversare un periodo di follia.\nUna volta riacquisito il controllo, Abominio rintraccia sua moglie Nadia, la rapisce e la conduce nelle fogne di New York rivelandole la sua vera identit\u00e0 nella speranza che ritorni con lui, tuttavia questa fugge terrorizzata e, dopo un breve scontro, Hulk convince Blonsky a lasciarla andare.\nSuccessivamente, uno sconsolato Abominio fa delle fogne la sua casa divenendo amico e occasionalmente perfino protettore dei vari senzatetto che vi risiedono.\nL'omicidio di Betty Ross.\nNel momento in cui Betty Ross muore per avvelenamento da radiazioni inizialmente sono tutti convinti che la colpa sia dello stretto contatto di quest'ultima con l'organismo radioattivo del marito, Bruce Banner ma, successivamente, Abominio attira in una trappola la sua nemesi rivelandoglisi come vero colpevole del delitto: l'ha infatti avvelenata con il suo sangue radioattivo per vendetta, non perdonando a Hulk di avere ancora l'amore di sua moglie mentre lui, dopo la sua trasformazione, lo ha perduto.\nDopo aver ascoltato tale rivelazione, un furibondo Hulk sconfigge brutalmente Abominio lasciandolo poi in custodia ai militari che, per punirlo, lo costringono a vedere ininterrottamente dei vecchi filmati casalinghi di lui e sua moglie.\nWorld War Hulk.\nRilasciato diversi anni dopo dal governo statunitense a patto che adempia all'incarico di loro sicario contro potenti forze straniere, Abominio si scontra con She-Hulk in un paio di occasioni tornando a vestire i panni di supercriminale finch\u00e9 non viene ricatturato dalla squadra Hulkbuster dello S.H.I.E.L.D. che ne sfrutta il DNA per sviluppare il \"Progetto Achille\", un'arma capace di respingere un'eventuale minaccia da parte di Hulk reprimendone i poteri.\nRifugiatosi in Russia durante l'invasione di Manhattan da parte di Hulk, Abominio viene aggredito, selvaggiamente picchiato e infine ucciso dal misterioso Hulk Rosso, il quale altri non \u00e8 che il generale Ross, desideroso di vendicare la morte di sua figlia.\nDiverso tempo dopo, Abominio viene resuscitato da un'organizzazione segreta tramite alcuni tessuti prelevati da Hulk; una volta resuscitato tuttavia, l'essere risulta completamente privo di mente e, dopo una nuova sconfitta ad opera di Hulk, viene dunque esiliato da Iron Man nelle prossimit\u00e0 di Giove tramite un congegno di teletrasporto.\nPoteri e abilit\u00e0.\nBlonsky \u00e8 un'espertissima spia del KGB specializzato in incarichi di infiltrazione, dotato di una fine mente strategica ed estremamente competente nel combattimento corpo a corpo anche prima di trasformarsi in Abominio.\nLa principale differenza tra la mutazione di Hulk e la sua \u00e8 che quest'ultima \u00e8 stabile: Blonsky mantiene il controllo di s\u00e9 anche in forma mutata e pu\u00f2 dunque ragionare in maniera lucida e razionale usufruendo delle proprie conoscenze strategiche e spionistiche anche come Abominio. Tale stabilit\u00e0 ha tuttavia come inconveniente il non poter riassumere sembianze umane neppure se volesse.\nAbominio \u00e8 dotato di una forza fisica immensa (molto superiore a quella di Hulk non arrabbiato); una resistenza allo strenuo dell'invulnerabilit\u00e0, l'immunit\u00e0 al dolore e alla fatica; velocit\u00e0, agilit\u00e0, riflessi e capacit\u00e0 di salto sovrumane nonch\u00e9 un fattore rigenerante e tempi di recupero sovrumani (inferiori a quelli di Hulk). Inoltre \u00e8 dotato di zanne e artigli affilati, pu\u00f2 respirare sott'acqua tramite branchie e il suo sangue radioattivo \u00e8 immensamente pi\u00f9 tossico di quello del Golia Verde. Le sue capacit\u00e0 fisiche, come del resto la sua mutazione, sono permanenti e dunque non aumentano in proporzione della rabbia come per la sua nemesi, sebbene nel tempo siano state aumentate a dismisura prima da Galaxy Master e poi da Amatsu-Mikaboshi che, oltre a renderlo tanto forte da scalfire perfino il guscio di Bomba-A gli ha anche conferito il potere di emettere energia.\nQualora le condizioni ambientali non fossero idonee alla sopravvivenza (ad esempio per assenza d'ossigeno o temperature estreme), Abominio \u00e8 inoltre capace di entrare in uno stato di animazione sospesa rianimandosi autonomamente non appena la situazione ritorna favorevole. In tal modo \u00e8 in grado di sopravvivere perfino nello spazio.\nAltre versioni.\nAbomini.\nNella miniserie \"Abomini\", ambientata nella linea temporale del Maestro, la versione futura di Abominio, chiamata semplicemente \"Emil\", prende il potere dopo la morte del despota e cerca di assassinare Betty 6, presunta compagna di quest'ultimo, prima che ne dia alla luce il figlio, senza per\u00f2 riuscire nel suo intento.\nVendicatori/JLA.\nNel crossover \"Vendicatori/JLA\", Abominio \u00e8 uno dei supercriminali guardiani della fortezza di Krona.\nUltimate.\nNell'universo Ultimate, la vera identit\u00e0 di Abominio \u00e8 il giovane scienziato cinese Chang Lam membro del gruppo di supercriminali noto come i Liberatori, creato per impedire agli Stati Uniti d'America di conquistare il mondo. Al fine di creare un nuovo e pi\u00f9 efficiente Hulk da mettere al servizio del gruppo, Lam tenta di replicare il siero che ha causato la mutazione di Banner, ottenendo una formula abbastanza simile che sperimenta su se stesso diventando un'enorme creatura dotata di capacit\u00e0 fisiche simili a quelle di Hulk ma incapace di regredire in forma umana. Assieme ai Liberatori, Abominio attacca New York provocando l'intervento degli Ultimates ed il successivo scontro tra i due gruppi di superumani; sebbene convinto di poter sconfiggere Hulk in quanto, a differenza di quest'ultimo, mantenga inalterato il proprio intelletto, Abominio viene decapitato a mani nude e, successivamente, sbranato dalla sua nemesi. Tale versione, oltre ad essere dotata delle medesime capacit\u00e0 della controparte classica, ha un aspetto simile a un dinosauro, con cresta spinata sul dorso e una lunga coda prensile.\nLa versione Ultimate di Emil Blonsky compare in seguito come ex-commilitone di Fury durante la Guerra del Golfo nonch\u00e9 membro degli Howling Commandos, soprannominato \"Abominio\" poich\u00e9 orrendamente sfigurato durante una missione.\nMutant X.\nNell'universo \"Mutant X\", Abominio fa parte di un gruppo di superumani che si oppongono all'Arcano venendo uccisi.\nMarvel Zombi.\nNella serie \"Marvel Zombi\", Abominio diviene uno zombie per un morso di Hulk e viene ucciso da Thor, che gli rompe il cranio con Mjolnir.\nAltri media.\nCinema.\nMarvel Cinematic Universe.\nIl personaggio appare nel Marvel Cinematic Universe, interpretato da Tim Roth e doppiato in italiano da Massimo Rossi."}
{"id": "96621", "revid": "2250", "url": "https://it.wikipedia.org/wiki?curid=96621", "title": "Le ultime lettere di Jacopo Ortis", "text": ""}
{"id": "96624", "revid": "290948", "url": "https://it.wikipedia.org/wiki?curid=96624", "title": "Macchina operatrice", "text": "In generale, per macchina operatrice si intende una macchina che utilizza l'energia esterna fornita alla macchina (ad esempio energia elettrica) per modificare la forma, la posizione o la natura di materiali o fluidi.\nPer lavori edili, civili e agricoltura.\nNel linguaggio corrente il termine \"macchina operatrice\" viene solitamente applicato a un insieme pi\u00f9 ristretto di dispositivi, addetti a lavori specifici, come gli escavatori, le macchine per le lavorazioni stradali, le macchine edili ed agricole, a prescindere dal fatto che siano a ruote o a cingoli, semoventi o trainate.\nNel Codice della strada italiano, le macchine operatrici sono definite come:\nMacchine a fluido.\nNel contesto delle macchine a fluido si intende per \"macchina operatrice\" una macchina che trasferisce energia al fluido elaborato a spese di lavoro meccanico in ingresso all'albero della macchina. Ad esempio pompe, compressori e ventilatori sono macchine operatrici. Si contrappongono alle macchine motrici."}
{"id": "96626", "revid": "52953", "url": "https://it.wikipedia.org/wiki?curid=96626", "title": "Cratere", "text": "Il termine cratere (dal greco antico \u03ba\u03c1\u1fb6\u03c4\u03ae\u03c1 = cratere) pu\u00f2 avere diversi significati."}
{"id": "96628", "revid": "78273", "url": "https://it.wikipedia.org/wiki?curid=96628", "title": "Cratere da impatto", "text": ""}
{"id": "96629", "revid": "1573940", "url": "https://it.wikipedia.org/wiki?curid=96629", "title": "Heinrich von Brentano", "text": "Heinrich von Brentano di Tremezzo proveniva da una nobile famiglia di origini italo-tedesche che era appunto originaria del borgo di Bonzanigo, in comune di Mezzegra, presso Tremezzo in Provincia di Como, di cui anticamente era feudataria.\nRicopr\u00ec la carica di ministro degli esteri tedesco dal 1955 al 1961."}
{"id": "96630", "revid": "1437331", "url": "https://it.wikipedia.org/wiki?curid=96630", "title": "Cratere vulcanico", "text": "Un cratere vulcanico (detto anche vulcanoso) \u00e8 la depressione circolare (con un diametro di qualche centinaio di metri), al vertice di un cono vulcanico, generata per i meccanismi di messa in posto, intorno al cratere stesso, del materiale vulcanico che viene eiettato dal camino (il condotto che collega la camera magmatica alla superficie) durante una o pi\u00f9 eruzioni. Se un cratere si forma per collasso di parte dell'edificio vulcanico (collasso calderico) si preferisce parlare di caldera. \nDescrizione.\nEssendo entrambe delle depressioni circolari, i crateri e le caldere vulcaniche sono spesso confusi tra di loro. Tuttavia un cratere \u00e8 una depressione molto pi\u00f9 piccola che rappresenta la bocca di un vulcano, dalla quale esce, quando il vulcano \u00e8 attivo, il materiale magmatico e piroclastico del vulcano: un cratere viene generato proprio dall'espulsione del materiale vulcanico intorno ad esso. \nUna caldera invece \u00e8 una depressione, pi\u00f9 grande, generata da uno sprofondamento-collasso di parte dell'edificio vulcanico dopo una grande eruzione: una caldera solitamente arriva a misurare vari km di diametro e quando il vulcano rientra in attivit\u00e0 pu\u00f2 contenere al suo interno vari nuovi crateri. Inoltre se qualunque vulcano ha uno o pi\u00f9 crateri dai quali espelle il materiale magmatico, solo alcuni vulcani, dopo grandi eruzioni, possono provocare i collassi che formano le caldere. \nNormalmente il cratere si forma quando il magma, a temperature superiori ai 600 \u00b0C, entra a contatto con dell'acqua, dando origine a un'eruzione di tipo freatomagmatico esplosiva. \nL'introduzione di acqua nel camino pu\u00f2 essere dovuta a piccoli sismi, generati dalla dilatazione termica indotta dalla camera magmatica stessa, che permettono all'acqua delle falde o di un lago vulcanico di infiltrarsi in profondit\u00e0.\nNel Sistema Solare sono stati individuati crateri vulcanici sulla Luna, su Marte, su Venere e su Io (una luna di Giove)."}
{"id": "96631", "revid": "174925", "url": "https://it.wikipedia.org/wiki?curid=96631", "title": "Collasso calderico", "text": ""}
{"id": "96632", "revid": "484362", "url": "https://it.wikipedia.org/wiki?curid=96632", "title": "Caldera (disambigua)", "text": ""}
{"id": "96633", "revid": "1783371", "url": "https://it.wikipedia.org/wiki?curid=96633", "title": "Caldera", "text": "In vulcanologia la caldera (latino \"c\u0103l\u012dd\u0101r\u012dus\", caldo; spagnolo \"caldera\", caldaia) \u00e8 un'ampia conca o depressione, spesso occupata da un lago e di forma circolare o ellittica, che si forma normalmente dopo lo sprofondamento della camera magmatica di un edificio vulcanico causato dal suo parziale svuotamento a seguito di un'imponente eruzione.\nLa caldera si differenzia dalle cosiddette \"caldere giganti\", ovvero quelle 10-12 grandi caldere caratterizzate da un diametro anche di decine di chilometri ma che non sono associabili all'esplosione di precedenti edifici vulcanici; le \"caldere giganti\" vengono anche chiamate supervulcani e il modo in cui si sono create \u00e8 oggetto di dibattito scientifico.\nFormazione.\nUna caldera si forma in seguito allo sprofondamento di parte di un edificio vulcanico all'interno della camera magmatica una volta che questa si \u00e8 svuotata del magma interno. Ci\u00f2 che fa collassare il vulcano \u00e8 lo svuotamento della camera magmatica che, a causa della pressione diminuita dopo l'eruzione, non riesce pi\u00f9 a sostenere l'intero edificio vulcanico. Nelle epoche successive, quando il vulcano rientra in attivit\u00e0, comincia a ricostruire l'edificio vulcanico all'interno della caldera. Spesso, data la loro geomorfologia concava, le caldere sono sede di laghi formatisi dall'accumulo di acqua piovana all'interno della caldera.\nIl termine caldera viene spesso confuso con quello di cratere, che in senso stretto \u00e8 la depressione circolare, con diametro di qualche centinaio di metri, al vertice di un cono vulcanico. Esistono anche rari casi di caldere di origine non vulcanica create solo da eventi erosivi. Di solito le caldere hanno un diametro di qualche km ma ne esistono alcune molto grandi, di origine ancora da approfondire, che arrivano ad avere diametri di decine di km (supervulcani).\nEsempi di caldere note sono quella del Somma-Vesuvio (Italia), dei Campi Flegrei (Italia), Yellowstone (USA), dei vulcani Pinatubo Taal (Filippine), del vulcano Tambora (Indonesia), quelle sommerse dell'isola vulcanica di Santorini (Grecia) o del Krakatoa (Indonesia).\nLa maggior parte dei vulcani durante l'eruzione produce ceneri che si distribuiscono nelle loro vicinanze. Quando invece un'eruzione vulcanica forma una caldera, le conseguenze escono dall'ambito locale perch\u00e9 le quantit\u00e0 di polveri in gioco sono molto maggiori e la violenza dell'esplosione le pu\u00f2 scagliare ad altezze tali da permettere loro di espandersi su vaste aree della Terra: la presenza di ceneri derivanti da questi collassi \u00e8 infatti registrata persino nelle carote estratte dalle calotte glaciali e mostrano ripercussioni sul clima di tutta la Terra per alcuni anni dopo l'eruzione.\nCerte volte all'interno delle caldere esplosive si pu\u00f2 ricostruire l'edificio vulcanico prendendo il nome di vulcano a recinto. Un esempio ne \u00e8 il Vesuvio.\nClassificazione.\nLe caldere possono essere classificate in:\nCaldere vulcaniche.\nUna caldera vulcanica \u00e8 una cavit\u00e0, nel terreno fatto di sabbia o nel mare, pi\u00f9 o meno circolare, la cui formazione \u00e8 legata a fenomeni vulcanici:\nCaldere non vulcaniche.\nSono strutture perfettamente simili, dal punto di vista morfologico, alle caldere vulcaniche, ma dovute a fenomeni erosivi, piuttosto che a fenomeni vulcanici. Sono molto rare. Un esempio, \u00e8 la \"Caldera de Taburiente\", situata all'interno del Parco Nazionale de la Caldera de Taburiente, sull'isola di La Palma.\nEsempi di caldera.\nSulla Terra e su altri pianeti.\nLa pi\u00f9 grande caldera al mondo \u00e8 quella di Yellowstone, nel Wyoming.\nUna delle pi\u00f9 grandi si trova nelle Filippine, sull'isola di Luzon, e prende il nome dal vulcano Taal. Essa ha due aspetti interessanti e unici al mondo: la caldera ospita un vulcano, il Taal, che sorge come un'isola al centro di un piccolo lago e che a sua volta, nel cono del cratere, ospita un lago pi\u00f9 piccolo dentro al quale si trova una piccolissima isola detta Vulcano Point alta 2.000 m e non ancora del tutto formata.\nLa pi\u00f9 grande caldera conosciuta si trova sul pianeta Marte, dove si \u00e8 formata in seguito allo sprofondamento della sommit\u00e0 dell'Olympus Mons.\nNel Mediterraneo.\nLe caldere del Mediterraneo si sono formate in zona continentale assottigliata a causa dell'apertura del mar Tirreno iniziata a partire dal Miocene medio (13-14 Ma) e alla conseguente attivit\u00e0 vulcanica.\nLe maggiori caldere in Italia sono:"}
{"id": "96636", "revid": "124377800", "url": "https://it.wikipedia.org/wiki?curid=96636", "title": "Lobotomia", "text": "La lobotomia era un intervento di psicochirurgia conosciuto anche come leucotomia. Consisteva nel recidere le connessioni della corteccia prefrontale dell'encefalo. Poteva essere eseguita con la variante dell'asportazione o distruzione diretta di esse. Il risultato pi\u00f9 riscontrato era il cambiamento radicale della personalit\u00e0. La lobotomia era usata in passato per trattare una vasta gamma di malattie psichiatriche come la schizofrenia, la depressione o la psicosi maniaco-depressiva.\nOggi la lobotomia viene praticata, in una forma meno distruttiva e pi\u00f9 selettiva, in casi di epilessia se il paziente \u00e8 farmaco-resistente, e prende il nome di leucotomia temporale anteriore.\nStoria.\nNel 1890, il dottor Sarles pratic\u00f2 lobotomie parziali su sei pazienti in un ospedale psichiatrico in Svizzera. Cre\u00f2 dei fori con un trapano nel cranio ed estrasse parti dei lobi frontali. Un paziente mor\u00ec durante l'operazione ed un altro venne trovato morto in un fiume dieci giorni dopo. Gli altri manifestarono comportamenti alterati. La prima lobotomia umana controllata venne praticata dal medico e neurologo portoghese Antonio Egas Moniz nel 1936. Il suo metodo prevedeva la trapanazione in vari punti del cranio e la distruzione della sostanza bianca dei lobi frontali mediante iniezioni di alcol all'interno di essi. Moniz vinse il Premio Nobel per la medicina nel 1949 per questa tecnica. L'italiano Amarro Fiamberti fu tra gli altri pionieri. La procedura venne poi rilevata e messa a punto da alcuni psichiatri britannici come Eric Cunningham Dax e fu esportata negli Stati Uniti da Walter Freeman e James W. Watts che modificarono il nome da \"leucotomia\" in \"lobotomia\".\nFreeman, con l'appoggio di Watts, svilupp\u00f2 una versione che prevedeva di raggiungere il tessuto del lobo frontale attraverso i dotti lacrimali. In questa forma di lobotomia, detta \"transorbitale\", veniva usato un maglio per permettere al punteruolo chirurgico (ovvero una sorta di rompighiaccio lungo 20\u00a0cm e spesso 5\u00a0mm), detto orbitoclasto, di trapassare lo strato osseo appena al di sopra della palpebra. Il punteruolo veniva quindi mosso energicamente al fine di danneggiare il lobo frontale. Questa tecnica poteva essere eseguita ambulatorialmente, invece che in sala operatoria, e richiedeva soltanto pochi minuti. Freeman raccomandava questa procedura anche ai pazienti con lievi sintomi ed egli stesso la pratic\u00f2 su migliaia di persone.\nLa lobotomia \u00e8 stata a lungo criticata da esponenti del settore medico. Con l'avvento negli anni cinquanta della clorpromazina, tale pratica cominci\u00f2 ad essere considerata barbarica e cadde rapidamente in disuso.\nNel 1977, il Congresso degli Stati Uniti cre\u00f2 la Commissione Nazionale per la Protezione dei Soggetti Umani della Ricerca Biomedica e Comportamentale (\"National Committee for the Protection of Human Subjects of Biomedical and Behavioral Research\") che aveva il compito di indagare sui rapporti tra la psicochirurgia, incluse le tecniche della lobotomia, e la possibilit\u00e0 che fosse utilizzata per controllare le minoranze e restringere i diritti individuali, cos\u00ec come il fatto che potesse avere degli effetti eticamente non corretti. Comunque, crebbero le preoccupazioni sulla lobotomia, dato che in molte nazioni, come la Germania, il Giappone e molti stati americani venne proibita. La lobotomia veniva all'epoca praticata legalmente in Finlandia, Svezia, Spagna, Belgio, Paesi Bassi, nel Regno Unito e in alcuni centri controllati negli Stati Uniti. Venne abbandonata quasi completamente all'inizio degli anni settanta, ma alcuni paesi hanno continuato ad applicarla su scala drasticamente ridotta anche negli anni ottanta. Stando alle stime dell'Inspection G\u00e9n\u00e9rale des Affaires Sociales, in Francia furono eseguite 32 lobotomie tra il 1980 e il 1986; nel Regno Unito almeno 15 all'anno, 70 in Belgio e 15 al Massachusetts General Hospital of Boston."}
{"id": "96637", "revid": "81195", "url": "https://it.wikipedia.org/wiki?curid=96637", "title": "Reticolo cristallino", "text": ""}
{"id": "96640", "revid": "363", "url": "https://it.wikipedia.org/wiki?curid=96640", "title": "Dilavamento", "text": ""}
{"id": "96646", "revid": "767487", "url": "https://it.wikipedia.org/wiki?curid=96646", "title": "Epoca geologica", "text": "L'epoca geologica \u00e8 un'unit\u00e0 geocronologica utilizzata in geologia. \u00c8 una delle suddivisioni della scala dei tempi geologici; solitamente tra un'epoca e la successiva si registrano importanti cambiamenti nelle associazioni fossili.\nUn'epoca rappresenta il tempo trascorso durante la formazione delle rocce che costituiscono la serie corrispondente. Un'epoca appartiene ad un determinato periodo ed \u00e8 divisa, al suo interno, in numerose et\u00e0."}
{"id": "96647", "revid": "287204", "url": "https://it.wikipedia.org/wiki?curid=96647", "title": "Epoca", "text": ""}
{"id": "96648", "revid": "4114", "url": "https://it.wikipedia.org/wiki?curid=96648", "title": "E-commerce", "text": ""}
{"id": "96654", "revid": "174925", "url": "https://it.wikipedia.org/wiki?curid=96654", "title": "Moto", "text": ""}
{"id": "96655", "revid": "1507870", "url": "https://it.wikipedia.org/wiki?curid=96655", "title": "Passo Pordoi", "text": "Il passo Pordoi (\"Pordoijoch\" in tedesco, \"Jouf de Pordoi\" in ladino) \u00e8 un valico alpino delle Dolomiti posto a 2.239 m s.l.m. al confine fra Veneto e Trentino-Alto Adige, situato tra il Gruppo del Sella a nord e il gruppo della Marmolada a sud.\nDescrizione.\nCongiunge Arabba, frazione del comune di Livinallongo del Col di Lana in Val Cordevole nella provincia veneta di Belluno, con Canazei, comune della Val di Fassa in provincia di Trento. Lungo la discesa verso Canazei ci si pu\u00f2 collegare con il passo Sella, deviando a destra dopo 6,5\u00a0km e salendo per 5,5\u00a0km, per raggiungere la Val Gardena\nL'Alta via n. 2, che parte da Bressanone e arriva fino a Feltre, attraversa il passo Pordoi.\nDal Passo si ha il pi\u00f9 rapido accesso al gruppo del Sella (la cui maggior elevazione \u00e8 il Piz Bo\u00e8, 3152\u00a0m) per mezzo della funivia prodotta dalla H\u00f6lzl che, con un unico balzo, raggiunge i 2950\u00a0m s.l.m. del Sass Pordoi, lo sperone pi\u00f9 meridionale del Gruppo del Sella.\nNel versante veneto del passo si trova un ossario che raccoglie, in una tomba comune, i resti di 454 caduti germanici e di 8.128 austro-ungarici caduti nel corso della Grande Guerra, provenienti dai vari cimiteri di guerra. Nei ripiani esterni sono invece tumulati, in tombe singole o combinate, i resti di 842 caduti tedeschi della Wehrmacht della Seconda guerra mondiale, provenienti dai cimiteri ubicati nella zona di Belluno.\nSport.\nSci alpino.\nLa zona intorno al passo \u00e8 sede di numerosi impianti e piste da sci, che fanno parte del Sellaronda e del comprensorio sciistico del Dolomiti Superski.\nAlpinismo.\nIl Sass Pordoi, ubicato subito a nord del passo, \u00e8 famoso in ambito alpinistico per le vie di arrampicata storiche che sono state create su di esso: una fra tutte la \"via Maria\", creata dalla guida Tita Piaz negli anni trenta.\nCiclismo.\nPur non avendo pendenze e difficolt\u00e0 impossibili (pendenza media poco superiore al 6% da entrambi i versanti), \u00e8 famoso tra i cicloamatori sia per la bellezza del territorio in cui \u00e8 immerso, sia perch\u00e9 \u00e8 stato scalato fin dagli anni '40 dal Giro d'Italia. Inoltre \u00e8 uno dei passi compresi nel Sellaronda e nella Maratona delle Dolomiti, gara di granfondo ciclistica.\nDal 2006 \u00e8 anche teatro della cronoscalata amatoriale valida per l'AmaTour (la Coppa del Mondo Cicloamatori): la Arabba - Passo Pordoi.\nGiro d'Italia.\nIl Passo Pordoi \u00e8 stato scalato per la prima volta nel 1940 al Giro d'Italia, ed \u00e8 uno dei pi\u00f9 famosi passi dolomitici percorsi svariate volte, che hanno visto negli anni le imprese dei campioni del passato (vi si trova infatti anche un monumento a Fausto Coppi). Inoltre dal 1965, anno di istituzione della Cima Coppi, \u00e8 stato per ben 14 volte il passaggio pi\u00f9 alto della competizione, l'ultima delle quali nel 2022. Per 4 volte \u00e8 stato sede di arrivo di tappa, nelle edizioni 1990, 1991, 1996 e 2001. I passaggi GPM sul Pordoi, dal 1940 ad oggi, sono stati 41.\nDi seguito i vari passaggi al Giro d'Italia (in grassetto le edizioni in cui il Pordoi \u00e8 stato Cima Coppi):"}
{"id": "96656", "revid": "125661150", "url": "https://it.wikipedia.org/wiki?curid=96656", "title": "Granito", "text": "Il granito \u00e8 una delle rocce pi\u00f9 abbondanti sulla superficie terrestre; si tratta di una roccia ignea intrusiva felsica, formata per la maggior parte da feldspati, quarzo e miche. La tessitura \u00e8 faneritica ipidiomorfa, da equigranulare a porfirica. La grana va da media (&gt; 1 mm) a grossolana e occasionalmente pu\u00f2 presentare megacristalli. Il colore \u00e8 molto variabile e legato principalmente al colore del feldspato potassico e al contenuto dei minerali femici: bianco, giallo, rosa, rosso, bruno e verde.\nEtimologia.\nIl suo nome deriva dal latino \"granum\" (a grani), con chiaro riferimento alla sua tessitura granulare o faneritica. L'origine del nome viene attribuita a Andrea Cesalpino, filosofo, botanico e professore universitario (1520\u20131603)\nCaratteristiche fisico-mineralogiche.\nIl granito \u00e8 classificato tramite il diagramma QAPF, nel quale si colloca nel \"campo 3\" delle rocce sovrassature (triangolo superiore), ossia con contenuti di quarzo compresi tra il 20 e il 60%. Gli altri minerali fondamentali presenti sono i feldspati alcalini (ortoclasio, microclino e albite), il plagioclasio non albitico (oligoclasio-andesina)) e le miche: biotite e in alcuni tipi di granito muscovite. Il plagioclasio deve essere compreso tra il 10 e il 65% del volume totale dei feldspati. Alcuni graniti possono contenere in quantit\u00e0 apprezzabili anche orneblenda e/o orto- e/o clino-pirosseno. Molti i minerali in quantit\u00e0 accessorie che il granito pu\u00f2 contenere: tra i pi\u00f9 comuni cordierite, granato, apatite, titanite, zircone, allanite e magnetite.&lt;br&gt;\nLa densit\u00e0 media del granito \u00e8 di 2,75 g/cm3 con un range che va da 1,74 g/cm3 a 2,80 g/cm3.\nVariet\u00e0.\nUna prima distinzione pu\u00f2 essere fatta in base al rapporto tra feldspati alcalini e plagioclasio. Se sono in proporzioni circa uguali (plagioclasio tra il 35 e il 65% del volume totale dei feldspati) si parla di \"monzograniti\", se prevalgono i feldspati alcalini (plagioclasio tra il 10 e il 35% del volume totale dei feldspati) si parla di \"sienograniti\". Se il plagioclasio \u00e8 quasi interamente albite il granito prende il nome di granito sodico, se nella roccia \u00e8 presente anche pirosseno rombico la roccia prende il nome di granito charnockitico. Un'ulteriore variet\u00e0 di granito \u00e8 il leucogranito, nel quale i minerali femici sono estremamente ridotti.\nComposizione chimica e norma.\nLa percentuale di SiO2 si riferisce a tutti gli ossidi di silicio presenti (quindi anche quelli presenti nei silicati) e non soltanto al quarzo.\nClassificazione.\nIl granito \u00e8 una roccia ignea intrusiva, si \u00e8 quindi formato a seguito della lenta solidificazione di un magma che si \u00e8 intruso a profondit\u00e0 comprese tra 1,5 e 50\u00a0km. Il processo di formazione del granito \u00e8 comunque tuttora in fase di dibattito ed ha generato varie ipotesi e classificazioni dei graniti.\nClassificazione alfabetica.\nLa classificazione alfabetica, basata sulla composizione chimica e mineralogica come chiave di interpretazione per la loro origine, distingue i graniti (ma anche granodioriti e tonaliti) in:\nClassificazione di Pitcher.\nLa classificazione di Pitcher (1979) distingue due tipi di associazioni granitiche: l'ercinotipa e l'andinotipa. Ulteriori studi hanno portato a definire tre classi di graniti:\nClassificazione di Pearce.\nLa classificazione di J.A. Pearce (1984) tiene conto della concentrazione degli elementi in tracce. Gli elementi in tracce non influiscono sulle propriet\u00e0 fisiche del sistema, ma la loro abbondanza \u00e8 determinata dal loro ripartirsi tra le varie fasi in equilibrio, pertanto sono dei traccianti dei processi di fusioni e cristallizzazione. Si distinguono 4 tipi di formazioni tettoniche in base al contenuto in ppm di Rb, Y, Nb, Ta, Yb:\nOrigine.\nL'origine del granito \u00e8 stata per molti decenni fonte di controversie e accese discussioni. L'ipotesi attualmente pi\u00f9 diffusa \u00e8 quella della genesi per cristallizzazione frazionata. Un'ulteriore ipotesi \u00e8 quella della genesi per estremo metamorfismo.\nGenesi per cristallizzazione frazionata.\nSecondo questa teoria la formazione del granito va attribuita al lento processo di cristallizzazione frazionata che avviene all'interno della camera magmatica. Tramite questa teoria \u00e8 quindi possibile spiegare le varie associazioni di rocce che troviamo nei plutoni come vari stadi dell'evoluzione del magma. Le associazioni plutoniche si possono utilmente schematizzare in due categorie principali:\nIn entrambe le associazioni il granito \u00e8 comunque un punto di arrivo dell'evoluzione, in quanto rappresenta la roccia pi\u00f9 differenziata. Questa evoluzione del magma viene rappresentata ottimamente nel diagramma del sistema granitico, dove tramite un grafico ternario di SiO2, albite e ortoclasio si pu\u00f2 seguire il percorso di differenziazione di un magma sovrassaturo.\nGenesi per ultrametamorfismo.\nAccanto alla genesi per cristallizzazione frazionata, alcuni petrologi hanno formulato l'ipotesi della genesi per ultrametamorfismo. Questa teoria spiega la formazione del granito grazie alla fusione parziale o totale, detta anatessi, di anfiboliti e granuliti.\nRisalita e messa in posto.\nLa risalita dei magmi dalla zona di origine (generalmente l'astenosfera) verso la crosta pi\u00f9 superficiale avviene principalmente per contrasto di densit\u00e0. Il movimento del magma nell'astenosfera pu\u00f2 quindi essere efficacemente descritto con un modello di flusso in un ambiente poroso saturato con collasso dell'ambiente attraversato (Turcotte e Ahern, 1979). Al raggiungimento della litosfera il movimento del magma cambia per il comportamento pi\u00f9 rigido del mezzo attraversato iniziando quindi a seguire vie preferenziali.\nA seconda delle caratteristiche del magma (densit\u00e0, viscosit\u00e0, massa e perdita di calore) l'intrusione si fermer\u00e0 a diverse profondit\u00e0. Si distinguono quindi epiplutoni, plutoni di altro livello, e cataplutoni ossia plutoni di crosta medio-profonda. La messa in posto pu\u00f2, schematicamente, avvenire in due modi:\nUn tipico meccanismo di intrusione permissiva \u00e8 lo stoping nel quale le rocce incassanti si frammentano al tetto e ai bordi dell'intrusione liberando spazio per la risalita. Lo stoping \u00e8 chiaramente riconoscibile ai bordi del plutone per la grande presenza di xenoliti.\nDistribuzione e uso.\nIl granito viene spaccato solo in piccole dimensioni perch\u00e9 \u00e8 una roccia dura, senza stratificazioni, perci\u00f2 normalmente viene tagliato. Questa operazione pu\u00f2 essere effettuata utilizzando telai tradizionali a lama e graniglia oppure utilizzando le pi\u00f9 moderne macchine multifilo con fili diamantati.\nViene solitamente utilizzato come pietra per bordature, selciati, murature o, in piccole lastre, per pavimentazioni.\nLocalit\u00e0 di ritrovamento dei graniti in Italia.\nIn Italia sono assai diffuse rocce granitiche, localizzate nelle Alpi, in Calabria e in Sardegna. Esse appartengono a due cicli intrusivi distinti, connessi con l'orogenesi ercinica (fine dell'era paleozoica) e con l'orogenesi alpina (nell'era terziaria) e sono spesso associate, nella medesima massa intrusiva, con rocce ignee appartenenti ad altre famiglie (sieniti, dioriti, ecc.)\nLe rocce granitiche intruse durante il ciclo dell'orogenesi ercinica sono quelle affioranti su vaste aree in Sardegna e in Corsica, per lo pi\u00f9 graniti normali, ma talvolta anfibolici o alcalini, con anfiboli sodici, e inoltre i graniti della Sila, delle Serre calabresi e dell'Aspromonte, e quelli situati prevalentemente nella parte esterna dell'arco alpino (Monte Bianco, Massiccio del San Gottardo, ecc.); spesso questi graniti ercinici mostrano tessiture gneissiche, formate per fenomeni di metamorfismo regionale avvenuti, forse a pi\u00f9 riprese, dopo la solidificazione delle rocce.\nUn'altra serie di rocce ignee acide, di tipo granitico, si \u00e8 intrusa durante il ciclo dell'orogenesi alpina (Val Masino, Adamello, Vedrette di Ries, Isola d'Elba). Il granito rosa di Baveno \u00e8 largamente usato come pietra da costruzione e ornamentale, analogamente al \u2018\u2018ghiandone\u2019\u2019 della Val Masino, a struttura porfirica, di et\u00e0 terziaria. I graniti della bassa Valsesia sono invece di et\u00e0 ercinica. I plutoni dell'Adamello, delle Vedrette di Ries, della Cima d'Asta, di Bressanone nel Trentino-Alto Adige, tutti di et\u00e0 terziaria, sono costituiti in gran parte da adamelliti, granodioriti e tonaliti.\nArrampicata.\nIl granito \u00e8 una delle rocce maggiormente apprezzate dagli arrampicatori, grazie alla sua grande aderenza e ai suoi sistemi di fratture. Alcune delle localit\u00e0 pi\u00f9 conosciute per arrampicare sul granito sono il parco nazionale di Yosemite, lo Joshua Tree National Park, il massiccio del Monte Bianco (soprattutto nel gruppo del Mont Blanc du Tacul, l'Aiguilles du Dru e l'Aiguille du Midi), la Val Masino, la Sardegna (Aggius, Palau), la Corsica, il Karakorum e il massiccio di Cima d'Asta in Trentino."}
{"id": "96657", "revid": "363", "url": "https://it.wikipedia.org/wiki?curid=96657", "title": "Rocce magmatiche", "text": ""}
{"id": "96660", "revid": "1318658", "url": "https://it.wikipedia.org/wiki?curid=96660", "title": "Enantiomero", "text": "Sono detti enantiomeri le entit\u00e0 molecolari che sono immagini speculari ciascuna dell'altra e non sovrapponibili. I termini isomeri ottici e antipodi ottici sono sinonimi, ancorch\u00e9 deprecati.\nLe molecole che manifestano questa isomeria sono dette chirali (dal greco \u03c7\u03b5\u03af\u03c1, \"ch\u00e8ir\", \u00abmano\u00bb); la chiralit\u00e0 \u00e8 la propriet\u00e0 delle molecole non sovrapponibili alla propria immagine speculare. Queste molecole non posseggono n\u00e9 piani di simmetria n\u00e9 centri di inversione n\u00e9 assi Sn superiori. \nLe molecole chirali presentano nella loro struttura almeno un elemento stereogenico tridimensionale. Esempio di elemento stereogenico \u00e8 un atomo di carbonio tetraedrico legato a quattro gruppi funzionali diversi.\nUn esempio macroscopico di chiralit\u00e0 pu\u00f2 essere rappresentato dalle due mani di una persona o dalle due scarpe di un unico paio: ogni mano, o ogni scarpa, rappresenta un enantiomero.\nUna miscela 1:1 di due enantiomeri viene detta \"racemo\" e rappresentata con i simboli (RS), (\"dl\") o (\u00b1). I singoli enantiomeri sono invece rappresentati con (R) o (S), (\"d\") o (\"l\"), (+) o (\u2013).\nPropriet\u00e0 e reattivit\u00e0.\nDue molecole enantiomere l'una dell'altra possiedono le medesime propriet\u00e0 fisiche, tranne una: la capacit\u00e0 di ruotare il piano della luce polarizzata. Questa capacit\u00e0, definita potere rotatorio, \u00e8 uguale in valore assoluto, ma opposta di segno per ognuno dei due enantiomeri.\nDue molecole enantiomere l'una dell'altra manifestano anche la stessa reattivit\u00e0 chimica in ambiente achirale o chirale racemico; ben diversa pu\u00f2 invece essere la loro reattivit\u00e0 nei confronti di un enantiomero di un'altra coppia.\nSeparazione.\nUna fonte di enantiomeri puri di composti chirali sono le sostanze naturali da cui possono essere estratti, purificati e opportunamente modificati tramite reazioni che non alterino la configurazione stereochimica della molecola. Per quanto riguarda la sintesi di enantiomeri puri, occorre tener presente che le reazioni tra composti achirali producono sempre \"racemi\".\nIl processo attraverso cui da un racemo sono separati i due enantiomeri puri viene detto \"risoluzione\". La risoluzione di un racemo pu\u00f2 essere eseguita per via chimica. Ci sono due possibilit\u00e0: la risoluzione classica e la risoluzione cinetica. Nella prima si esegue una reazione stechiometrica con un substrato enantiomericamente puro a dare un addotto che contiene entrambi i substrati:\nI due prodotti della reazione qui sopra non sono enantiomeri, ma diastereoisomeri e posseggono propriet\u00e0 chimico-fisiche diverse: ad esempio diversa solubilit\u00e0 nei solventi per cui possono quindi essere separati per cristallizzazione frazionata oppure diversa forma fisica (uno dei due diastereoisomeri pu\u00f2 essere un liquido e l'altro un solido cristallino). Dopo averli separati viene eseguita una reazione che ripristina i composti iniziali, che saranno quindi enantiomeri puri:\nNella risoluzione cinetica si sfrutta invece la diversa velocit\u00e0 di reazione dei due enantiomeri con un reattivo stechiometrico o molto pi\u00f9 spesso un catalizzatore, ad esempio un enzima, enantiomericamente puro. In questo caso in genere il reattivo enantiomericamente puro non \u00e8 incorporato nei prodotti. Grazie alla diversa velocit\u00e0 di reazione uno dei due enantiomeri, per esempio l'(R), reagir\u00e0 pi\u00f9 lentamente. Quindi, arrestando al momento opportuno la reazione, il substrato non reagito sar\u00e0 arricchito nell'enantiomero (R) e il prodotto sar\u00e0 arricchito nell'enantiomero (S). Trattandosi di due sostanze del tutto diverse, la loro separazione sar\u00e0 facile.\nUn secondo metodo di separazione (fisico) di due enantiomeri \u00e8 la cromatografia su fase stazionaria chirale: i due enantiomeri interagiscono diversamente con la fase stazionaria chirale della colonna e pertanto percorrono la colonna in tempi differenti.\nUn terzo metodo di risoluzione \u00e8 quello enzimatico. Gli enzimi sono chirali quindi interagiscono con i due enantiomeri in modo diverso e spesso reagiscono con uno solo dei due enantiomeri; ci\u00f2 si traduce nella diversa velocit\u00e0 di reazione che sar\u00e0 elevata per uno e molto bassa o praticamente nulla per l'altro.\nOrigine.\nSulle cause per cui nel mondo vivente le sostanze chirali sono generalmente presenti in forma enantiomerica si hanno solo ipotesi. La pi\u00f9 accreditata vuole che l'enantiomeria sia stata originata dalla luce polarizzata circolarmente emessa da alcune formazioni stellari. Nella nebulosa di Orione \u00e8 stata scoperta una forte sorgente di luce polarizzata circolarmente, e nel meteorite di Murchinson del 1969 in Australia si \u00e8 riscontrato un eccesso di L-aminoacidi e ci\u00f2 dimostrerebbe che l'asimmetria chirale era presente prima della vita sulla Terra."}
{"id": "96669", "revid": "2018934", "url": "https://it.wikipedia.org/wiki?curid=96669", "title": "Zena (torrente)", "text": "Lo Zena \u00e8 un torrente del medio Appennino bolognese che nasce nelle colline a nord del crinale situato fra Loiano e la sua frazione Quinzano. Esistono due sorgenti: quella del braccio occidentale \u00e8 alle pendici del monte Bastia (792 m s.l.m.) e quella del braccio orientale \u00e8 vicino a Quinzano. Quest'ultimo ramo, il principale per lunghezza e portata d'acqua, presso Quinzano, forma una bella cascata alta 30\u00a0m precipitando in una gola boscosa. \nI due bracci si congiungono a nord, verso Bologna, nella localit\u00e0 Fornace di Zena (Pianoro). Il corso d'acqua s'immette poi nel torrente Idice dopo circa 40\u00a0km a San Lazzaro di Savena, in localit\u00e0 Pizzocalvo. Il suo andamento \u00e8 assai tortuoso, al punto che lo sviluppo del corso \u00e8 una decina di chilometri pi\u00f9 lungo di quello della valle.\nIl nome del torrente Zena sembra avere origini celtiche e starebbe a indicare proprio un percorso ove convergono le acque, il torrente. Lo stesso nome Zena sarebbe quello che in dialetto genovese sta a indicare la citt\u00e0 di Genova, che secondo i linguisti deriverebbe da un termine celtico dal significato incerto che ha dato origine anche al nome della citt\u00e0 di Ginevra. Considerati gli aspetti comuni alle due citt\u00e0, cio\u00e8 la presenza di un avvallamento dove convergono le acque (il torrente Bisagno a Genova e il Rodano a Ginevra) oltre all'evidente nome Zena per il torrente del medio Appennino bolognese, il termine starebbe ad indicare degli avvallamenti ove confluisce l'acqua e dove quindi \u00e8 presente un torrente o un fiume.\nLa Val di Zena \u00e8 percorsa da una strada fondovalle composta per i primi chilometri dalla S.P. 36 Val di Zena e poi da strade comunali dei comuni di Pianoro e Monterenzio che si inerpicano nell'abitato di Quinzano (frazione di Loiano).\nNel suo piccolo bacino idrografico riceve acqua da piccoli corsi, quali il rio di Gnazzano, rio Laurenzano (il principale), rio dei Cani, rio di Barbarolo, rio di Caldarano, rio di Bianchini ed il rio dei Vinchi. Il regime idraulico \u00e8 tipico dei torrenti della fascia emiliana e le portate oscillano da massimi di 15\u00a0m\u00b3/s nelle piene ordinarie, a morbide dell'ordine di 2\u00a0m\u00b3/s in primavera, a portate medie annue di meno di 1\u00a0m\u00b3/s, ma, normalmente, per un paio di mesi in estate, resta completamente asciutto.\nLa zona (sia la valle, sia l'intero bacino), col suo aspetto bucolico che alterna dolci colline a prati e boschi e qualche calanco, valli e vallecole, casolari sparsi, affioramenti rocciosi e numerosi ruscelli, ha una natura quasi incontaminata, data la pressoch\u00e9 totale assenza d'attivit\u00e0 produttive e la modestia degli insediamenti residenziali, ed \u00e8 di notevolissimo interesse naturalistico e storico. Vi sono importantissimi ritrovamenti etruschi e celtici presso il sito archeologico di monte Bibele. Vi ha sede il Parco dei Gessi Bolognesi e Calanchi dell'Abbadessa ed \u00e8 costeggiata dal Contrafforte pliocenico e dal Monte delle Formiche, mentre nella parte terminale, la valle di Zena taglia la Vena del Gesso. Circa 2\u00a0km a monte della confluenza nel torrente Idice, poco dopo l'ingresso nel territorio comunale di San Lazzaro di Savena, presso la sponda destra, \u00e8 situata la celeberrima Grotta del Farneto, nella quale furono rinvenute importanti testimonianze della presenza umana risalente al periodo neolitico."}
{"id": "96682", "revid": "104265", "url": "https://it.wikipedia.org/wiki?curid=96682", "title": "Kult", "text": "Kult \u00e8 un gioco di ruolo con ambientazione urban fantasy dei coniugi Gunilla Jonsson, Michael Peters\u00e9n pubblicato originariamente nel 1991 dalla Target Games. La Hobby &amp; Work ha pubblicato la traduzione della 2\u00aa edizione nel 1997, mentre nel 2005 la Raven Distribution la traduzione della terza edizione \"Kult: Beyond the Veil\".\nNel 2016 viene annunciata una nuova edizione di Kult, chiamata Kult: Divinity Lost, la quale \u00e8 stata pubblicata a novembre 2018, dopo una campagna Kickstarter.\nTutto l'universo di gioco \u00e8 fortemente influenzato dalle idee dello Gnosticismo, e sono lampanti anche influenze di Clive Barker e di Hans Ruedi Giger.\nAmbientazione.\nL'ambientazione \u00e8 estremamente cupa: il mondo non \u00e8 altro che una prigione per l'umanit\u00e0, rinchiusa dal Demiurgo (o, se volete, Dio). Il mondo come lo vediamo \u00e8 reale come potrebbe esserlo un set cinematografico, fatto di fumo e specchi. In realt\u00e0, l'intera umanit\u00e0 vive nelle rovine della sua precedente grandezza. Attorno a noi, nell'oscurit\u00e0, vivono i nostri guardiani, gli Arconti, istruiti dal Demiurgo affinch\u00e9 mantengano l'umanit\u00e0 nell'ignoranza. Gli Arconti hanno varie creature ai loro ordini e queste sono i nostri carcerieri. La morte \u00e8 semplicemente uno stratagemma per ripulire le memorie dell'anima e rendere impossibile l'acquisizione di conoscenze sufficienti per evadere dalla prigione.\nCi sono similitudini tra Kult e altri giochi svedesi, come salta agli occhi nel gioco di ruolo di \"Mutant Chronicles\". Alcuni simboli e creature che compaiono in Kult sono presenti in altri giochi svedesi.\nLa magia in Kult \u00e8 oscura, difficile da manipolare e ancor di pi\u00f9 da mettere in pratica, ma nonostante questo \u00e8 fondamentale per sopravvivere ed avanzare verso la Verit\u00e0. Rispetto ad altri giochi di ruolo, tutta la magia si rif\u00e0 a dati, rituali e contesti reali, riprendendo concetti della \"magia tradizionale\" e dell'occultismo, mischiando e adattando il tutto alle idee del gioco.\nSistema di gioco.\nFino alla terza edizione il sistema di gioco ricorda quello dei gdr classici, ad esempio \"Dungeons &amp; Dragons\", ovvero si hanno delle caratteristiche base, il cui punteggio pu\u00f2 essere incrementato spendendo dei punti di creazione e delle abilit\u00e0, le quali fanno riferimento a una caratteristica specifica. Le abilit\u00e0 sono il fulcro delle azioni di gioco, poich\u00e9 coprono una vasta quantit\u00e0 di azioni possibili, permettendo una forte caratterizzazione del personaggio, ma allo stesso tempo potrebbero disorientare i giocatori sulla scelta.\nIl sistema sfrutta il dado a 20 facce (non \u00e8, tuttavia, il \"D20 system\" pubblicato dalla Wizards of the Coast) per determinare successi e fallimenti.\nIl combattimento \u00e8 regolato diversamente a seconda dell'edizione. Seppur una buona parte sia del regolamento che della scheda del personaggio siano dedicati al combattimento, in \"Kult\" non rappresenta un aspetto centrale e anzi potrebbe risultare spesso fatale per i personaggi.\nDalla quarta edizione il sistema \u00e8 \"Powered by the Apocalypse\", ovvero sfrutta il motore di gioco di Apocalypse World, creato da D. Vincent Baker, seppur con alcune modifiche. Questo \u00e8 basato sulle \"mosse\" che ogni personaggio pu\u00f2 fare e il successo dell'azione, le sue eventuali complicazioni o il fallimento, \u00e8 determinato dal lancio di due dadi da 10 facce pi\u00f9 il valore della caratteristica di riferimento.\nTale motore trasforma radicalmente la dinamica e l'esperienza di gioco, rendendolo molto pi\u00f9 narrativo e meno meccanico.\nLe varie edizioni di \"Kult\" permettono un'estrema personalizzazione del personaggio, poich\u00e9 la creazione di questo \u00e8 basata sugli \"archetipi\" invece delle pi\u00f9 comuni \"classi\".\nEdizioni.\nSono state pubblicate quattro edizioni:\n1\u00aa edizione.\n\u00c8 stata pubblicata dalla Target Games nel 1991. Nel 1993 vengono pubblicati in inglese dalla Metropolis Ltd.\nLa tagline dell'edizione \u00e8 \"Death is only the beginning\" (la morte \u00e8 solo l'inizio).\nData la difficile reperibilit\u00e0 di informazioni riguardo alle edizioni originali svedesi, qui sono riportate le versioni (pressoch\u00e9 contemporanee) inglesi.\n2\u00aa edizione.\nLa seconda venne pubblicata nel 1997, sempre dalla Target Games, con la tagline \"Reality is a lie\" (La realt\u00e0 \u00e8 una menzogna).\nLa prima edizione italiana del gioco, corrisponde alla seconda edizione in lingua originale ed \u00e8 stata pubblicata dalla Hobby &amp; Work nello stesso anno. L'unico manuale uscito in italiano \u00e8 il manuale base, con il titolo \"Kult: Oltre il Velo\" (da non confondere con l'edizione del 2005).\n3\u00aa edizione.\n\u00c8 stata pubblicata nel 2001 dalla 7eme Cercle, sotto licenza della Paradox Entertainment, in versione inglese e francese.\nIl primo manuale, \"Kult \"Rumors\"\", pubblicato nel 2001, \u00e8 la guida per i giocatori; il secondo, \"Kult: Beyond the Veil\"\", uscito nel 2004, doveva essere il manuale del game master, ma poi \u00e8 stato pubblicato come manuale base, contenente tutte le regole di gioco, comprese quelle pubblicate in \"Rumors\" (tranne alcuni dettagli), l'ambientazione e tutta la parte dedicata al game master.\nQuest'edizione non presenta novit\u00e0 rispetto alla precedente, ma nel manuale base \u00e8 incorporata tutta la parte riguardante la magia.\nSecondo alcune voci, questa edizione \u00e8 nata per rilanciare il gioco, vista l'impossibilit\u00e0 di trovarlo nei negozi dell'epoca (la Target Games aveva chiuso nel 1999).\n3\u00aa edizione italiana.\nLa terza edizione italiana \u00e8 stata pubblicata nel 2005 dalla Raven Distribution. I manuali dell'edizione italiana differiscono da quelli della 7eme Cercle:\n4\u00aa edizione.\nLa 4\u00aa edizione di Kult \u00e8 prodotta dalla casa editrice svedese Helmgast e per finanziare il progetto viene lanciata una campagna Kickstarter il 25 febbraio 2016. Dopo oltre due anni e mezzo di attesa, ad agosto 2018 viene annunciata la data di uscita della nuova edizione, fissata per il 21 novembre 2018.\nQuesta edizione vuole essere un reboot del gioco originale, con un regolamento pi\u00f9 moderno e pi\u00f9 fluido rispetto alle edizioni precedenti: grazie al motore \"PbtA\" avr\u00e0 uno stile molto narrativo.\nInoltre l'ambientazione \u00e8 stata resa pi\u00f9 attuale, passando dagli anni '90 delle precedenti edizioni alla seconda decade degli anni 2000.\nI manuali e gli accessori sono da subito disponibili in inglese e svedese, in versione cartacea e pdf.\nSono disponibili anche altri prodotti, non riportati nella lista. \u00c8 possibile scaricare gratuitamente alcune risorse dal sito ufficiale del gioco http://kultdivinitylost.com/resources/.\nCuriosit\u00e0.\nI supporter della campagna kickstarter hanno ricevuto diversi elementi esclusivi, tra cui: il manuale base con l'angelo in copertina a seno scoperto (versione non censurata) e i pdf di \"The Black Madonna\" e \"Taroticum and Other Tales\" in versione non censurata. Tali esclusive non censurate non sono disponibili per la vendita al pubblico.\nL'edizione italiana avr\u00e0 la copertina versione censurata.\n4\u00aa edizione italiana.\nLa 4\u00aa edizione di Kult \u00e8 stata tradotta e distribuita sempre da Raven Distribution e commercializzata tra 2020 e 2021, con alcuni ritardi dovuti alla pandemia di Covid 19.\nLa prima versione disponibile veduta \u00e8 stata una versione \"super lusso\", che prevedeva un cofanetto contenente il manuale base con copertina in finta pelle nera con foil rosso, l'avventura \"La Madonna Nera\" sempre con copertina in finta pelle nera con foil rosso, schermo del game master, mazzo dei tarocchi e manuale rapido, mazzo delle regole, scheda dei personaggi e scheda mosse del giocatore.\nI manuali standard non sono stati annunciati fino al 28 ottobre 2021, in concomitanza con Lucca Comics, poich\u00e9 la messa in produzione dipendeva dalle vendite del cofanetto super lusso.\nKult GCC.\nNel 1995 venne lanciato un gioco di carte collezionabili ambientato nell'universo di \"Kult RPG\". Il gioco trattava temi pi\u00f9 adulti rispetto ai molti GCC dell'epoca ed era considerato un competitor di per via del regolamento dinamico. Anche le illustrazioni erano rivolte a un pubblico adulto.\nFu tradotto anche in italiano, sebbene molte carte non vennero mai tradotte.\nNel 1998 venne candidato al premio \"Miglior gioco tradotto\" di Lucca Comics &amp; Games.\nControversie.\nQuando il gioco venne lanciato sul mercato svedese nel 1991, sub\u00ec forti critiche per via dei suoi contenuti, ritenuti troppo forti, nonostante le avvertenze lo classificassero per adulti. Secondo gli autori Gunilla Jonsson e Michael Petersen, ci\u00f2 sarebbe da imputare alla scelta del distributore del gioco, che utilizz\u00f2 i negozi di giocattoli come rivenditori primari. Questo ha comportato un accostamento, seppur sbagliato, del gioco ad un pubblico molto giovane."}
{"id": "96689", "revid": "125782025", "url": "https://it.wikipedia.org/wiki?curid=96689", "title": "New wave (musica)", "text": "La new wave (dall'inglese, \"nuova onda\") \u00e8 una vasta gamma di tipologie di musica pop rock popolare dalla fine degli anni settanta e durante gli anni ottanta che si differenzia dal mainstream del periodo e non caratterizzato da un sound specifico, legati in qualche modo con il precedente genere punk rock della met\u00e0 degli anni settanta. Differisce dal coevo post-punk per la maggiore vicinanza alla musica pop.\nLa new wave si allontan\u00f2 dal tradizionalismo che legava il punk al blues e al rock and roll avvicinandosi di pi\u00f9 al pop e prendendo ispirazione da varie fonti come la musica disco, la musica mod e la musica elettronica, generando sonorit\u00e0 anche molto diverse tra loro: dal pop rock dei The Police, al power pop degli XTC all'elettronica di Gary Numan. Il giornalista musicale Charles Shaar Murray, scrivendo a proposito dei Boomtown Rats, ha indicato come il termine \"new wave\" fosse un termine dell'industria discografica utilizzato per definire qualunque musicista avesse influenze punk, senza per\u00f2 fare musica punk.\nIl termine.\nIl termine \"new wave\" fu usato per le prime volte nel 1976 da fanzine punk come \"Sniffin' Glue\" e in seguito anche dalla stampa musicale specializzata. In un articolo del novembre 1976 sul periodico musicale inglese \"Melody Maker\", in un'intervista a Malcolm McLaren il termine new wave venne utilizzato per descrivere gruppi musicali che, pur non suonando musica punk in senso stretto, avevano forti legami con essa; poche settimane dopo il giornalista musicale Charles Shaar Murray utilizz\u00f2 il termine descrivendo i Boomtown Rats. Per un certo periodo, il termine \"new wave\" fu quindi utilizzato quale perfetto sinonimo di musica punk. Solo attorno alla fine del 1977, \"new wave\" rimpiazz\u00f2 \"punk\" come definizione della musica underground del Regno Unito.\nIl termine fu inizialmente utilizzato solo in riferimento a complessi britannici, anche da parte dei giornalisti statunitensi. Solo nel dicembre 1976 il \"The New York Rocker\" utilizz\u00f2 entusiasticamente il termine applicandolo sia a band inglesi sia a gruppi associati alla scena del CBGB.\nStoria.\nNel Regno Unito.\nLo storico musicale Vernon Joynson sostiene che la new wave ebbe origine nel Regno Unito verso la fine del 1976, quando molti complessi cominciarono ad allontanarsi dal punk.\nTra gli altri protagonisti di questa nuova scena ci furono vari veterani della scena pub rock degli anni settanta come Ian Dury, Nick Lowe, Eddie and the Hot Rods e Dr. Feelgood, oltre a cantautori come Elvis Costello, Joe Jackson e Graham Parker, che utilizzavano le strutture della musica pop in modo non convenzionale.\nIl power pop, genere nato e sviluppatosi prima del punk nei primi anni settanta, cominci\u00f2 ad essere sempre pi\u00f9 frequentemente associato alla new wave poich\u00e9 la struttura delle canzoni, semplice e trascinante, aveva molti punti in comune con essa. Gruppi come The Romantics, The Records, The Motors, Cheap Trick e 20/20 ottennero un significativo successo all'interno di questa corrente. Lo stesso power pop influenz\u00f2 alcuni aspetti della new wave: ad esempio, in seguito al successo di gruppi come i The Knack, molti musicisti new wave iniziarono a portare cravatte.\nContemporaneamente nacque lo stile 2 tone ska, grazie all'attivit\u00e0 di The Specials, Madness e English Beat, che portarono humour e ritmi ballabili all'interno della new wave.\nPoco pi\u00f9 tardi il termine new wave assunse un significato pi\u00f9 preciso, relativo a uno stile di musica pop pi\u00f9 commerciale che faceva ampio uso di sintetizzatori. Parallelamente fu coniata l'etichetta post-punk, per riferirsi a gruppi pi\u00f9 oscuri e anticommerciali come Gang of Four, Joy Division, The Cure e Siouxsie and the Banshees. Nonostante le molte differenze stilistiche, punk, new wave e post-punk condividevano il desiderio di reagire alla musica dei primi anni settanta, che consideravano stereotipata e priva di ispirazione artistica.\nNon dimentichiamo i Simple Minds, uno dei gruppi pi\u00f9 rappresentativi del filone new wave e post punk degli anni '80.\nSecondo All Music Guide la new wave differiva da punk e post-punk in quanto \"conserv\u00f2 la freschezza e l'irriverenza del punk, oltre ad un'ammirazione per la musica elettronica e l'arte\". Questa caratteristica port\u00f2 a molti one-hit wonder new wave&lt;ref name=\"punk/newwave\"&gt;&lt;/ref&gt;.\nIl termine cadde in disuso nel Regno Unito nei primi anni ottanta perch\u00e9 considerato troppo generico. Secondo Theo Cateforis, assistente professore di storia della musica alla Syracuse University, la new wave termin\u00f2 attorn\u00f2 alla met\u00e0 degli anni ottanta, quando il largo utilizzo di sintetizzatori uniform\u00f2 il suono dei gruppi new wave a quello dei gruppi del mainstream rock.\nNegli Stati Uniti.\nParallelamente negli Stati Uniti i primi complessi ad essere definiti new wave furono Talking Heads, Mink DeVille e Blondie, tutti appartenenti alla scena del CBGB. Il proprietario del CBGB Hilly Kristal, parlando del primo concerto dei Television nel suo club nel marzo 1974, ha dichiarato: \"Penso che quello fu l'inizio della new wave\". Inoltre, molti artisti classificati inizialmente come punk furono categorizzati anche come new wave; ad esempio la compilation \"New wave\" del 1977 comprendeva tracce di Dead Boys, Ramones, Talking Heads e The Runaways.\nI Talking Heads contribuirono allo sviluppo di gran parte delle caratteristiche sonore di questo genere, allontanandosi dalle radici blues del rock degli anni sessanta e settanta. Secondo il giornalista musicale Simon Reynolds, lo stile musicale dei Talking Heads era \"pi\u00f9 agitato e instabile\", con chitarre taglienti e ritmi veloci. Col passare degli anni divennero inoltre sempre pi\u00f9 utilizzate le tastiere e strutture poco convenzionali con improvvise pause e ripartenze del ritmo. Inoltre lo stesso Reynolds ha sostenuto che spesso i cantanti new wave utilizzavano vocalizzi acuti e inusuali.\nNell'estate del 1977 sia \"Time\" sia \"Newsweek\" scrissero articoli positivi riguardo al movimento \"punk/new wave\". Tuttavia il fenomeno era ancora di nicchia, e i gruppi di tale ondata ricevettero inizialmente scarso successo commerciale. L'anno successivo l'apprezzamento verso la new wave aument\u00f2, soprattutto per quanto riguarda alcuni aspetti artistici e intellettuali, mentre i complessi arena rock e disco dominavano le classifiche di vendita.\nTra i gruppi new wave pi\u00f9 importanti e influenti si possono citare primi fra tutti i Pere Ubu e soprattutto il loro album del 1978, \"The Modern Dance\", considerato un manifesto della new wave e uno dei capolavori del rock tutto; i Television del geniale chitarrista Tom Verlaine con il loro album del 1977 \"Marquee Moon\" che presenta uno stile chitarristico che far\u00e0 scuola per gli anni a venire; il duo newyorkese dei Suicide che nel loro \"album omonimo\" suona un angoscioso \"rockabilly elettronico\". Tutti questi gruppi non ebbero un grosso riscontro di vendite.\nLa situazione inizi\u00f2 a mutare in modo significativo tra la fine del 1978 e il 1979, quando alcune band della scena punk che fondevano quest'ultimo con altri generi cominciarono ad ottenere un significativo successo nelle radio musicali. Tra i primi ad ottenere questo risultato ci furono Blondie, Talking Heads e The Cars. Nel 1979 \"My Sharona\", singolo dei The Knack, fu nominato miglior singolo dell'anno da \"Billboard\". Il successo di \"My Sharona\" permise a molti complessi new wave di firmare contratti con major discografiche. Nel 1980 alcuni artisti non appartenenti al movimento, tra cui Billy Joel e Linda Ronstadt, cercarono di cavalcare l'onda del successo della new wave variando il proprio stile musicale in tal senso. Nello stesso periodo fu pubblicato \"The Pleasure Principle\", che spian\u00f2 la strada a moltissimi gruppi synthpop successivi.\nTuttavia in quello stesso anno le radio cominciarono ad osteggiare il movimento new wave: l'influente commentatore radio Lee Abrams dichiar\u00f2 che, a parte poche eccezioni, la musica new wave non avrebbe avuto particolare successo e non sarebbe stata influente negli anni successivi. Lee Ferguson, commentatore a KWST, dichiar\u00f2 nel 1980 che le stazioni radio di Los Angeles stavano proibendo l'utilizzo del termine ai DJ, e che: \"La maggior parte delle persone che chiamano la musica new wave sono gli stessi che cercano di non farla andare in radio\". Molti artisti new wave che avevano goduto di grande successo con il proprio album di debutto non riuscirono a ripetersi con l'album successivo, e le radio iniziarono a diminuire la programmazione dedicata alla new wave.\nMa la nascita di MTV nel 1981 port\u00f2 presto ad una rinascita del movimento e al picco di successo della new wave. Molti complessi britannici, diversamente dalla maggior parte dei colleghi statunitensi, avevano infatti iniziato ad utilizzare il video musicale gi\u00e0 da diverso tempo. Anche per questo motivo molti gruppi inglesi sotto contratto con etichette indipendenti riuscirono a superare nelle classifiche di vendita complessi statunitensi sotto contratto con le major. I critici musicali definirono questo fenomeno second british invasion. MTV continu\u00f2 a mandare in onda video new wave fino al 1987, quando essa fu soppiantata dal movimento hair metal.\nNel dicembre 1982 il 14% degli adolescenti, rispondendo ad un sondaggio, votarono la new wave come il proprio genere preferito, portandola al terzo posto tra i generi pi\u00f9 popolari. Il sondaggio dimostr\u00f2 anche che il movimento era particolarmente popolare negli Stati Uniti occidentali, e che la sua popolarit\u00e0 era distribuita equamente in tutte le fasce d'et\u00e0. I gruppi pi\u00f9 degni di nota che allora emersero dalla scena californiana furono gli X e le Go-Go's. Ma nello stesso periodo otteneva grande popolarit\u00e0 anche un gruppo della sponda orientale, i B-52's che veniva da Athens.\nCol tempo il termine \"new wave\", che inizialmente negli USA descriveva una versione meno ribelle e pi\u00f9 orecchiabile del punk, inizi\u00f2 a identificare quasi tutti i gruppi pop o rock che utilizzavano sintetizzatori. Tutt'oggi il termine identifica anche gruppi di questo tipo, oltre a molti gruppi post-punk e alternative rock dei tardi settanta e primi ottanta.\nI critici musicali e gli artisti presto si ribellarono all'etichetta generica \"new wave\" e coniarono un gran numero di nuovi definizioni. Ad esempio il synthpop, che soppiant\u00f2 la musica disco, era una categoria molto ampia applicata a band molto diverse come The Human League, Depeche Mode, Soft Cell, a-ha, New Order, Orchestral Manoeuvres in the Dark, Ultravox e Pet Shop Boys.\nNegli anni seguenti vari film, tra cui \"Valley Girl\", \"Sixteen Candles - Un compleanno da ricordare\", \"Bella in rosa\" e \"Breakfast Club\", ebbero colonne sonore composte in maggioranza da brani new wave.\nL'influenza della new wave si estese fino allo sviluppo del college rock e del grunge/alternative rock, fino alla fine degli anni ottanta."}
{"id": "96690", "revid": "466539", "url": "https://it.wikipedia.org/wiki?curid=96690", "title": "Antemio", "text": "Fu messo sul trono d'Occidente dall'imperatore d'Oriente Leone I, con la missione di restaurare il controllo sulle province perse, Africa e Gallia, ma fall\u00ec miseramente e fu ucciso dal proprio generale di origine germanica, Ricimero.\nOrigini e inizi della carriera.\nAntemio era di famiglia illustre e patrizia. Per parte di madre era discendente di Filippo, prefetto del pretorio d'Oriente nel 346 e console nel 348, e nipote di Antemio, prefetto e console nel 405; il padre Procopio era stato \"magister militum per Orientem\" dal 422 al 424, e vantava una discendenza dal Procopio nipote di Costantino I e usurpatore contro Valente.\nStudi\u00f2 presso il filosofo neoplatonico Proclo, ad Alessandria d'Egitto, ed ebbe come condiscepoli Marcellino (\"magister militum\" e governatore della Dalmazia), Illo Puseo (Prefetto del pretorio in Oriente e Console del 467), Flavio Messio Febo Severo (console nel 470 e \"praefectus urbi\") e Pamprepio.\nNel 453 spos\u00f2 Elia Marcia Eufemia, la figlia dell'imperatore d'Oriente Marciano; dopo il matrimonio, fu innalzato al rango di \"comes\" e inviato alla frontiera danubiana, per ricostruirne le difese. Nel 454 fu richiamato a Costantinopoli, dove ricevette il titolo di \"patricius\" e divenne uno dei due \"magistri militum\" d'Oriente. Nel 455 esercit\u00f2 il consolato come prescelto dell'Impero d'Oriente, con l'imperatore d'Occidente Valentiniano III come collega.\nIl matrimonio con la figlia di Marciano; una promozione ad un rango militare di rilievo ma con compiti organizzativi, senza scontri militari; la nomina al prestigioso rango di \"patricius\" e al massimo grado della gerarchia militare; la nomina alla prestigiosa magistratura del consolato con un imperatore come collega: tutti questi indizi hanno fatto pensare che Marciano avesse scelto Antemio come possibile candidato alla porpora imperiale, d'Occidente o d'Oriente. Questa ipotesi \u00e8 rafforzata dal fatto che il prestigio ottenuto da Antemio indusse lo storico Giovanni Malalas (VI secolo) ad affermare erroneamente che Marciano avesse effettivamente nominato Antemio imperatore d'Occidente.\nAntemio and\u00f2 vicino ad ottenere la porpora per due volte, in rapida successione. Nell'ottobre 456, infatti, mor\u00ec l'imperatore d'Occidente Avito: \u00e8 probabile che Antemio fosse tra i candidati pi\u00f9 forti a disposizione di Marciano per la scelta di un imperatore, ma il suocero di Antemio mor\u00ec nel gennaio 457, prima di scegliere il proprio collega. A questo punto entrambi gli imperi si trovarono senza imperatori: gli uomini forti erano in Occidente il \"magister militum\" Ricimero, di origine germanica, e in Oriente l'altro \"magister militum\", l'alano Ardaburio Aspare. Aspare, non potendo aspirare al trono a causa della sua origine, spinse per impedire ad Antemio di ottenere il trono, in quanto per il suo prestigio il genero di Marciano era difficilmente controllabile; scelse allora come nuovo imperatore d'Oriente un semplice tribuno, il militare di carriera Leone I. Sul trono d'Occidente sal\u00ec invece Maggioriano.\nAntemio continu\u00f2 a servire il nuovo imperatore: come \"magister militum\" consegu\u00ec due vittorie di rilievo contro popolazioni barbare che avevano invaso l'Impero; in una occasione, in Illyricum, intorno al 460, sconfisse gli Ostrogoti al comando di Valamiro. Durante l'inverno 466/467, sottomise un gruppo di Unni, comandati da Hormidac, che avevano attraversato il Danubio ghiacciato e stavano depredando la Dacia: gli Unni avevano catturato la citt\u00e0 di Serdica e Antemio li assedi\u00f2; quando i barbari accettarono lo scontro frontale (le truppe di Antemio avevano sofferto la fame, ma ancor di pi\u00f9 l'avevano sofferta gli Unni), il comandante della cavalleria di Antemio, forse un unno anche lui, pass\u00f2 al nemico; quando, dopo aver vinto la battaglia con la sola fanteria, Antemio ricevette la proposta di pace da parte di Hormidac, accett\u00f2 a condizione che il traditore gli fosse consegnato.\nAscesa al trono.\nUno dei problemi maggiori di Leone era costituito dal re dei Vandali Genserico. Dalla morte di Libio Severo (465), l'Impero d'Occidente non aveva ancora ricevuto un nuovo imperatore. Genserico insisteva che la porpora fosse conferita ad Anicio Olibrio, marito di Placidia, figlia di Valentiniano III: dietro questa scelta apparentemente legalista c'era la sua volont\u00e0 di mettere sul trono d'Occidente un imperatore da lui controllabile, anche in virt\u00f9 del fatto che sua nuora era la sorella di Placidia. Leone, al contrario, voleva tenere Genserico lontano dalla corte di Ravenna, e temporeggiava a nominare un imperatore. Per mettere pressione su Leone, Genserico e i suoi Vandali, che gi\u00e0 da lungo tempo ogni primavera attraversavano il Canale di Sicilia e attaccavano l'Italia saccheggiando e riducendo in schiavit\u00f9, iniziarono a portare attacchi all'Impero d'Oriente, organizzando incursioni che colpirono l'Illyricum, il Peloponneso e il resto della Grecia: Leone fu quindi obbligato ad agire.\nNella primavera del 467, l'imperatore d'Oriente nomin\u00f2 Antemio imperatore d'Occidente, inviandolo in Italia accompagnato da un esercito comandato dal \"magister militum per Illyricum\" Marcellino. Antemio fu proclamato imperatore al terzo o all'ottavo miglio da Roma, il 12 aprile. L'elezione di Antemio fu celebrata a Costantinopoli con un panegirico di Dioscoro.\nLa scelta di Leone aveva un triplice vantaggio per l'imperatore d'Oriente: gli permetteva contemporaneamente di allontanare un possibile rivale dalla corte di Costantinopoli, di frustrare le mire di Genserico riportando un imperatore in Occidente, e di inviare in Italia un generale capace con un esercito efficiente nell'ottica di un attacco contro i Vandali. Ma ci\u00f2 poteva avvenire solo con l'accordo col goto Ricimero, \"magister\" e \"patricius\", che controllava \"de facto\" Roma in quel momento. Nel 467 Antemio giunse cos\u00ec a Roma e vi pose la residenza, condividendola con Ricimero e siglando con lui un'alleanza matrimoniale, dandogli in sposa la figlia Alipia.\nRegno.\nPolitica estera.\nRelazioni con l'Oriente.\nIl regno di Antemio fu caratterizzato dai buoni rapporti con il suo omologo d'Oriente: Antemio fu l'ultimo imperatore d'Occidente a figurare in una legge dell'impero d'Oriente. I legami tra le due case regnanti furono rafforzati dal matrimonio tra Flavio Marciano, figlio di Antemio, e Leonzia, figlia di Leone I, nel 471. Anche la scelta dei consoli fu fatta nuovamente in maniera concorde, con ciascuna corte che designava un console e riconosceva quello dell'altra: Antemio fu onorato con un consolato \"sine collega\" nel 468, come pure aveva fatto Leone nel 466; Flavio Marciano fu console nel 469 e nel 472.\nCampagne contro i Vandali.\nIl primo dei problemi da affrontare era quello dei Vandali di Genserico. Nel tardo 467 fu organizzata una spedizione dell'esercito occidentale, probabilmente sotto il comando del \"comes\" dell'Illiria Marcellino, che per\u00f2 non ottenne i risultati sperati, in quanto la flotta, scesa in mare d'inverno, fu obbligata a tornare indietro a causa del maltempo.\nNel 468 fu programmata una gigantesca operazione militare contro l'Africa, sede del regno vandalo, organizzata da Antemio, Leone e Marcellino, e affidata al genero di Leone, Basilisco; l'armata romana fu fornita di una larga flotta, e ingenti spese furono sostenute dal tesoro d'Oriente, ma anche Antemio contribu\u00ec con il denaro dell'Impero d'Occidente, nonch\u00e9 con sue spese personali (un terzo delle spese venivano da sue entrate personali). L'operazione per\u00f2 fall\u00ec miseramente, con gravi perdite di uomini e navi, e la morte di Marcellino. A causa di tale disfatta, Leone decise di tirarsi fuori dal conflitto e di accordarsi separatamente con Genserico. Antemio, rimasto da solo e con le finanze dello stato seriamente segnate dalla spesa per la campagna infruttuosa, rinunci\u00f2 a riprendere l'Africa, e si concentr\u00f2 sul secondo problema che affliggeva l'impero, il mantenimento delle province occidentali minacciate dai Visigoti. Per quanto riguarda invece Ricimero, preso atto dell'esito disastroso della campagna vandalica, nel 470, approfittando dell'uccisione di un suo fedele collaboratore, Romano (ex \"magister officiorum\"), ruppe con Antemio e si ritir\u00f2 a \"Mediolanum\" con 6000 guerrieri e i suoi \"bucellarii\" personali.\nCampagne contro i Visigoti.\nDopo il disastro in Africa, Antemio pass\u00f2 ad occuparsi della riconquista della Gallia. Qui si erano stanziati i Visigoti, guidati dal capace e ambizioso re Eurico, approfittando dell'indebolimento del potere romano causato dall'instabilit\u00e0 politica. Eurico era riuscito a ritagliarsi una zona di influenza, separando di fatto alcune zone della provincia dal controllo centrale: se la Gallia meridionale, con le citt\u00e0 di Arelate e Marsiglia, era ancora sotto controllo della corte ravennate, l'Alvernia si era trovata separata dal resto dell'impero, e era governata da Ecdicio, il figlio di Avito, mentre ancora pi\u00f9 a nord c'era quel dominio che sarebbe poi diventato il cosiddetto Regno di Soissons.\nCome prima cosa, Antemio si rivolse ai Bretoni stanziati in Armorica, assoldandoli per attaccare Eurico. Inizialmente i Bretoni ebbero successo, occupando sotto il comando di re Riotamo la citt\u00e0 di Bourges con dodicimila uomini. In seguito, per\u00f2, i Bretoni attaccarono il territorio visigoto, tentando di conquistare D\u00e9ols, ma furono sconfitti da un esercito visigoto pi\u00f9 numeroso e Riotamo fu costretto a rifugiarsi presso i Burgundi, alleati dei Romani.\nNel 471 decise di affrontare direttamente i Visigoti. Raccolse un esercito che mise sotto il comando nominale del figlio Antemiolo ed effettivo dei generali Torisario, Everdingo ed Ermiano in disaccordo fra loro e di scarsa affidabilit\u00e0. Antemiolo si mosse da Arelate, passando il Rodano; Eurico affront\u00f2 le milizie imperiali sconfiggendole e uccidendone i generali, devastando poi la zona. Lo stesso Antemiolo cadde in battaglia.\nPolitica interna.\nUn punto cruciale del regno di Antemio fu il fatto che deteneva il potere solo sull'Italia, e che all'interno della sua corte molti gli si opponevano per la sua origine greca, oltre che per le sue simpatie pagane. Papa Ilario lo esort\u00f2 fermamente a controllare l'operato di un suo favorito che frequentava una setta eretica.\nRelazioni con la classe senatoria.\nPer ottenere il sostegno dell'aristocrazia senatoriale, Antemio decise di premiare elementi importanti della classe politica italica e gallica con il patriziato: import\u00f2 infatti dall'oriente la pratica di elevare al rango di \"patricius\" anche dei civili, e vi ricorse cos\u00ec frequentemente che si verific\u00f2 una specie di inflazione di questo titolo.\nTra i beneficiari di questa sua politica vi erano ovviamente dei senatori italici (di rilievo le nomine di Romano e Flavio Messio Febo Severo), ma, contro la pratica comune, onor\u00f2 del patriziato anche senatori di origine gallica e persino aristocratici provinciali senza alcuna esperienza pregressa, come Magno Felice e il poeta Sidonio Apollinare. Apollinare era giunto a Roma per portare una petizione delle sue genti; il suo contatto a corte, il consolare Cecina Decio Basilio, gli consigli\u00f2 di dedicare un panegirico all'imperatore in occasione della sua assunzione del consolato (1\u00ba gennaio 468): grazie a questa composizione e all'influenza di Decio Basilio, Apollinare ricevette il patriziato, il rango di \"caput senatus\" e persino la prefettura dell'Urbe, di norma assegnata solo a membri di rilievo dell'aristocrazia italica. L'influenza di Apollinare fu tale che solo per sua intercessione Antemio accett\u00f2 di convertire la condanna a morte di Arvando, prefetto del pretorio di Gallia che si era alleato con i Visigoti, nella confisca dei beni e nell'esilio.\nMonetazione.\nI buoni rapporti tra l'imperatore d'Occidente e quello d'Oriente, una novit\u00e0 del regno di Antemio, furono utilizzati ampiamente nella propaganda imperiale: i solidi di Antemio, coniati dalle zecche di Mediolanum, Ravenna e Roma, mostrano i due sovrani che si stringono la mano in segno di unit\u00e0 di intenti. Le zecche di Ravenna e Mediolanum diminuirono di importanza dopo il 467, da quando, cio\u00e8, Antemio inizi\u00f2 a dedicare la propria attenzione all'antica capitale imperiale.\nFurono coniate monete anche a nome di Eufemia, tra cui un solido raffigurante due imperatrici in trono, forse un riferimento al matrimonio della figlia Alipia.\nMorte.\nL'uomo forte della corte occidentale era Ricimero, il quale aveva in passato deciso del fato degli imperatori d'Occidente, ed ora si trovava con un sovrano impostogli da Oriente. Malgrado il legame familiare, i due non andavano d'accordo. La rottura tra Antemio e Ricimero avvenne nel 470, quando il patrizio e senatore italico Romano, uomo di Ricimero, fu giustiziato dall'imperatore con l'accusa di aver tentato l'usurpazione del trono. Ricimero radun\u00f2 i 6000 uomini che aveva raccolto per la guerra contro i Vandali e si ritir\u00f2 a nord, a Milano, lasciando Antemio a Roma. Iniziarono degli scontri tra i partigiani dei due contendenti per il dominio sull'impero, ma Ricimero e Antemio giunsero a firmare una tregua di un anno, grazie ad una ambasceria del vescovo di Pavia Epifanio.\nAssedio di Roma.\nLo scontro tra i due si riaccese all'inizio del 472. Ricimero, per porre fine al potere di Antemio, era obbligato a dover calare su Roma e riprenderla con la forza, rompendo il legame di \"adfinitas\" matrimoniale con l'imperatore. Antemio dovette fingere di essere ammalato e si rifugi\u00f2 nella Basilica di San Pietro in Vaticano per sfuggire ai sostenitori di Ricimero. L'imperatore d'Oriente Leone I invi\u00f2 in Occidente Anicio Olibrio con la duplice missione di mettere pace tra Ricimero e Antemio e, poi, di trattare col re dei Vandali Genserico (il cui figlio aveva sposato la cognata di Olibrio); in realt\u00e0 l'ambasciata era un modo di sbarazzarsi di Olibrio, che credeva in combutta coi Vandali, e di Ricimero: invi\u00f2 infatti ad Antemio un secondo messaggero con l'ordine di uccidere Ricimero e Olibrio, ma il messaggio indirizzato all'imperatore d'Occidente cadde nelle mani del capo goto, che le mostr\u00f2 a Olibrio.\nLo scontro si fece allora aperto. Ricimero proclam\u00f2 Olibrio imperatore e assedi\u00f2 Antemio a Roma. Antemio era sostenuto dall'aristocrazia e dal popolo della citt\u00e0, mentre il \"magister militum\" goto aveva dalla propria i contingenti barbarici dell'esercito, tra cui quello di Odoacre. Penetrato a Roma, Ricimero riusc\u00ec a separare Antemio, che viveva nel palazzo dei Cesari sul Palatino, dal porto sul Tevere, affamando i sostenitori di Antemio.\nPersa ogni speranza di aiuto esterno e afflitto dalla mancanza di viveri, Antemio tent\u00f2 un ultimo assalto, ma i suoi uomini furono sterminati e perseguiti con l'accusa di tradimento da parte di Ricimero. L'imperatore fugg\u00ec nuovamente in San Pietro (o, secondo altre fonti, a Santa Maria in Trastevere, o ancora nella chiesa di San Crisogono in Trastevere), dove per\u00f2 fu riconosciuto, catturato e decapitato da Gundobado o da Ricimero stesso l'11 luglio 472. Con la fine di Antemio, la citt\u00e0 rimase vittima di un nuovo terribile saccheggio, accostabile a quelli di Alarico o a quello vandalico del 455. Secondo Giovanni di Antiochia, alla consegna del cadavere di Antemio a Ricimero, questi gli garant\u00ec degna sepoltura, come segno di riappacificazione con la parte pi\u00f9 filo-greca della citt\u00e0."}
{"id": "96692", "revid": "1782831", "url": "https://it.wikipedia.org/wiki?curid=96692", "title": "Politecnico di Bari", "text": "Il Politecnico di Bari \u00e8 un istituto universitario italiano a carattere scientifico e tecnologico. Fondato nel 1990, \u00e8 il pi\u00f9 giovane politecnico in Italia e unico nel Mezzogiorno. Sono oggetto di studio e di ricerca le discipline racchiuse negli ambiti dell'architettura, dell'ingegneria e del disegno industriale.\nIn base al THE Young University Rankings 2020, il Politecnico di Bari si \u00e8 classificato 86\u00b0 su 414 giovani universit\u00e0 (con meno di 50 anni).\nIl Dipartimento di Meccanica, Matematica e Management del Politecnico di Bari \u00e8 stato riconosciuto dal Ministero dell'istruzione, dell'universit\u00e0 e della ricerca come Dipartimento di Eccellenza per il quinquennio 2018-2022, terzo in Italia per l'Area di Ingegneria Industriale e dell'Informazione, dopo la Classe di Scienze Sperimentali e Applicate della Scuola superiore Sant'Anna e il Dipartimento di Meccanica del Politecnico di Milano.\nIdentit\u00e0 visiva.\nIl Sigillo del Politecnico di Bari riporta sullo sfondo la pianta di Castel del Monte al cui centro campeggia un leone bicorporato, riproduzione del fregio di un capitello della cripta della basilica di San Nicola,sotto il quale \u00e8 riportato l'anno di fondazione dell'ente. Il simbolo \u00e8 racchiuso da due quadrati concentrici e di pari dimensione, sfasati di quarantacinque gradi, che sovrapponendosi generano un ottagono che circoscrive la pianta del castello. I due quadrati, inoltre, formano una stella a otto punte, riferimento alla rosa dei venti. Il tutto \u00e8 racchiuso da una corona circolare nella quale sono riportate la denominazione dell'universit\u00e0 e il motto \"de' remi facemmo ali\", preso dall'Inferno di Dante Alighieri.\nStoria.\nLa storia del Politecnico di Bari affonda le sue radici nella preesistente facolt\u00e0 di ingegneria dell'Universit\u00e0 degli studi di Bari, istituita ufficialmente con il decreto legislativo 28 gennaio 1948, n. 170. L'ateneo barese erogava i corsi del biennio propedeutico del corso di laurea in ingegneria, presso la facolt\u00e0 di scienze matematiche, fisiche e naturali, gi\u00e0 dall'anno accademico 1943-1944, in virt\u00f9 del regio decreto 27 gennaio 1944, n. 60 (governo Badoglio I).\nInizialmente fu predisposto un unico corso di laurea, in ingegneria civile.\nIl 13 aprile 1949, Girolamo Ippolito fu nominato primo preside di Facolt\u00e0 dell'Universit\u00e0 di Napoli, e un anno dopo, nel 1950, fu nominato il primo professore di ruolo, Achille Petrignani, docente di architettura tecnica, che il 25 maggio 1950 sostitu\u00ec Ippolito nella carica di preside.\nIl 30 gennaio 1951 si costitu\u00ec il Consiglio di Facolt\u00e0, che conferm\u00f2 Petrignani nella carica di preside, finch\u00e9 questi non fu sostituito, il 30 novembre 1951, da Edoardo Orabona che ricopr\u00ec l'incarico ininterrottamente fino al 31 ottobre 1972.\nI primi anni di funzionamento della Facolt\u00e0 si svolsero tra difficolt\u00e0, proteste e incomprensioni che talvolta sfociarono in una vera e propria ostilit\u00e0: agitazioni studentesche, assemblee e varie contestazioni. I problemi furono cagionati anche dai ritardi con cui furono avviati alcuni corsi, inoltre, l'opinione pubblica barese non comprese da subito l'importanza per la citt\u00e0 e la regione di una Facolt\u00e0 di ingegneria.\nInizialmente, le attivit\u00e0 si svolsero in locali di fortuna ubicati al piano terra e al secondo piano dell'edificio della Camera di commercio di corso Cavour, oltre ad altri precari punti di appoggio nell'allora sede della Facolt\u00e0 di economia di corso Trieste e, verso la fine degli anni '50, nell'edificio dell'Ateneo di piazza Umberto I. Si cominciarono inoltre ad allestire, sia pure in sedi provvisorie, i primi laboratori sperimentali.\nNei primi anni '60, la Facolt\u00e0 ottenne, per alcuni suoi istituti, una nuova sede nel quartiere Japigia, laddove, secondo un programma edilizio del tempo, fu prevista la collocazione definitiva dell'intera istituzione. Con il trasferimento dalle sedi provvisorie e la realizzazione e/o il potenziamento di diversi laboratori, le attivit\u00e0 ricevettero un notevole impulso. Il 29 ottobre 1972, fu inaugurata la nuova sede di via Re David, nel quartiere San Pasquale, all'interno del Campus universitario di Bari, trovarono posto, accanto alle aule, anche gran parte degli Istituti. Con Legge n. 245 del 7 agosto 1990 fu istituito il Politecnico di Bari, dalle facolt\u00e0 di ingegneria e architettura (istituita nel 1989), a cui si aggiunse, nel 1991, la Facolt\u00e0 di ingegneria di Taranto.\nStruttura.\nSuccessivamente all'entrata in vigore della Riforma Gelmini e la conseguente scomparsa delle facolt\u00e0, il Politecnico di Bari ha organizzato le proprie attivit\u00e0 in cinque dipartimenti:\nLa gran parte delle strutture del Politecnico \u00e8 raccolta nel campus universitario \"Ernesto Quagliariello\" di Bari, condiviso con l'Universit\u00e0 di Bari, situato in via Orabona nel quartiere San Pasquale. Nella vicina via Amendola hanno sede il rettorato e altre strutture amministrative, oltre all'area dei grandi laboratori nei padiglioni delle ex acciaierie Scianatico. A Bari sono presenti, inoltre, altre due sedi, una nel quartiere Japigia, dove \u00e8 situata una parte dei laboratori del Dipartimento di Meccanica, Matematica e Management, l'altra, l'Isolato 47, nel centro storico. L'ateneo dispone inoltre di una sede decentrata a Taranto, dove si trova il Centro interdipartimentale Magna Grecia.\nIl Politecnico dispone di quarantanove laboratori di ricerca, due dei quali afferenti all'ateneo e gli altri dipendenti dalle ex facolt\u00e0 e dipartimenti.\nBiblioteche.\nLa rete bibliotecaria \u00e8 articolata in undici sedi e dispone di fondi librari provenienti da donazioni di istituzioni e cittadini privati, fra questi il Fondo Francesco Moschini.\nMuseo.\nIl museo della fotografia nacque nel 2006, in seguito al rapido sviluppo dell'archivio di architettura e urbanistica del Politecnico.\nRadio.\nRadio Frequenza Libera \u00e8 la web radio universitaria del Politecnico di Bari. Il progetto \u00e8 stato avviato nel 2013 da un gruppo di studenti sviluppando un palinsesto di contenuti radiofonici originali e musica sotto licenza Creative Commons; il progetto ha successivamente ottenuto il patrocinio da parte del Senato accademico.\nRadio Frequenza Libera \u00e8 radio affiliata dell'associazione delle radio universitarie RadUni\nRettori.\nElenco dei rettori del Politecnico di Bari:"}
{"id": "96694", "revid": "2184720", "url": "https://it.wikipedia.org/wiki?curid=96694", "title": "La voce del padrone (album)", "text": "La voce del padrone \u00e8 l'undicesimo album del cantautore italiano Franco Battiato, pubblicato nel settembre 1981 dall'etichetta EMI Italiana.\nConsiderata una delle pubblicazioni pi\u00f9 importanti della musica italiana nonch\u00e9 uno dei titoli migliori di Battiato, \"La voce del padrone\" fu il primo long playing a superare il traguardo del milione di copie vendute in Italia. Condusse definitivamente alla fama l'artista siciliano, rimanendo il suo pi\u00f9 grande successo. L'album rest\u00f2 al primo posto in classifica per diciotto settimane non consecutive fra il maggio e l'ottobre del 1982.\nPer promuovere il disco sia in Italia che all'estero vennero estratti otto singoli: uno per il mercato italiano, due per quello francese, due per quello spagnolo, due per quello olandese e, infine, uno per quello tedesco. In Francia, il singolo \"Centro di gravit\u00e0 permanente\" vendette 60.000 copie.\nL'album fu pubblicato in Spagna con il titolo La voz de su amo. \u00c8 una versione identica a quella italiana, ma con i nomi dei brani tradotti.\nDescrizione.\nAlbum pop, uscito nel 1981, facilmente fruibile per il pubblico (nonch\u00e9 ballabile) apr\u00ec nuovi scenari musicali per l'artista. Spesso caratterizzato da sonorit\u00e0 eleganti e raffinate con riferimenti al punk rock ed alla new wave, \"La voce del padrone\" \u00e8 considerato pi\u00f9 \"semplice\" dei precedenti \"L'era del cinghiale bianco\" e \"Patriots\", ma pi\u00f9 organico. Una particolarit\u00e0 dell'album \u00e8 la presenza di numerosi strumenti molto differenti fra loro (vibrafono, organo Hammond, sezioni di archi, sintetizzatore e sequencer), qui utilizzati in modo \"orchestrale\".\nIl titolo dell'album fa riferimento all'omonima etichetta discografica, a un omonimo romanzo di Stanis\u0142aw Lem e al concetto di \"padrone\" della filosofia gurdjeffiana, in cui rappresenta la coscienza e la volont\u00e0 dell'individuo.\nIl disco venne stampato per la prima volta su CD nel 1988, sebbene tutte le canzoni dell'album, a eccezione di \"Segnali di vita\", fossero gi\u00e0 state incluse nella raccolta \"Battiato\" del 1986, che era stata la prima pubblicazione dell'artista sul formato digitale.\nNella raccolta del 2015 \"Anthology - Le nostre anime\" sono stati pubblicati nuovi missaggi di tutti i brani de \"La voce del padrone\". Per festeggiare il quarantesimo anniversario del disco, il 19 marzo 2021 queste versioni remixate sono uscite in una nuova edizione dell'album su vinile e CD. Contemporaneamente, sulle piattaforme digitali TIDAL e Amazon Music \u00e8 uscita una versione ulteriormente rielaborata utilizzando la tecnologia Dolby Atmos. L'album \u00e8 cos\u00ec diventato il primo disco di un artista italiano ad usare questo sistema audio.\nIl 24 settembre 2021 \u00e8 stata pubblicata un'ulteriore versione speciale caratterizzata da una colorazione dorata sia della copertina che dei supporti. I brani hanno i missaggi originali e sono in una nuova rimasterizzazione curata da Alessandro Cutolo. In coda al CD sono presenti otto bonus track. La copertina \u00e8 stata rivisitata da Francesco Messina che ha tolto i triangolini celesti e arancioni attorno a Battiato.\nI brani.\n\"Bandiera bianca\".\nTra i brani pi\u00f9 noti dell'album insieme a \"Cuccurucuc\u00f9\" e \"Centro di gravit\u00e0 permanente\", \"Bandiera bianca\" \u00e8 una critica che prende di mira alcuni degli aspetti considerati dal cantautore i pi\u00f9 immorali della societ\u00e0 contemporanea, quali il terrorismo (\u00abin quest'epoca di pazzi ci mancavano gli idioti dell'orrore\u00bb), la politica (\u00abquei programmi demenziali con tribune elettorali\u00bb), e l'eccessiva dipendenza dai soldi (\u00abpronipoti di sua maest\u00e0 il denaro\u00bb). Tra i musicisti citati nel brano vi sono Alan Sorrenti (\u00absiamo figli delle stelle\u00bb, a cui si legano idealmente proprio i \"pronipoti\" prima citati), i Doors (\u00abThis is the end, my only friend\u00bb) e Bob Dylan (qui definito con la metonimia \u00abMister Tamburino\u00bb), mentre Ludwig van Beethoven, Frank Sinatra e Antonio Vivaldi sono stati ripresi per criticare la loro idealizzazione avvenuta durante gli anni settanta (\u00abA Beethoven e Sinatra preferisco l'insalata; a Vivaldi l'uva passa, che mi d\u00e0 pi\u00f9 calorie...\u00bb); \u00e8 presente inoltre un riferimento ironico alla canzone classica Tutte le mamme.\nIl ritornello (\u00absul ponte sventola bandiera bianca\u00bb) fa riferimento ad una poesia di Arnaldo Fusinato (\"\") mentre il termine \u00abMinima Immoralia\u00bb (qui utilizzato per dire \u201cimmoralit\u00e0\u201d) cita i \"Minima Moralia\" di Theodor W. Adorno. La citazione \u00abc'\u00e8 chi si mette degli occhiali da sole per avere pi\u00f9 carisma e sintomatico mistero\u00bb \u00e8 invece una dichiarazione auto-parodistica.\n\"Cuccurucuc\u00f9\".\nAnch'esso fra i brani pi\u00f9 noti di Battiato, \"Cuccurucuc\u00f9\" cita la canzone \"Cucurrucuc\u00fa paloma\" di Tom\u00e1s M\u00e9ndez, il \"Proemio dell'Iliade\", \"Il mondo \u00e8 grigio/il mondo \u00e8 blu\" di Nicola Di Bari, \"Il mare nel cassetto\" di Milva, \"Le mille bolle blu\" di Mina e \"Da quando sei andata via\" di Gianni Mascolo. Fra le altre canzoni citate vi sono \"Lady Madonna\" e \"With a Little Help from My Friends\" dei Beatles, \"Ruby Tuesday\" dei Rolling Stones, \"Let's twist again\" di Chubby Checker, \"Just Like a Woman\" e \"Like a Rolling Stone\" di Bob Dylan.\nNei cori del brano, vi \u00e8 la partecipazione di Giuni Russo con i suoi acuti e virtuosismi vocali.\n\"Centro di gravit\u00e0 permanente\".\n\"Centro di gravit\u00e0 permanente\" \u00e8 una canzone che fa riferimento al senso di smarrimento provato da Battiato. Come \"Bandiera bianca\" e \"Cuccuruccuc\u00f9\", la canzone \u00e8 basata su un testo giocato, in apparenza, su immagini casuali. Il \u201ccentro di gravit\u00e0\u201d evocato nel titolo (citando Gurdjieff) \u00e8 il luogo dell'intimit\u00e0 (il \"s\u00e9\" reale) dove il cantautore spera di trovare stabilit\u00e0, ed essere un semplice osservatore. Questa esigenza gli permetter\u00e0 di incontrare personaggi sapienti: la \"vecchia bretone con un cappello e un ombrello di carta di riso e canna di bamb\u00f9\", i \"capitani coraggiosi\", i \"furbi contrabbandieri macedoni\", i \"gesuiti euclidei vestiti come dei bonzi per entrare a corte degli imperatori della dinastia dei Ming\" (ossia Matteo Ricci e Michele Ruggieri ). Questi riferimenti culturali provengono probabilmente anche dalla frequentazione letteraria del mistico Georges Gurdjieff.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nLe altre canzoni.\nLe altre canzoni presenti nell'album sono \"Summer on a Solitary Beach\", \"Gli uccelli\", \"Segnali di vita\" e \"Sentimiento nuevo\". La prima rievoca un'atmosfera nostalgica e irreale (secondo le intenzioni del cantautore il brano doveva rievocare una \"spiaggia metafisica\"), la seconda si distingue per la sua vena poetica (si tratta di una lode al volo degli uccelli), la terza anticipa lo stile pop pi\u00f9 riflessivo dei dischi successivi, mentre la quarta \u00e8 un'ode all'amore fisico.\nAccoglienza.\nIn un referendum promosso da \"Musica e dischi\" \"La voce del padrone\" \u00e8 stato valutato come il secondo miglior album italiano di musica leggera degli anni ottanta, superato solamente da \"Creuza de m\u00e4\" di Fabrizio De Andr\u00e9, indice di un apprezzamento generale di questo disco sia dal pubblico che dalla critica.\nAnche la rivista \"Rolling Stone Italia\" ha collocato l'album alla posizione numero 2 nella classifica dei 100 dischi italiani pi\u00f9 belli di sempre.\"\" Pi\u00f9 in generale, la critica lo ha definito \"un raffinato connubio di pop e poesia\".\nTracce.\nTesti di Franco Battiato; musiche e arrangiamenti di Franco Battiato e Giusto Pio."}
{"id": "96703", "revid": "115741721", "url": "https://it.wikipedia.org/wiki?curid=96703", "title": "Backus-Naur Form", "text": "La BNF (Backus-Naur Form o Backus Normal Form) \u00e8 una metasintassi, ovvero un formalismo attraverso cui \u00e8 possibile descrivere la sintassi di linguaggi formali (il prefisso \"meta\" ha proprio a che vedere con la natura \"circolare\" di questa definizione). Si tratta di uno strumento molto usato per descrivere in modo preciso e non ambiguo la sintassi dei linguaggi di programmazione, dei protocolli di rete e cos\u00ec via, bench\u00e9 non manchino in letteratura esempi di sue applicazioni a contesti anche non informatici e addirittura non tecnologici. La BNF viene usata nella maggior parte dei testi sulla teoria dei linguaggi di programmazione e in molti testi introduttivi su specifici linguaggi.\nIn termini formali, la BNF pu\u00f2 essere vista come un formalismo per descrivere grammatiche libere dal contesto. La BNF fu proposta da John Backus nel corpo della definizione del linguaggio di programmazione ALGOL. L'acronimo BNF era inizialmente inteso come Backus Normal Form (\"forma normale di Backus\"); su suggerimento di Donald Knuth, fu in seguito riletto come Backus-Naur Form, in onore di Peter Naur, un altro membro del comitato ALGOL e pioniere dei linguaggi di programmazione (e pi\u00f9 in particolare della realizzazione di compilatori).\nIntroduzione.\nUna specifica BNF \u00e8 un insieme di regole di derivazione, ciascuna espressa nella forma:\n&lt;simbolo&gt; ::= __espressione__\no nella forma equivalente:\n&lt;simbolo&gt; \u2192 __espressione__\nLe due forme sono assolutamente equivalenti ma la seconda \u00e8 sbagliata perch\u00e9 non fa parte della BNF. \u00c8 un'invenzione di chi l'ha scritto. La prima forma, che verr\u00e0 utilizzata nel seguito, utilizza caratteri ASCII standard ed \u00e8 quella pi\u00f9 utilizzata per scrivere grammatiche che devono essere utilizzate dai calcolatori e lette in file di testo. La seconda forma \u00e8 meno utilizzabile nella pratica, ma \u00e8 comune nei testi e negli articoli di informatica teorica in quanto meglio esprime l'operazione di derivazione delle stringhe di un linguaggio a causa dell'applicazione delle regole di derivazione. Oltre a queste due forme se ne possono trovare altre decine, l'importante \u00e8 capire che la BNF \u00e8 un metalinguaggio formale e non prevede altri simboli se non ::=. Altri metalinguaggi che utilizzano altri simboli non sono la BNF.\nNelle regole di derivazione &lt;simbolo&gt; (i caratteri &lt; e &gt; sono obbligatori) viene detto un simbolo nonterminale e __espressione__ \u00e8 costituita da una o pi\u00f9 sequenze di simboli terminali (descritti pi\u00f9 avanti) o nonterminali, identificabili perch\u00e9 racchiusi tra &lt; &gt;; se le sequenze sono pi\u00f9 di una esse sono separate dalla barra verticale '|'. La regola esprime il fatto che il nonterminale a sinistra della regola pu\u00f2 essere \"sostituito\" da una qualsiasi delle sequenze indicate sulla destra. Inoltre in una sequenza alcuni simboli o sottosequenze possono essere indicati come opzionali racchiudendoli fra parentesi quadre.\nI simboli che non appaiono mai a sinistra di una regola di derivazione sono detti terminali. I terminali sono in un certo senso il punto di arrivo, perch\u00e9 rappresentano elementi che si troveranno effettivamente in un testo scritto secondo le regole sintattiche che la specifica BNF descrive. I simboli nonterminali, viceversa, sono strumenti utilizzati esclusivamente dalla BNF e sono racchiusi tra &lt;&gt;; essi rappresentano gli \"elementi astratti\" della grammatica.\nEsempio.\nSi vuole descrivere in modo formale, preciso e non ambiguo le regole da seguire per scrivere un indirizzo su una lettera. Anche un \"micro-linguaggio\" come questo richiede una specifica BNF piuttosto articolata quindi l'esempio ha subito alcune semplificazioni. Questo primo esempio contiene solo simboli non terminali e la sua specifica BNF potrebbe essere:\n&lt;indirizzo postale&gt; ::= &lt;destinatario&gt; &lt;indirizzo&gt; &lt;localita&gt;\n&lt;destinatario&gt; ::= [&lt;titolo&gt;] [&lt;nome&gt;|&lt;iniziale&gt;] &lt;cognome&gt; &lt;a capo&gt;\n&lt;indirizzo&gt; ::= &lt;via&gt; &lt;numero civico&gt; &lt;a capo&gt;\n&lt;localita&gt; ::= [&lt;CAP&gt;] &lt;comune&gt; &lt;provincia&gt;\nQuesto frammento di specifica pu\u00f2 essere tradotto in italiano come segue:\nL'interpretazione pi\u00f9 intuitiva della BNF \u00e8 probabilmente quella \"generativa:\" si sostituisce il nonterminale principale &lt;indirizzo postale&gt; con la sequenza indicata sulla destra e poi si ripete il procedimento sostituendo via via ciascun nonterminale con una sequenza data da una regola di derivazione per quel nonterminale.\nCome esempio:\n&lt;indirizzo postale&gt;\n&lt;destinatario&gt; &lt;indirizzo&gt; &lt;localita&gt;\n[&lt;titolo&gt;] [&lt;nome&gt;|&lt;iniziale&gt;] &lt;cognome&gt; &lt;a capo&gt; &lt;indirizzo&gt; &lt;localita&gt;\n[&lt;titolo&gt;] [&lt;nome&gt;|&lt;iniziale&gt;] &lt;cognome&gt; &lt;a capo&gt; &lt;via&gt; &lt;numero civico&gt; &lt;a capo&gt; &lt;localita&gt;\neccetera. Il procedimento termina quando il testo \u00e8 composto solo da terminali e quindi rappresenta un indirizzo postale \"sintatticamente corretto\". Per mostrare una regola che includa dei terminali, si consideri l'esempio del CAP:\n&lt;CAP&gt; ::= &lt;cifra&gt;&lt;cifra&gt;&lt;cifra&gt;&lt;cifra&gt;&lt;cifra&gt;\n&lt;cifra&gt; ::= 0|1|2|3|4|5|6|7|8|9\nQuesto frammento dice che un CAP \u00e8 composto da cinque cifre, e che le cifre sono '0', '1', '2', '3', '4', '5', '6', '7', '8', '9'. Nella regola di derivazione per \"cifra\" non compaiono le parentesi angolari \"&lt;\" e \"&gt;\"; infatti i simboli a destra sono terminali, ovvero rappresentano proprio i simboli concreti che devono apparire nel testo finale di un indirizzo.\nUna specifica come quella sopra (una volta completata) pu\u00f2 essere utilizzata per stabilire se un indirizzo postale \u00e8 sintatticamente corretto. Infatti un testo \u00e8 sintatticamente corretto rispetto alla sintassi descritta da un insieme di regole BNF se pu\u00f2 essere ricavato partendo dal nonterminale principale applicando ripetutamente le regole di sostituzione un numero finito di volte.\nLa specifica della sintassi di un linguaggio di programmazione ha tipicamente un nonterminale principale &lt;programma&gt; e un insieme di regole di derivazione che descrivono come un programma \u00e8 strutturato in moduli, i moduli in istruzioni, le istruzioni in espressioni, e via dicendo. Un testo scritto da un programmatore si pu\u00f2 considerare sintatticamente corretto, e quindi effettivamente un programma nel linguaggio in questione, se \u00e8 possibile ricavarlo per sostituzioni successive a partire dal nonterminale &lt;programma&gt;. Questo tipo di verifica, dato il testo da verificare e una specifica BNF, si presta a essere eseguito in modo automatico. Una verifica di questo tipo rappresenta infatti una parte importante del funzionamento dei compilatori.\nPu\u00f2 essere interessante notare che usando la BNF \u00e8 possibile descrivere la sintassi della BNF stessa.\nVarianti.\nIn letteratura sono state proposte molte varianti ed estensioni della BNF. In effetti alcune strutture nell'esempio riportato sopra non erano previste dalla BNF originale, ma sono state introdotte in seguito dai progettisti della IBM per descrivere la sintassi del linguaggio PL/1. Infatti nella definizione originale della BNF non era previsto n\u00e9 l'uso di pi\u00f9 sequenze alternative di simboli separate dal carattere |, n\u00e9 l'uso delle parentesi quadre per identificare simboli opzionali. Per rappresentare queste situazioni era quindi necessario definire differenti regole di produzione per lo stesso simbolo nonterminale a sinistra, una per ciascuna delle sequenze possibili. Comunque queste estensioni, il cui scopo \u00e8 quello di avere una rappresentazione pi\u00f9 chiara e compatta della grammatica, sono riconosciute ormai universalmente come parte integrante della BNF. per rendersi conto del notevole vantaggio, di codice e di chiarezza, che si ottiene utilizzando questi costrutti notiamo che una delle regole di produzione viste sopra:\n&lt;destinatario&gt; ::= [&lt;titolo&gt;] [&lt;nome&gt;|&lt;iniziale&gt;] &lt;cognome&gt; &lt;a capo&gt;\nsenza i costrutti [] e | richiederebbe ben 6 regole di produzione:\n&lt;destinatario&gt; ::= &lt;cognome&gt; &lt;a capo&gt;\n&lt;destinatario&gt; ::= &lt;nome&gt; &lt;cognome&gt; &lt;a capo&gt;\n&lt;destinatario&gt; ::= &lt;iniziale&gt; &lt;cognome&gt; &lt;a capo&gt;\n&lt;destinatario&gt; ::= &lt;titolo&gt; &lt;cognome&gt; &lt;a capo&gt;\n&lt;destinatario&gt; ::= &lt;titolo&gt; &lt;nome&gt; &lt;cognome&gt; &lt;a capo&gt;\n&lt;destinatario&gt; ::= &lt;titolo&gt; &lt;iniziale&gt; &lt;cognome&gt; &lt;a capo&gt;\nInvece le vere e proprie varianti o estensioni introducono modifiche pi\u00f9 sostanziali, come i metacaratteri tipici delle espressioni regolari. Alcuni esempi sono la EBNF (Extended Backus-Naur form) e la ABNF (Augmented Backus-Naur form), che conta, fra le sue applicazioni tipiche, la descrizione dei protocolli IETF."}
{"id": "96706", "revid": "73843", "url": "https://it.wikipedia.org/wiki?curid=96706", "title": "Reno (Italia)", "text": "Il Reno (: ; \"Raggn\" o \"R\u00e4nn\" in dialetto bolognese, \"Rhenus\" in latino e \"R\u00e9n\" in dialetto bolognese settentrionale) \u00e8 il pi\u00f9 lungo fiume dell'Emilia-Romagna dopo il Po; inoltre \u00e8 il maggiore per superficie di bacino e portata d'acqua media alla foce fra i corsi d'acqua che sfociano nell'Adriatico a sud del Po.\nDescrizione.\nIl suo corso, che misura (dalla sorgente pi\u00f9 distante alla foce) 211\u00a0km, ne fa il decimo fiume italiano per lunghezza e per bacino idrografico, il sesto - sia per lunghezza che per bacino - fra quelli che sfociano in mare.\nNasce in Toscana in localit\u00e0 Prunetta (frazione di San Marcello Piteglio in provincia di Pistoia) e si getta nel mare Adriatico presso Casal Borsetti, frazione di Ravenna.\nIl bacino idrografico, di 4.628 km\u00b2 \u00e8 in gran parte sviluppato tra gli affluenti di destra a causa del vicino Panaro a ovest e della curva a est artificiale in prossimit\u00e0 di Sant'Agostino. Esso si snoda tra le province di Pistoia, Prato, Firenze, Bologna (quasi l'intera provincia vi rientra), Modena, Ferrara e Ravenna ed \u00e8 abitato da quasi due milioni di persone e comprende anche zone ad elevatissima concentrazione industriale (ad esempio l'area metropolitana bolognese) e assai sviluppate ed evolute dal punto di vista agricolo (ad esempio il comprensorio di Lugo-Massa Lombarda per la produzione di frutta e confetture).\nStoricamente ha sempre costituito un'insostituibile cerniera fra Nord e Centro Italia. La sua valle, eccettuato l'aspro tratto iniziale (sostanzialmente inaccessibile fino alla met\u00e0 del XIX secolo), \u00e8 sempre stata un sicuro passaggio fra la Pianura Padana e il bacino dell'Arno.\nStoria.\nIl toponimo Reno ha origine celtica e significa \"acqua che scorre\"; ha la stessa etimologia dell'omonimo fiume svizzero/francese/tedesco/olandese. Secondo altri studi il fiume prende nome dagli Etruschi, in greco Tyrrhenoi. In particolare l'idronimo deriva dal nome delle trib\u00f9 che avevano basi commerciali lungo il fiume e chiamavano se stesse con l'appellativo diminutivo Rasna o Rachna, da cui il latino Rhenus.\nNel 43 a.C., su un'isoletta del Reno presso l'allora colonia romana di \"Bononia\", fu stipulato il patto costitutivo del Secondo triumvirato. Nella localit\u00e0 di Sacerno, situata 14 km a nord-ovest di \"Bononia\" (oggi una frazione di Calderara di Reno), fu posta nel '700 una colonna in pietra per ricordare l'avvenimento.\nL'attuale conformazione \u00e8 il frutto di un lavoro di sistemazione idraulica e di bonifica della vastissima area paludosa delle valli emiliane e romagnole. Questo grandissimo sforzo si \u00e8 sviluppato nei secoli, attraverso discussioni e contese fra le citt\u00e0 di Bologna e Ferrara che hanno coinvolto i principali idraulici italiani. La cosiddetta \u201cquestione del Reno\u201d \u00e8 storicamente considerata come l'evento che ha fatto nascere la scuola idraulica italiana, poich\u00e9 ha visto i maggiori interpreti della scienza idraulica in Italia prendere posizione a favore di una delle due citt\u00e0 contendenti. La questione si \u00e8 prolungata fino agli inizi dell'Ottocento, quando l'ingegnere di fiducia di Napoleone, Gaspard Riche De Prony, decide di collegare il Reno al Po Grande. Questa idea si concretizzer\u00e0 nel Cavo Napoleonico, lungo 18 km che parte da Sant'Agostino e arriva a Salvatonica.\nDurante l'Alto Medioevo il Reno era un affluente del Po, per alcuni periodi congiuntamente col Panaro. Nel corso del Basso Medioevo, il susseguirsi delle sue disastrose piene caus\u00f2 pi\u00f9 volte l'impaludamento delle campagne ferraresi. Nel 1457, in seguito ad una disastrosa rotta alla Bisana di Castello d'Argile, il fiume si insinu\u00f2 fra i due abitati di Cento e Pieve di Cento, tagliando i collegamenti viari. Nel 1522 il corso del fiume fu fatto prolungare fino all'altezza di Ferrara (frazione Porotto). Se ne avvantaggiarono i bolognesi, i cui terreni non furono pi\u00f9 allagati. Invece i ferraresi ricevettero un grave danno. Nel 1604 il fiume fu disalveato dal Po. \nNel XVIII secolo, durante il pontificato di Benedetto XIV (il cardinale bolognese Prospero Lambertini, 1740-1758), furono eseguiti lavori che portarono a una modifica fondamentale dell'assetto idraulico: \nNella seconda met\u00e0 del XVIII secolo vennero convogliati nel Reno il Canale Navile di Bologna e il torrente Idice.\nInfine, nel 1782 il corso del fiume, dalla Bastia di Argenta fino alla Madonna del Bosco (12,5\u00a0km), fu raddrizzato (Drizzagno di Longastrino), abbandonando il vecchio tracciato del Po di Primaro, che attraversava gli abitati di Filo e Longastrino.\nIl corso del Reno ha oggi un andamento caratteristico: prima procede da sud (Appennini) a nord (pianura padana). Poi, dopo una improvvisa curva a gomito (nei pressi di Sant'Agostino), si dirige nettamente da Ovest verso Est, fino all'ultimo tratto, di circa 1\u00a0km, in cui piega decisamente verso nord dopo avere aggirato e bordeggiato le Valli di Comacchio. Molta parte della letteratura individua ancora il tratto terminale e la sua foce come \"Po di Primaro\".\nRegime delle acque.\nCon uno sviluppo di 124\u00a0km di arginature (fra le pi\u00f9 alte e imponenti della pianura padana), il sistema idraulico del Reno \u00e8 stato modificato: da affluente di destra del Po \u00e8 stato trasformato in un corso d'acqua dal bacino indipendente. Le sue acque sono state deviate in canali artificiali, come lo Scolmatore di Reno (Cavo Napoleonico), il Canale di Reno (nel tratto successivo in uscita dalla citt\u00e0 di Bologna chiamato Canale Navile), e il Canale di Savena (poi denominato \"Savena abbandonato\" in quanto scorre nell'alveo che era del fiume Savena fino alla sua immissione nell'Idice). Questi ultimi, derivando rispettivamente le acque dallo stesso Reno (alla Chiusa di Casalecchio) e dal Savena (alla Chiusa di San Ruffillo), le restituiscono al Reno nel suo tratto di pianura. Anche nel tratto montano esistono numerosi canali che fino a poco tempo fa erano a servizio di industrie locali; ad esempio le cartiere del Maglio (a Borgonuovo di Sasso Marconi), servita dal canale della Pila, e quella di Marzabotto, nella frazione di Lama di Reno.\nQuesti canali artificiali che prima prelevano acqua dal fiume e poi gliela restituiscono dopo pochi chilometri, sono ancora attivi e si prevede di utilizzarli per usi idroelettrici, come nel caso del canale della Pila sul quale \u00e8 stata ricostruita completamente nell'inverno 2012-2013 la ex-centrale idroelettrica a turbina della cartiera del Maglio da parte della Geo Energy s.r.l. di Padova. \nSi pu\u00f2 affermare che, complessivamente, il Reno \u00e8 un corso d'acqua sfruttato intensivamente per vari scopi (potabile, irriguo, industriale, ecc.) e che costituisce una risorsa idrica fondamentale per le zone che attraversa, peraltro densamente abitate e industrializzate.\nA conferma di quanto appena asserito, basti osservare che a circa 8\u00a0km dalla foce, in localit\u00e0 Volta Scirocco, il Reno \u00e8 sbarrato da una diga lunga oltre 120 metri, che ha lo scopo di creare un invaso a monte di acque dolci con un livello del pelo libero di 150\u00a0cm circa su quello medio del mare, impedendovi la risalita dell'acqua delle maree, s\u00ec che vi possa attingere l'acquedotto di Ravenna. Sebbene, a valle di Argenta, le dimensioni dell'alveo e la portata potrebbero consentirne la navigazione, seppure a natanti di modesta stazza, il fiume, se si eccettuano alcuni traghetti (ad esempio quello in localit\u00e0 Sant'Alberto) non \u00e8 assolutamente sfruttato a tale scopo; nemmeno l'ampio estuario, a causa della distanza da centri abitati o insediamenti industriali. \n\u00c8 curioso, tuttavia, osservare che, per quanto possa sembrare incredibile, la portata media alla foce del Reno \u00e8 la stessa, in termini di acque dolci, del Tamigi, ancorch\u00e9 in quest'ultimo, tipico \"fiume di marea\", le portate in afflusso e deflusso delle maree svolgano un ruolo fondamentale per la navigazione, per tacere della maggiore regolarit\u00e0 dei deflussi.\nIl corso e gli affluenti.\nPrende il nome di Reno in provincia di Pistoia a 745\u00a0m s.l.m., dove i due rami del Reno di Prunetta (lungo circa 4\u00a0km, con sorgente a quota 1045\u00a0m fra i Poggi Piaggette e Castello, nel massiccio Le Lari, nel Comune di San Marcello Piteglio che, comunque, \u00e8 considerato il vero ramo sorgentizio) e del Reno di Campolungo si uniscono presso la localit\u00e0 Le Piastre (al valico del Poggiolo, nel Comune di Pistoia). Nel tratto montano, da Pracchia (frazione montana di Pistoia) fino a Ponte della Venturina (frazione di Alto Reno Terme), marcando col suo corso il confine fra Emilia-Romagna e Toscana, attraversa, copioso d'acque in ogni stagione, una selvaggia e boscosissima gola di oltre 14\u00a0km percorsa anche dalla linea ferroviaria Bologna-Porretta-Pistoia che scorre sul fondo di essa con opere d'arte (ponti, gallerie, muri di sostegno) che rappresentano un vero capolavoro d'ingegneria dell'epoca di costruzione.\nDal punto di vista geomorfologico rileva osservare che il primo tratto di circa 10\u00a0km, dalle sorgenti fino a Pracchia, si differenzia nettamente dal secondo tratto intermontano di circa 15\u00a0km, da Pracchia a Ponte della Venturina, per l'aspetto completamente diverso che presenta il bacino: con gibbosit\u00e0 abbastanza dolci e geologicamente abbastanza stabile il primo tratto; aspro, selvaggio, scosceso, tendenzialmente franoso, anche se sempre boscosissimo (la Valle del Reno \u00e8 in assoluto quella coperta dalla maggiore aliquota di boschi in tutto l'Appennino Settentrionale) il secondo. La ragione di ci\u00f2, pare sia da ricondurre ad un fenomeno di cattura (erosione regressiva dei versanti) avvenuto in epoche geologiche remote secondo il quale il Reno, che originariamente traeva le sue sorgenti presso i Setteponti di Pracchia, dalla confluenza dell'Orsigna e della Forra di Faldo (che scende perenne dal Monte Pidocchina con un corso di circa 4\u00a0km e va considerata la maggiore, quasi un torrente, delle circa 600 forre e ruscelli che adducono al Reno nel bacino montano), arretr\u00f2 progressivamente il proprio bacino, \"catturando\" l'alto bacino dell'Ombrone Pistoiese comprendente anche il bacino del Maresca-Bardalone.\nInizialmente a regime torrentizio, il Reno passa per Pracchia, Biagioni, Porretta Terme, Vergato, Marzabotto, Sasso Marconi, Casalecchio di Reno, Bologna, Cento, Pieve di Cento, Sant'Agostino, Galliera, Malalbergo, Poggio Renatico, Molinella, Argenta e sfocia nell'Adriatico subito a sud-est delle Valli di Comacchio (che lambisce a sud ed alle quali \u00e8 collegato, nell'ultimo tratto, da alcuni canali di bonifica), presso la Torre di Bellocchio, con un'ampia foce a estuario ed un corso che \u00e8 largo circa 120\u00a0m con direzione S-N negli ultimi 2\u00a0km, separato dal mare da un cordone litoraneo sabbioso.\nLungo il suo percorso riceve numerosi affluenti, tutti a regime torrentizio, alcuni a carattere temporaneo, altri a carattere perenne.\nDopo un primo tratto di circa 10\u00a0km, con deflussi relativamente modesti (molte delle sorgenti, un tempo copiose, sono state captate a scopo potabile per i numerosi insediamenti della zona, compresa la polla principale che costituisce la sorgente del Reno di Prunetta), nel successivo tratto montano, a partire da Pontepetri, riceve alcuni torrenti (nell'ordine, tutti da sinistra: il Maresca, a Pontepetri, l'Orsigna, subito dopo Pracchia, il Randaragna, fra Biagioni e Molino del Pallone), i quali, ancorch\u00e9 brevissimi, gli recano, unitamente a molti ruscelli che scendono precipiti dalle montagne che, fra Pracchia e Ponte della Venturina, racchiudono la gola, un considerevole tributo d'acque, drenando la parte pi\u00f9 elevata dell'Appennino Bolognese. Fra di essi, il principale, ad acque perenni, \u00e8 il Rio di Boverchia che, nato dal Monte di Granaglione, bagna questa localit\u00e0 e forma numerose cascate prima di gettarsi, in sinistra idraulica, nel Reno a valle della Traversa di Molino del Pallone, in localit\u00e0 detta Molin del Diavolo sotto l'antica e caratteristica frazione Campeda del Comune di Sambuca Pistoiese.\nIl Reno, poi, appena uscito dalla gola a Ponte della Venturina, mantiene fino a Vergato una pendenza media dello 0,8% (che scende alla met\u00e0 nel successivo tratto fino a Sasso Marconi) e riceve, nell'ordine: da destra il Limentra di Sambuca, da sinistra il Rio Maggiore a Porretta Terme, e, poco dopo questa localit\u00e0, il fiume Silla, che scende dal Corno alle Scale e che costituisce il suo maggiore tributario di sinistra. A Riola di Vergato, dopo avere lambito la celebre chiesa di Santa Maria Assunta progettata dal sommo architetto finlandese Alvar Aalto (1898-1976), e dopo avere ricevuto da sinistra il modesto afflusso del torrente Marano, riceve da destra il notevole tributo del torrente Limentra orientale che rappresenta il secondo affluente per lunghezza portata media ed estensione di bacino del tratto montano.\nA Vergato, da sinistra, riceve ancora il pi\u00f9 modesto torrente Vergatello col suo affluente \u00c0neva. Poi, ancora da sinistra, il rio Groara, il torrente Venola e il Rio del Piantone a Marzabotto. A Sasso Marconi, da destra, riceve, oltre al rio Molinello, in un ampio ghiaieto (quasi 1\u00a0km di larghezza), il maggiore tributario in assoluto del tratto montano: il Setta coi suoi affluenti Gambellato, Brasimone e Sambro.\nIl tratto montano termina convenzionalmente alla Chiusa di Casalecchio di Reno, a circa 60\u00a0m s.l.m. A valle di questo punto, peraltro, il Reno ha cambiato pi\u00f9 volte il suo corso, durante i secoli recenti (anche per opera dell'uomo), ma anche in epoche storiche remote, trovandosi ad essere sia affluente del Po (da solo o unitamente al Panaro), sia sfociante in mare, sia terminando in paludi nel ferrarese, fino ad essere, come ora e dalla met\u00e0 del XVIII secolo, il maggior collettore, fino al mare, della pianura cispadana.\nFra gli affluenti del Reno meritano una menzione anche gli unici due torrenti che passano per Bologna e che nascono entrambi da piccole sorgenti (perenni) dalle colline a monte della citt\u00e0: \nEntrambi questi torrenti sono soggetti a rilevanti piene, raccogliendo, specie l'Aposa, una considerevole quota degli scarichi meteorici della citt\u00e0. L'Aposa, a seguito della radicale bonifica e del ripristino dell'alveo attuati verso la fine del XX secolo, \u00e8 anche comodamente visitabile nel suo percorso sotterraneo per buona parte del centro storico di Bologna.\nNel tratto di pianura il Reno riceve da sinistra, poco a monte di Cento, soltanto il Samoggia (col suo affluente Lavino); mentre i maggiori tributi gli vengono dai quattro affluenti pi\u00f9 lunghi, tutti da destra, che sono, nell'ordine: il torrente Idice (il suo massimo tributario per ampiezza del bacino idrografico), coi suoi affluenti Zena, Savena e Quaderna, il torrente Sillaro (che confluisce nel Reno praticamente insieme con l'Idice) coi suoi affluenti Sabbioso e Sellustra, il fiume Santerno (suo massimo tributario per lunghezza e portata media d'acqua alla confluenza) coi suoi affluenti Diaterna e Sanguinario e, infine, il fiume Senio col suo affluente Sintria. Nel tratto di pianura, inoltre, riceve il tributo, diretto e indiretto, di numerosi canali di bonifica della pianura bolognese e ravennate, in parte anche attraverso il canale Navile (che vi affluisce a Passo Segni) ed il canale di Savena (che vi affluisce presso Gandazzolo), senza dimenticare il canale Riolo, il canale Lorgana e il canale della Botte.\nA partire dalla confluenza del torrente Sillaro fino alla foce, il Reno rappresenta il confine storico-geografico tra Ferrarese e Romagna.\nLo sfruttamento idroelettrico.\nL'alto bacino \u00e8 interessato da diversi indigamenti a scopo idroelettrico: Bacino di Molino del Pallone sul Reno stesso (50.000\u00a0m\u00b3), Pavana sul Limentra di Sambuca (900.000\u00a0m\u00b3), Bacino di Suviana sul Limentra di Treppio (43.850.000\u00a0m\u00b3), Bacino delle Scalere o del Brasimone, sul torrente Brasimone (6.390.000\u00a0m\u00b3), Bacino di Santa Maria sempre sul Brasimone (210.000\u00a0m\u00b3), quasi tutti collegati fra di loro da canali sotterranei a gravit\u00e0 o sistemi di pompaggio delle acque, capaci ciascuno di portate di decine di metri cubi al secondo. L'importanza idroelettrica del sistema e la potenza erogata (dello stesso ordine di grandezza dei grandi bacini idroelettrici alpini) \u00e8 seconda, nell'Appennino, solo al sistema Nera-Velino, in Umbria, ed \u00e8 stata ampiamente sfruttata anche dalle Ferrovie dello Stato per l'alimentazione elettrica della Direttissima Bologna-Firenze; anzi, storicamente, il sistema degli indigamenti nacque, prevalentemente negli anni trenta del ventesimo secolo, proprio a tale scopo e fu potenziato sensibilmente negli anni settanta del secolo scorso con la creazione della grande Centrale Idroelettrica di Bargi.\nIl regime idraulico.\nAllo sbocco in pianura (Chiusa di Casalecchio di Reno), con un bacino sotteso di 1.061\u00a0km\u00b2, la portata media annua \u00e8 di 26,5\u00a0m\u00b3/s, mentre, verso la foce, la portata media annua \u00e8 di 95\u00a0m\u00b3/s.\nLe massime portate registrate a Casalecchio di Reno sfiorano i 2.300\u00a0m\u00b3/s (2.290 nelle piene con tempo di ritorno di 200 anni e 1.547 nelle piene con tempo di ritorno di 30 anni), ma nelle piene ordinarie si superano di poco i 1.000. Nel tratto di pianura tali valori restano sostanzialmente immutati (anzi, si decrementano, per le massime piene, a circa la met\u00e0), sia per l'intervento, appunto nelle massime piene, dello Scolmatore del Reno (Cavo Napoleonico, che, con un sistema di porte vinciane collocato poco oltre Cento, adduce una parte di acque al Po, se le condizioni idrauliche di quest'ultimo lo consentono), sia per la ridistribuzione dei colmi di piena che avviene nell'alveo, anche se le durate dei colmi si allungano per l'immissione dei numerosi affluenti e per l'intervento dei sistemi di pompaggio dei Consorzi di Bonifica Reno-Palata e Bonifica Renana, alcuni dei quali (ad esempio quello di Saiarino, con pompe in grado di erogare 26\u00a0m\u00b3/s) sono di tale portata da poter effettivamente influenzare gli afflussi, specie nei periodi di magra.\nLa portata minima assoluta alla foce \u00e8 di circa 4\u00a0m\u00b3/s, mentre a Casalecchio \u00e8 di 0,6\u00a0m\u00b3/s, ma circa un secolo fa non scendeva mai sotto i 5 o 6\u00a0m\u00b3/s. Le massime piene si sono storicamente registrate in novembre, ma il mese in cui le portate medie sono pi\u00f9 elevate \u00e8 marzo (52\u00a0m\u00b3/s a Casalecchio, circa 200 verso la foce), mentre il mese con portate medie pi\u00f9 scarse \u00e8 agosto (2,4\u00a0m\u00b3/s a Casalecchio, circa 8 verso la foce). A Casalecchio la portata media non scende mai sotto i 20\u00a0m\u00b3/s da ottobre a maggio, mentre in luglio, agosto e settembre i valori sono inferiori a 10\u00a0m\u00b3/s e, ordinariamente, vengono fatti affluire nel Canale di Reno (poi Canale Navile), lasciando, in tal modo, asciutto o quasi l'alveo in estate almeno fino a Cento.\nL'analisi di questi valori conferma innanzitutto il carattere torrentizio del fiume il cui bacino \u00e8 impostato quasi interamente su rocce e terreni impermeabili (tranne qualche porzione montana dell'alto corso del fiume, delle due Limentra e del Santerno) che ne caratterizzano notevoli escursioni del regime idraulico. Peraltro, nella pianura, specie attorno a Castenaso, esistono alcune piccole risorgive (fra le poche al piede dell'Appennino Settentrionale), ma di portata assai trascurabile.\nL'analisi storica dei valori di portata minima (specie quelli alla Chiusa di Casalecchio), inoltre, conferma che il fiume, un tempo con portate minime assolute di dieci volte superiori a quelle attuali per effetto dell'aliquota di terreni semipermeabili che emunge nell'alto corso proprio e di alcuni suoi affluenti (allo sbocco in pianura era nettamente il principale corso emiliano con portate minime assolute triple di quelle del Taro, del Trebbia, del Secchia e del Panaro, per tacere dei corsi minori: non \u00e8 un caso che i maggiori impianti idroelettrici siano nel suo bacino), sta subendo uno sfruttamento intensivo del tratto montano a scopo antropico, con captazione pressoch\u00e9 sistematica delle sorgenti montane di moltissimi suoi affluenti: basti osservare che il suo maggior tributario, il Setta, ordinariamente per almeno tre mesi in estate, non gli versa alcun afflusso, poich\u00e9 \u00e8 interamente captato dall'Acquedotto di Bologna meno di 1\u00a0km a monte della confluenza.\nNella letteratura.\nDante Alighieri defin\u00ec i bolognesi (canto XVIII della Divina Commedia) come coloro che stanno \"fra S\u00e0vena e Reno\":"}
{"id": "96707", "revid": "125179763", "url": "https://it.wikipedia.org/wiki?curid=96707", "title": "Gruppo di pressione", "text": "Un gruppo di pressione (in inglese lobby) \u00e8 un gruppo organizzato di persone o di aziende che cerca di influenzare con varie strategie dall'esterno le istituzioni per favorire particolari interessi, la cui influenza pu\u00f2 far leva su elementi immateriali, come il prestigio di cui il gruppo gode, o su elementi materiali, come il denaro di cui dispone.\nIn genere vi sono ditte professioniste specializzate nell'offrire servizi di lobbing, che possono svolgersi con diverse modalit\u00e0, non sempre trasparenti o legali (ad esempio la corruzione) soprattutto negli Stati dove non vi \u00e8 nessuna regolamentazione specifica, che vanno da contatti diretti con personale istituzionale a campagne propagandistiche attraverso i media, all'organizzazione di congressi scientifici, ecc. .\nIl termine inglese \"lobby\" significa propriamente \"\u00abloggia\u00bb\" (nel senso di \"\u00abtribuna [parlamentare riservata al pubblico]\u00bb\"). La modalit\u00e0 di azione con cui esso si inserisce, esercitando la propria pressione sul sistema politico, viene denominata lobbying.\nEtimologia del termine.\n\"Lobby\" \u00e8 parola di derivazione latina medioevale (da \"laubia\" = \u00abloggia, portico\u00bb). Secondo Adrian Room questa parola venne usata per la prima volta da Thomas Bacon in \"The Relikes of Rome\" nel 1553; nel 1593 essa venne ripresa da William Shakespeare in \"Enrico VI, parte II\", con il significato di \"passaggio\", \"corridoio\".\nFu nel XIX secolo, intorno al 1830, che il termine \"lobby\" venne ad indicare, nella House of Commons, quella grande anticamera in cui i membri del Parlamento usavano votare durante una \"division\". Successivamente il termine venne attribuito a quella zona del Parlamento in cui i rappresentanti dei gruppi di pressione cercano di contattare i membri del Parlamento stesso: le lobby, ovvero le anticamere di fronte alle aule in cui le decisioni collettive venivano prese. Per indicare questi rappresentanti e l'attivit\u00e0 da essi esercitata, si inizi\u00f2, nel XIX secolo, a far uso dei termini \"lobbyist\" e \"lobbying\". Estensivamente \"lobby\" indica da allora, anche se in modo improprio, il gruppo di pressione che l\u00ec si riuniva per incontrare i soggetti del sistema politico.\nAnche le varianti del termine \"lobby\" sono entrate a far parte della lingua italiana o, per lo meno, del linguaggio giornalistico italiano. Abbiamo quindi: \"lobby\", \"lobbies\", \"lobbying\", \"lobbista\" ecc.\nCaratteristiche del fenomeno.\nIl gruppo di interesse si attiva in modo da esercitare influenza sulle decisioni dei decisori pubblici, siano essi i rappresentanti del potere legislativo, dell'esecutivo, delle Authority e degli enti di controllo o della funzione di implementazione realizzata dalla pubblica amministrazione.\nIl termine \"lobby\" viene usato anche per indicare gruppi e organizzazioni legati tra loro dalla volont\u00e0 di esercitare l'influenza a favore dell'interesse particolare presso le istituzioni legislative, politiche ed amministrative chiamate ad individuare l'interesse generale e a legiferare in merito ad esso. In Europa questo processo si verifica presso la \"Commissione\" che ha sede a Bruxelles, e in misura minore presso il Parlamento, che ha sede a Strasburgo; negli USA la pressione si esercita sul \"Congresso\" di Washington, ma anche sui vertici dell'esecutivo, guidato dal Presidente degli Stati Uniti.\nCome osservato da Luigi Graziano il \"lobbying\" - come libero mercato dei gruppi di pressione organizzati, in competizione pura e perfetta per ottenere accoglimento dell'interesse rappresentato presso il decisore politico - \u00e8 una modalit\u00e0 che si verifica all'interno di sistemi politici di tipo liberaldemocratico, come gli Stati Uniti, in cui la societ\u00e0 civile rileva un tasso maggiore di articolazione degli interessi e una migliore capacit\u00e0 di aggregazione degli stessi, mentre il sistema politico manifesta una minore capacit\u00e0 generale di intervento dentro ai subsistemi sociali ed economici. Il \"lobbying\" in questo senso nasce all'interno di una cornice di stato minimale e di una maggiore attivazione della societ\u00e0 civile organizzata. Al contrario, modelli alternativi di rappresentanza degli interessi, come il neo-corporativismo, connotano i sistemi politici con uno stato, etico, intensivamente inserito nella regolazione di economia e societ\u00e0 - come accade nei sistemi politici europei continentali (i.e. Germania) - e un subsistema sociale ed economico meno articolato, in cui si stagliano pochi, qualificati gruppi di pressione, inclusi dall'esecutivo nella determinazione di un limitato numero di politiche pubbliche (economia, lavoro, fiscalit\u00e0).\nRecentemente, come osservato da Marco Mazzoni si \u00e8 diffuso un improprio uso giornalistico del termine anche per indicare ogni gruppo pi\u00f9 o meno organizzato che si dedichi allo scopo di attivare attenzione mediatica in supporto di (o contro) un preciso provvedimento legislativo.\nNel mondo.\nStati Uniti d'America.\nUna lunga tradizione di lobbing (circa due secoli) ha portato una regolamentazione della pratica attraverso: The Federal Regulation of Lobbying Act (1946), che nel disciplinare le attivit\u00e0 dei gruppi di interesse in seno al Congresso prevede l\u2019iscrizione in un registro dei gruppi di interesse, consulenti e lobbisti e impone il rispetto di un codice di condotta; TheBird Amendment, The foreign Agents Registration Act (del 1938, emendato nel 1966).\nNegli Stati Uniti d'America i lobbisti hanno un avanzato grado d\u2019istruzione (80% con laurea), una formazione scolastica eterogenea (legge, ingegneria, medicina, chimica, eccetera) e retribuzioni molto elevate: negli Usa, infatti, il lobbying ha costituito un mezzo concorrente a quello politico nella rappresentanza degli interessi della societ\u00e0 civile, circa la met\u00e0 dei parlamentari uscenti diventano lobbisti. Oggi questo fenomeno impegna a Washington decine di migliaia di operatori in rappresentanza di qualsiasi soggetto anche estero come imprese, associazioni professionali, universit\u00e0, chiese, politici stranieri eccetera e, quindi, non riguarda solo interessi economici forti. Secondo un aneddoto diffuso nel Congresso americano, il modo pi\u00f9 rapido per conoscere in profondit\u00e0 un progetto di legge \u00e8 ascoltare il lobbista a favore del provvedimento e quello contrario\".\nIstituzioni europee.\nSi stima vi siano a Bruxelles quindicimila lobbisti che difendono gli interessi delle grandi aziende, delle associazioni di categoria (peak o umbrella associations), ma anche dei gruppi ambientalisti, per la tutela dei diritti sociali e delle organizzazioni non governative nei confronti del sistema politico-decisionale europeo. La sempre maggiore presenza di gruppi di pressione a Bruxelles \u00e8 dovuta alla crescente capacit\u00e0 dell'Unione europea di intervenire con legislazione e regolazione in molte materie ed ambiti precedentemente normati dalle istituzioni nazionali. Sia i Commissari e i dipendenti della Commissione, sia i Parlamentari e i dipendenti del Parlamento europeo sono chiamati al rispetto di specifici codici di condotta, inclusivi di una specifica disciplina per le relazioni con i rappresentanti degli interessi, nello svolgimento del proprio mandato politico o dell'incarico amministrativo. Inoltre, uno specifico codice di condotta viene sottoscritto dai rappresentanti degli interessi particolari che su base volontaria si iscrivono al Registro della Trasparenza, frutto di un processo di regolamentazione del lobbying affrontato tanto dalla Commissione quanto dal Parlamento europeo.\nCon il Libro bianco sulla governance europea della Commissione (2001) veniva prevista la possibilit\u00e0 che gruppi organizzati del mondo economico e della societ\u00e0 civile organizzata prendessero parte al processo decisionale europeo, non pi\u00f9 connotato da un \"government\", centralizzato e basato su una logica \"top-down\", ma fondato sulla \"governance\", diffusa e fondata su un modello \"bottom-up\". Con il Libro verde del 2006, Iniziativa europea per la Trasparenza, la Commissione europea avvia una consultazione pubblica volta a indagare sulle modalit\u00e0 migliori per avere un quadro pi\u00f9 strutturato per le attivit\u00e0 dei rappresentanti dei gruppi di interesse (lobbisti). L'esito della consultazione - con contributi inviati da associazioni di categoria, gruppi della societ\u00e0 civile organizzata, organizzazioni non governative e organizzazioni non a scopo di lucro, cittadini, portatori di interessi pubblici - porta alla creazione presso la Commissione nel marzo 2007 di un Registro europeo dei rappresentanti di interessi, a iscrizione volontaria ma basato su incentivi selettivi, e del relativo Codice di condotta per i lobbisti.\nNel corso del 2011 anche il Parlamento europeo aderisce all'iniziativa della registrazione per i lobbisti e crea un Registro comune europeo (Commissione-Parlamento) dei rappresentanti di interessi, denominato Registro per la Trasparenza.\nIn questo senso, essendo l'attivit\u00e0 di lobbying esercitata presso le istituzioni decisionali europee trasparente e pubblica, l'intero processo di policy making appare pi\u00f9 facilmente leggibile agli osservatori (cittadini, giornalisti, portatori di interessi, ecc.) e pi\u00f9 aperto alla partecipazione di una molteplicit\u00e0 di interessi.\nUna delle pi\u00f9 importanti organizzazioni impegnate nello studio del fenomeno lobbistico in Europa \u00e8 il Corporate Europe Observatory di Bruxelles, nato nel 2005.\nIl fenomeno del lobbing nel mondo farmaceutico \u00e8 fortemente sviluppato e causa di noti e meno noti fenomeni di disease mongering.\nItalia.\nIn Italia il lobbismo e la rappresentanza degli interessi organizzati hanno assunto uno sviluppo molto ampio a causa di alcuni fattori legati al sistema politico.\nSecondo Maria Cristina Antonucci, le principali caratteristiche del lobbismo italiano possono essere sintetizzate in:\nTentativi di approvare una legge nazionale.\nDal 1948 al 2017, 65 disegni di legge sono stati presentati presso il parlamento italiano, in materia di regolamentazione della rappresentanza degli interessi e di partecipazione dei gruppi di pressione al processo decisionale pubblico, ma nessuno di essi \u00e8 mai stato approvato. Tra questi, il cosiddetto \"DDL Santagata\", preparato durante il secondo governo Prodi. Il disegno di legge fu presentato dal Ministro per l'attuazione del programma di governo, Giulio Santagata, nel novembre 2007, al termine di un lavoro di analisi ed elaborazione condotto da una Commissione governativa presieduta dal consigliere di Stato Michele Corradino e da PierLuca Petrillo. Il disegno di legge, approvato dal Consiglio dei Ministri, venne assegnato alla Commissione Affari Costituzionali del Senato ma mai discusso a causa della caduta del governo Prodi. Analoghe proposte di legge sono state riprese durante la XVI legislatura (2008-2012) dai deputati Marinello e Murgia. Nel corso della XVI legislatura a firma dei deputati Moroni e Sereni, un altro disegno di legge in proposito \u00e8 stato presentato, senza che si concretizzasse in legge.\nNel corso della XVII legislatura, il governo presieduto da Enrico Letta ha ripreso il tema della regolamentazione dei gruppi di pressione, affidando ad un gruppo di lavoro la redazione del disegno di legge, dopo aver condiviso nel Consiglio dei Ministri del 24 maggio 2013 una nota informativa su come procedere a regolamentare le lobbies. Il 5 giugno 2013, su incarico del presidente Letta, il gruppo di lavoro incaricato di redigere il ddl lobby ha ufficialmente incontrato una delegazione di lobbisti. Il gruppo di lavoro, coordinato dal segretario generale di Palazzo Chigi Roberto Garofoli e da Pier Luigi Petrillo, ha concluso il lavoro di elaborazione del disegno di legge il 12 giugno 2013. Il provvedimento \u00e8 stato illustrato nel pre-Consiglio dei Ministri del 4 luglio 2013 ed ha sollevato immediatamente critiche e valutazioni poco favorevoli, tanto da parte del mondo dei lobbisti quanto da parte di alcuni politici. Il Consiglio dei Ministri del 5 luglio 2013 ha preferito rinviare il provvedimento suggerendo per il testo ulteriori approfondimenti comparati.\nIl disegno di legge elaborato dal gruppo di lavoro \u00e8 naufragato di fronte alla opposizione di un cospicuo numero di Ministri contrari tanto al merito quanto al metodo del drafting legislativo, ritenuto troppo puntuale e interventista. In particolare il disaccordo sostantivo, cui \u00e8 riconducibile il naufragio della possibilit\u00e0 di regolamentare le lobby da parte dell'esecutivo Letta, riguardava una molteplicit\u00e0 di profili, insiti nelle proposte avanzate nella bozza, tra cui: autorit\u00e0 delegate alla tenuta del Registro dei lobbisti, entit\u00e0 delle sanzioni per comportamenti contrari alla legge, frequenza del rendiconto degli incontri tra politici e lobbisti.\nAlcuni modelli di categorizzazione del lobbying sono stati recentemente forniti da Primavera e Micucci, con speciale riferimento alla questione del traffico di influenze illecite, contenuto nella Legge Severino.\nL'esecutivo Renzi aveva segnalato nel DEF l'esigenza di definire a giugno 2014 \"\"un provvedimento legislativo per regolare le lobby e le relazioni fra gruppi di interesse e istituzioni, a tutti i livelli\"\"\".\"\nNel luglio 2016 anche il vice presidente della Camera Luigi Di Maio ha sostenuto la necessit\u00e0 di una legge in materia.\nLegislazione regionale.\nIn assenza di una normativa nazionale, alcune regioni italiane hanno approvato delle leggi regionali in materia di disciplina del lobbying: \u00e8 il caso della Regione Toscana (L. R. 5/2002 Norme per la trasparenza dell'attivit\u00e0 politica e amministrativa del Consiglio regionale della Toscana), della Regione Molise (L. R. 24/2004 Norme per la trasparenza dell'attivit\u00e0 politica ed amministrativa del Consiglio regionale del Molise) e della Regione Abruzzo (L.R. 61/2010 Disciplina sulla trasparenza dell'attivit\u00e0 politica e amministrativa e sull'attivit\u00e0 di rappresentanza di interessi particolari). Pi\u00f9 recentemente altri 2 testi di legge regionale per la disciplina del lobbying sono stati approvati in Calabria e Lombardia, mentre analoghe proposte di legge regionale sono state presentate nelle Marche, in Emilia-Romagna, Veneto e Friuli Venezia Giulia, finora senza esito.\nRegolamentazioni non legislative.\nIl primo parziale tentativo ministeriale \u00e8 stato avviato dal Ministero delle politiche agricole alimentari e forestali dove, con il DM 9 febbraio 2012, n. 2284, con la creazione dell'Unit\u00e0 per la Trasparenza, poi chiuso dal Ministro Nunzia De Girolamo. Ad aprile 2015, viene varata al MIPAAF una nuova disciplina del Registro - che prevede anche iscrizioni di ufficio, in parallelismo con i registri regionali toscano, lombardo, pugliese e abruzzese - risultano registrati nell'Elenco dei Lobbisti del MiPAAF, 112 soggetti tra cui multinazionali come Enel e Vodafone, associazioni di settore come Legapesca e ONG come Slow Food.\nSempre a livello di disciplina nazionale dal settembre 2016, \u00e8 attivo il Registro dei lobbisti presso il Ministero dello Sviluppo Economico, fortemente voluto dal Ministro Calenda, e che consente ai soli gruppi registrati di poter fissare incontri dentro al MISE con Ministro, Vice - Ministri e Sotto Segretari di Stato.\nA livello di disciplina nazionale del lobbying, nel mese di aprile 2016, la Giunta per il regolamento della Camera dei deputati ha approvato il Codice di condotta dei deputati e la Regolamentazione dell'attivit\u00e0 di rappresentanza di interessi, di ispirazione del Deputato Pino Pisicchio.\nIl nuovo regolamento, con la previsione di un registro dei lobbisti presso la Camera dei Deputati ha avuto avvio, solo per questo ramo del Parlamento, grazie al Disciplinare realizzato dal Vice Presidente della Camera dei Deputati Marina Sereni. Infatti, il 7 febbraio 2017 l'ufficio di Presidenza della Camera dei Deputati ha approvato definitivamente il nuovo regolamento dei lobbisti che \u00e8 entrato in vigore il 7 marzo 2017 prevedendo l'obbligo, per chiunque voglia fare lobby alla Camera, di iscriversi in un registro pubblico e di presentare annualmente una relazione sulle attivit\u00e0 poste in essere. Infine, nel maggio 2017 anche il Ministero per la Semplificazione e la Pubblica Amministrazione, guidato dal Ministro Maria Anna Madia, ha avviato il registro dei portatori di interessi; solo mediante l'accreditamento a tale registro, come nel caso del MISE, si pu\u00f2 essere ricevuti da Ministro e Sottosegretari dentro i locali del Ministero (ed \u00e8 pubblicata una agenda elettronica degli incontri avuti dal Ministro con i portatori di interessi, per garantire la massima trasparenza possibile).\nIl registro dei lobbisti.\nNel marzo 2012 la Presidenza del Senato italiano aveva annunciato l'intenzione di istituire un \"registro\" dei lobbisti, intendendo con questo termine i soggetti che, con trasparenza, hanno il compito di rappresentare ai poteri amministrativi o a quelli legislativi le richieste dei gruppi di pressione.\nI \"media\" si sono ampiamente occupati della questione, anche se da diversi parti si sottolinea la necessit\u00e0 di porre una distinzione, basata sulla trasparenza e sulla deontologia nei contatti, tra la figura del lobbista e quella del faccendiere.\nSono attivi 4 registri nazionali (MIPAAF dal 2015, MISE da settembre 2016, Camera dei deputati da marzo 2017, MISPA da maggio 2017), 5 registri regionali (Toscana, Abruzzo, Lombardia, Calabria, Puglia), la cui struttura riprende il modello del Registro della Trasparenza della UE (con sezioni dedicate a lobbisti interni, lobbisti esterni, ong, think tank, soggetti della rappresentanza territoriale; e con incentivi selettivi per la registrazione), mentre sembra ancora impraticabile l'ipotesi di emanazione di una legge nazionale sul tema."}
{"id": "96708", "revid": "486946", "url": "https://it.wikipedia.org/wiki?curid=96708", "title": "Nikita Krusciov", "text": ""}
{"id": "96709", "revid": "92920", "url": "https://it.wikipedia.org/wiki?curid=96709", "title": "Esportazione", "text": "Esportazione, in economia, \u00e8 la vendita in un altro Stato di beni e servizi.\nDescrizione.\nQuesto tipo di operazione \u00e8 largamente caldeggiato dai vari governi per fare da contraltare alle importazioni, di cui ogni Stato ha necessit\u00e0, cercando il pi\u00f9 possibile di avere una bilancia dei conti con l'estero positiva.\nL'attivit\u00e0 di esportazione, per quanto agevolata, \u00e8 regolata da apposite leggi fiscali e doganali ed \u00e8 sottoposta a controllo, in Italia, da parte del Ministero del commercio con l'estero.\nMolto spesso, in caso di esportazione di particolari materiali, ha importanza anche il parere positivo del Ministero degli affari esteri, unico che pu\u00f2 autorizzare, ad esempio, le esportazioni di materiali ad alta tecnologia.\nNegli anni scorsi, per aiutare i piccoli imprenditori a far conoscere il pi\u00f9 possibile anche all'estero il \"Made in Italy\" \u00e8 stato fondato un Ente apposito, lICE (acronimo di Istituto nazionale per il Commercio E\"'stero)\". \u00c8 grazie al coordinamento fornito da questo ente che sono stati organizzati i primi \"Padiglioni Italiani\" e le prime partecipazioni alle Fiere internazionali, in modo che anche prodotti e marchi italiani medio-piccoli potessero farsi conoscere al di fuori dei confini nazionali.\nOltre che la conoscenza delle norme giuridiche del proprio Paese, l'azienda che vuole iniziare ad esportare i propri prodotti, deve conoscere anche i regolamenti sovrannazionali in uso, ad esempio i \"termini di resa\" con cui le merci possono essere vendute, codificati nell'Incoterms. Altrettanta importanza ha la conoscenza dei regolamenti e dei costumi in vigore nel Paese destinatario, nonch\u00e9 gli eventuali documenti e certificati da fornire in allegato alla merce.\nInfatti l'esportatore si trover\u00e0 spesso nella necessit\u00e0 di richiedere \"Certificati di Origine\", \"Visti consolari\", \"Certificati di conformit\u00e0\", \"Certificati fitosanitari\" ed altri documenti simili.\nNaturalmente un altro elemento importante da tenere in considerazione nell'effettuare un'esportazione \u00e8 l'avere una garanzia sul fatto che i materiali spediti, magari in altri continenti, saranno regolarmente pagati; in questo sono le banche che possono intervenire con varie forme di aiuto, sia di finanziamento preventivo che di garanzia sui pagamenti (solitamente fornite tramite fidejussioni e lettere di credito).\nUn'altra categoria professionale su cui l'esportatore pu\u00f2 contare per portare a buon fine la fornitura di proprie merci \u00e8 quella dello spedizioniere, cio\u00e8 l'incaricato di organizzare materialmente il trasferimento di quanto venduto.\nMinistero del Commercio Internazionale.\nIl governo Prodi II ha ripristinato la struttura ministeriale, separandolo dal \"Ministero delle attivit\u00e0 produttive\" (divenuto contestualmente Ministero dello sviluppo economico); il dicastero, affidato ad Emma Bonino, ha assunto la denominazione di Ministero del commercio internazionale."}
{"id": "96711", "revid": "1305772", "url": "https://it.wikipedia.org/wiki?curid=96711", "title": "Fungo allucinogeno", "text": "Con il termine generico di funghi allucinogeni si indicano le specie di funghi dalle caratteristiche psicoattive (sia psichedeliche, come nel caso dei funghi contenenti psilocibina, che pi\u00f9 genericamente inebrianti, come in quelli contenenti muscimolo e acido ibotenico). Ne esistono circa duecento specie, diffuse in tutto il mondo, e ogni anno i micologi ne classificano di nuove.\nEvidenze storiche e archeologiche dimostrano che una pluralit\u00e0 di culti e tradizioni, sia a scopo religioso sia terapeutico, si \u00e8 sviluppata intorno ad essi. Infatti, i cactus e i funghi psichedelici erano e sono tuttora tradizionalmente diffusi presso le popolazioni indigene di diverse aree dell'America e il loro uso, legato a riti sacri, \u00e8 fatto risalire al 2000 a.C. e si \u00e8 poi perpetuato verso le culture degli Inca, degli Aztechi e dei Maya.\nPare che il loro uso non fosse estraneo anche alle culture europee, africane e asiatiche fin dall'et\u00e0 della pietra.\nPsilocibina.\nI funghi del genere \"Psilocybe\", con le loro 80 variet\u00e0 (tra cui il \"teonanacatl\"), fanno parte della famiglia delle Strophariaceae e contengono principi attivi quali psilocibina e derivati. A causa della loro struttura chimica simile, la psilocibina e la psilocina sono imparentate con DMT e con l'LSD ed hanno un effetto psicoattivo del tutto simile a queste, anche se differenti per durata ed intensit\u00e0.\nIl pi\u00f9 consumato tra questi funghi \u00e8 probabilmente il \"Psilocybe cubensis\", comunemente detto \"messicano\". Questa specie \u00e8 diffusa in tutta la fascia tropicale del globo e il suo habitat \u00e8 stercorale, cio\u00e8 cresce sugli sterchi di numerosi quadrupedi; \u00e8 il fungo psilocibinico pi\u00f9 coltivato indoor in tutto il mondo. Un altro fungo molto comune \u00e8 il \"Panaeolus cyanescens\" detto \"hawaiano\" dagli effetti molto prolungati nel tempo (5-6 ore) e che pare generare allucinazioni molto vivide.\nCommercio.\nIn alcuni paesi, come ad esempio i Paesi Bassi, era consentita la vendita dei \"funghi psichedelici\". Erano infatti commercializzati nella zona libera di Christiania a Copenaghen e negli \"smart shop\" di tutti i Paesi Bassi; addirittura ad Amsterdam era possibile partecipare in alcune discoteche a \"mushroom party\" perfettamente legali. Tuttavia da gennaio 2009 la loro vendita \u00e8 stata vietata nei Paesi Bassi, come anche in Danimarca. \u00c8 comunque ancora possibile reperirli negli smart shop olandesi che oggi commercializzano anche un prodotto con effetti simili che \u00e8 ancora legale e che consiste in piccoli tuberi dagli effetti psichedelici chiamati \"truffels\" (tartufi). La sostanza attiva nei tartufi psichedelici \u00e8 la psilocibina, la stessa presente nei funghi.\nSu Internet la vendita avviene in modo irregolare e ci sono dei siti specializzati (in gran parte basati in USA) che spediscono in tutto il mondo, anche in Italia. \u00c8 invece legale la commercializzazione delle spore (in quanto prive di sostanza psicoattiva) con le quali \u00e8 possibile procedere all'autocoltivazione (illegale anche in Italia).\nIn molti paesi tropicali come Laos, Cambogia, Indonesia oppure Thailandia, dove sono illegali, vengono venduti ai turisti sotto forma di frittatine o frullati.\nIn Italia la normativa vigente vieta la commercializzazione di specie appartenenti ai generi \"Psilocybe\" e \"Stropharia\", equiparandoli penalmente a qualsiasi altra droga iscritta nella Tabella I.\nEffetti.\nIn seguito all'ingestione i funghi psichedelici possono inizialmente determinare visione pi\u00f9 intensa dei colori, scia percepita dopo gli oggetti in movimento nel campo visivo, alterazione ipnotica della percezione dell'ambiente circostante, vertigini, vomito, diarrea. Pi\u00f9 alta \u00e8 la quantit\u00e0 di Psilocibina assunta, maggiori sono le probabilit\u00e0 che i sintomi peggiori si verifichino.\nQuesti sintomi possono essere alquanto fastidiosi, ma in genere hanno breve durata e sono lentamente sostituiti dagli effetti psichedelici delle sostanze che, come l'acido lisergico, oltre alle ripercussioni sulle percezioni possono avere effetti \"enteogenici\" (sensazioni di contatto profondo con la realt\u00e0 interiore ed esterna, atteggiamento contemplativo, disposizione alla pace interiore).\nUna ricerca del 2011 della Johns Hopkins University ha dimostrato che l'uso occasionale di funghi psichedelici sotto il controllo e la guida di specialisti psichiatri, porta nella maggior parte dei casi trattati a duraturi miglioramenti della personalit\u00e0, con un considerevole ampliamento dell'apertura mentale anche in et\u00e0 adulta.\nSembra che il sovradosaggio di psilocibina non sia in grado di provocare danni permanenti, almeno a breve termine; uno studio del 2012 della National Academy of Sciences, pubblicato sul British Journal of Psychiatry ha dimostrato che l'uso di psilocibina migliora le facolt\u00e0 mnemoniche.\nUsi terapeutici.\nSecondo uno studio del 2010, i funghi alla psilocibina della famiglia Psilocybe cos\u00ec come l'LSD, mostrano un grande potenziale nella cura della cefalea a grappolo.\nUno studio dell'Universit\u00e0 dell'Arizona (2011) ha testato la psilocibina su nove pazienti affetti da disordine ossessivo-compulsivo, riscontrando miglioramenti durati da pochi mesi a molti anni in tutti loro. Questi studi rivelano la potenzialit\u00e0 di queste sostanze ad essere sostituite alle pi\u00f9 comuni benzodiazepine e oppiacei, con le quali \u00e8 possibile fare overdose, mentre psilocibina e psilocina sono, secondo gli studi pi\u00f9 recenti, totalmente sicure dal punto di vista tossicologico.\nUno studio effettuato nel 2011 dagli scienziati della Johns Hopkins university di Baltimora ha dimostrato che i funghi contenenti psilocibina inducono positivi cambiamenti nella personalit\u00e0 degli assuntori. Pi\u00f9 della met\u00e0 dei partecipanti allo studio (60%) ha mostrato una decisa trasformazione in termini di apertura mentale e creativa. I tratti che si sono rafforzati sono quelli dell'immaginazione, delle idee astratte, dei sentimenti, del senso estetico e tali cambiamenti sono durati almeno per i 14 mesi in cui i soggetti sono stati sottoposti a controlli.\nUno studio del 2014 pubblicato dal Journal of Pharmacology ha evidenziato buoni risultati nell'uso di funghi psichedelici come terapia dalla dipendenza da tabacco nei dipendenti da nicotina. Viene studiato anche l'uso della psilocibina per assistere la psicoterapia per il trattamento di depressione. Nel 2018 la Food and Drug Administration (FDA) ha assegnato la Breakthrough Therapy Designation per la terapia assistita da psilocibina per la depressione resistente al trattamento. Nel 2019 la FDA ha concesso la designazione anche per la terapia con psilocibina nel trattamento del disturbo depressivo maggiore. Robin Carhart-Harris, direttore del \"Centre for Psychedelic Research\" dell'Imperial College di Londra, ha dichiarato, a seguito di un singolo studio su un ristretto gruppo di persone, che la psilobicina si sta rivelando decisamente pi\u00f9 efficace del trattamento tramite farmaci SSRI.\nFunghi allucinogeni italiani.\nLa maggior parte dei funghi cosiddetti \"allucinogeni\" sono in effetti psichedelici e contengono psilocibina e psilocina. In Italia la specie pi\u00f9 diffusa, pi\u00f9 nota e pi\u00f9 potente \u00e8 \"Psilocybe semilanceata\", che cresce in habitat erbosi sulle Alpi e sull'Appennino tosco-emiliano; \u00e8 presente anche sui massicci montuosi dell'Italia centrale. In quasi tutte le regioni, sia nelle zone di pianura che in quelle montuose, si incontrano altre specie psichedeliche meno note o meno frequenti, quali ad esempio \"Psilocybe cyanescens\" o \"Panaeolus subbalteatus\". Diverse specie hanno diverse concentrazioni della sostanza, producono i principi attivi in maniera incostante, questa \u00e8 la principale causa di un sovradosaggio che pu\u00f2 portare a momentanei episodi psicotici. Alcune specie, in particolare quelle appartenenti al genere Panaeolus, sono coprofaghe, per cui sono presenti sopra o in prossimit\u00e0 di sterco animale, per lo pi\u00f9 bovino ed equino. Quasi tutti i funghi che contengono significativa quantit\u00e0 di psilocibina e psilocina, sono caratterizzati da un fenomeno di bluificazione del gambo, o anche del cappello, che si presenta alcuni minuti dopo la raccolta.\n\"Amanita muscaria\" e \"Amanita pantherina\", che contengono differenti principi attivi, sono a volte considerati allucinogeni, ma non psichedelici, hanno effetti molto diversi e sono presenti in buona parte dell'Italia. Sono molto pi\u00f9 tossici dei funghi alla psilocibina e hanno effetti fisici molto peggiori che includono la morte.\nSpecie ad alto potenziale allucinogeno.\n = specie velenosa/molto velenosa"}
{"id": "96712", "revid": "2034231", "url": "https://it.wikipedia.org/wiki?curid=96712", "title": "John Atkinson Hobson", "text": "Biografia.\nCriticando l'economia classica, che giudicava troppo centrata su inflessibili leggi matematiche, egli sosteneva che la teoria economica si dovesse ricollegare con i problemi etici dello stato sociale e dovesse essere una guida alle riforme. Le misure economiche che egli sostenne prefiguravano le idee che in seguito furono sviluppate in pieno da John Maynard Keynes. \nIn \"Imperialism\" (Imperialismo) del 1902 egli paragonava l'imperialismo agli eccessi del capitalismo. Questo libro pu\u00f2 essere considerato il primo studio economico sistematico dell'imperialismo."}
{"id": "96714", "revid": "124453064", "url": "https://it.wikipedia.org/wiki?curid=96714", "title": "Ipertermia", "text": "L'ipertermia \u00e8 una condizione patologica dell'organismo umano caratterizzata da un forte aumento della temperatura corporea, conosciuta anche come colpo di calore, che pu\u00f2 verificarsi a causa di particolari condizioni climatiche tipiche dell'estate, ovvero alta temperatura dell'aria, alta umidit\u00e0 e prolungata esposizione al sole. \u00c8 diversa dalla febbre, perch\u00e9 questa \u00e8 una risposta dell'organismo a uno stato di infezione (o pi\u00f9 genericamente a uno stato di infiammazione) e insorge a prescindere dalla temperatura esterna, su comando della regione pre-ottica dell'ipotalamo anteriore; l'ipertermia invece insorge senza questo comando, indotta solo dalla temperatura esterna.\nGeneralit\u00e0.\nIl primo soccorso in casi di ipertermia deve tendere a mantenere le funzioni vitali dell'infortunato, portandolo in un ambiente arieggiato, senza provocare un raffreddamento repentino.\nIl rischio di shock ipovolemico (dovuto ad una perdita eccessiva di sali) rende indispensabile la richiesta di soccorso medico qualificato e l'ospedalizzazione. Se l'infortunato \u00e8 cosciente, pu\u00f2 essere somministrata dell'acqua, se possibile con integratori salini. Assolutamente da evitare alcolici e caff\u00e8, per le loro propriet\u00e0 vasodilatatorie. Nell'attesa del soccorso, in caso insorgano i sintomi dello shock, l'infortunato pu\u00f2 essere messo in posizione antishock, con gli arti inferiori sollevati.\nL'ipertermia pu\u00f2 essere artificialmente suscitata in determinate aree del corpo, con uso di particolari macchine a radiofrequenza, costituendo la tecnica terapeutica dell'ipertermia oncologica impiegata nella cura dei tumori.\nL'ipertermia maligna o iperpiressia \u00e8 una reazione agli anestetici usati negli interventi chirurgici, dovuta ad una suscettibilit\u00e0 genetica ad alcuni tipi di miorilassanti come la succinilcolina.\nNel campo della fisioterapia l'ipertermia \u00e8 utilizzata per il trattamento di numerose patologie a carico dell'apparato muscolo-scheletrico, di origine traumatica e degenerativa, in tutte le forme flogistiche postacute e croniche.\nInoltre, pu\u00f2 essere utilizzata in ambito estetico per il miglioramento della cute in caso di lassit\u00e0, smagliature, rughe e tonificazione di aree ptosiche.\nProgressione termica.\nIl primo stadio dell'ipertermia \u00e8 lo stress da calore o esaurimento da calore: \u00e8 caratterizzato da confusione, crampi muscolari e spesso nausea o vomito. A questo stadio iniziale la vittima suda copiosamente, per dissipare il calore corporeo in eccesso; se l'esposizione al calore prosegue, condizione a volte favorita dallo stato di confusione, la temperatura corporea raggiunge l'intervallo dei 39-40\u00a0\u00b0C (103-104\u00a0\u00b0F) e si ha il colpo di calore vero e proprio, cio\u00e8 l'ipertermia conclamata.\nUna temperatura corporea sopra i 40\u00a0\u00b0C (104\u00a0\u00b0F) mette a rischio la vita della vittima. A 41\u00a0\u00b0C (106\u00a0\u00b0F) il cervello inizia a subire danni, e inizia il processo di morte cerebrale. A 45\u00a0\u00b0C (113\u00a0\u00b0F) la morte \u00e8 quasi certa. Temperature interne oltre i 50\u00a0\u00b0C (122\u00a0\u00b0F) causano rigidit\u00e0 muscolare e morte immediata.\nSintomi.\nIl metodo pi\u00f9 efficace a disposizione del corpo umano per dissipare il calore che esso stesso genera \u00e8 la sudorazione: essa sottrae calore all'interno del corpo e lo porta sulla superficie cutanea, dove l'evaporazione, un processo molto endotermico, sottrae grandi quantit\u00e0 di calore alla pelle, raffreddandola. La perdita di acqua dovuta alla sudorazione, se non compensata, porta alla disidratazione dell'organismo, che oltre un certo limite non pu\u00f2 pi\u00f9 sostenere la sudorazione. A questo punto la vittima smette di sudare, e la temperatura corporea sale rapidamente.\nChi subisce un colpo di calore pu\u00f2 perdere lucidit\u00e0 e mostrarsi ostile verso i soccorritori: spesso ha mal di testa, e il suo stato pu\u00f2 essere scambiato per una intossicazione. La disidratazione riduce la pressione sanguigna e pu\u00f2 portare a confusione mentale o svenimento, soprattutto se la vittima si alza in piedi all'improvviso. La pelle diventa arrossata, perch\u00e9 i capillari si dilatano nel tentativo di portare pi\u00f9 calore verso la pelle; man mano che l'ipertermia si aggrava la pressione sanguigna cala al punto che il sangue viene richiamato e la pelle diventa pallida o bluastra, e la vittima prova brividi e pelle d'oca, come nella febbre alta. Con l'aumentare della temperatura gli organi interni smettono di funzionare e sopraggiungono il coma e la morte. I bambini molto piccoli possono soffrire di convulsioni. La forte disidratazione che accompagna l'ipertermia da colpo di calore pu\u00f2 provocare nausea e vomito; sono stati riportati casi di cecit\u00e0 temporanea. In circostanze molto rare una persona pu\u00f2 avere gli stessi sintomi di un colpo di calore senza esserne affetta.\nPrimo soccorso.\nIl colpo di calore \u00e8 una condizione di emergenza che richiede l'intervento del pronto soccorso ospedaliero. Se questo non \u00e8 possibile, la temperatura della vittima deve essere abbassata immediatamente. \u00c8 necessario portarlo al fresco e al chiuso, o almeno all'ombra, e rimuovere i vestiti per permettere il raffreddamento passivo della pelle. Si possono usare metodi di raffreddamento attivi: una veste da ipertermia, o avvolgere la vittima in un asciugamano bagnato in acqua fredda. Impacchi freddi alla testa, alla nuca, sul torso e all'inguine aiuteranno ulteriormente il raffreddamento. Il ghiaccio o l'acqua gelida potrebbero assorbire troppo calore e innescare un principio di ipotermia, quindi vanno usati solo in ospedale o se \u00e8 possibile controllare costantemente la temperatura della vittima.\nL'immersione in una vasca di acqua fredda \u00e8 un sistema comune di raffreddamento, se la vittima \u00e8 ancora cosciente, ma richiede un controllo costante delle condizioni corporee. Molto importante \u00e8 anche reidratare l'organismo, fornendo acqua da bere o bibite isotoniche commerciali; va evitata invece la somministrazione di alcool o caffeina, per il loro effetto diuretico. Se la vittima \u00e8 incosciente, confusa o comunque incapace di bere normalmente \u00e8 necessario somministrare liquidi per fleboclisi, che in genere vengono raffreddati prima della somministrazione. Spesso viene utilizzata l'ipotermia terapeutica per contrastare situazioni da ipertermia.\nVanno evitati anche massaggi o frizioni con alcool, sempre per via della disidratazione che inducono. \u00c8 necessario controllare la frequenza cardiaca e respiratoria, e praticare la rianimazione cardiopolmonare in caso di arresto cardiaco, come in qualsiasi altra situazione di emergenza.\nPrevenzione.\nI colpi di calore si possono evitare seguendo alcune precauzioni dettate dal buonsenso per evitare il surriscaldamento e la disidratazione. Portare vestiti leggeri e ampi per facilitare la traspirazione, mettere cappelli di colori chiari e a tesa larga per tenere fresca la testa, evitare di fare lavori pesanti o esercizi fisici durante le ore pi\u00f9 calde, evitare gli interni delle automobili e gli spazi ristretti. Chi lavora all'aperto deve ricordare che la forte umidit\u00e0 e la luce diretta del sole possono portare a una temperatura percepita di circa 10\u00a0\u00b0C superiore a quella indicata dal termometro.\nAltrettanto importante \u00e8 tenere l'organismo bene idratato, bevendo molto per reintegrare i liquidi persi con la traspirazione. Non ci sono sintomi fisici particolari che indichino uno stato di disidratazione: la sensazione di sete non \u00e8 un indicatore affidabile, soprattutto nelle persone anziane. Un test molto attendibile dello stato di idratazione dell'organismo \u00e8 il colore delle urine: pi\u00f9 \u00e8 scuro, pi\u00f9 il corpo ha bisogno di liquidi. T\u00e8 e birra hanno un effetto diuretico, ma apporteranno pi\u00f9 liquidi di quanti ne facciano perdere: il caff\u00e8 espresso, il vino e i superalcolici invece no, e per questo vanno evitati. Comunque l'acqua pura e semplice resta di gran lunga la scelta migliore."}
{"id": "96717", "revid": "1910922", "url": "https://it.wikipedia.org/wiki?curid=96717", "title": "Tst", "text": ""}
{"id": "96720", "revid": "1543377", "url": "https://it.wikipedia.org/wiki?curid=96720", "title": "Paranoia (gioco di ruolo)", "text": "Paranoia \u00e8 un gioco di ruolo pubblicato per la prima volta nel 1984 dalla West End Games. L'ambientazione \u00e8 un futuro distopico simile a quello dipinto nella \"Fuga di Logan\"; il tono del gioco \u00e8 comunque molto ironico e condito da humour nero. Dal 2004 \u00e8 pubblicato dalla Mongoose Publishing. Il manuale base della seconda edizione \u00e8 stato tradotto in italiano dalla Das Production nel 1994.\nL'ambientazione.\nIl gioco \u00e8 ambientato nel Complesso Alfa, una citt\u00e0 immensa e futuristica controllata dal Computer, un'intelligenza artificiale schizofrenica al servizio dei cittadini. Il Computer ha reso la felicit\u00e0 obbligatoria per tutti i cittadini. La mancata felicit\u00e0 (insieme a mille altre cose) \u00e8 punibile con l'esecuzione sommaria.\nIl Computer \u00e8 convinto che diverse minacce stiano per colpire la sua societ\u00e0 \"perfetta\": gli Esterni, i mutanti, le sette religiose e, ovviamente, i comunisti. Per gestire queste minacce, il Computer utilizza i Risolutori, un corpo il cui compito consiste nel trovare i problemi e risolverli. Questo \u00e8 solitamente il ruolo principale e dichiarato dei giocatori (anche se supplementi successivi offrono altri ruoli per i personaggi, come i robot). Ai giocatori/risolutori vengono quindi fornite missioni da portare a termine in difesa del complesso Alfa, spesso con obiettivi incomprensibili o incoerenti, equipaggiati con gadget futuristici, sperimentali o difettosi e vengono sovente inviati dal Computer schizofrenico incontro alla loro (spesso comica) morte. I giocatori, al di fuori dell'obiettivo dichiarato, hanno anche degli obiettivi segreti; infatti i risolutori al servizio del Computer sono nel contempo anche traditori della peggior specie, e hanno come fine ultimo quello della distruzione del complesso Alfa e del Computer.\nIl giocatore deve quindi sottostare per tutto il tempo del gioco a tre obiettivi contrapposti ma contemporanei: nel ruolo di risolutore, l'obiettivo esplicito di eseguire al meglio gli ordini incomprensibili del Computer per la propria ed altrui felicit\u00e0, pena l'esecuzione sommaria; sempre nel ruolo di risolutore, quello di smascherare gli altri giocatori facenti parte di una delle categorie odiate dal Computer (questo obiettivo non \u00e8 dichiarato, ma \u00e8 implicito per tutta la durata del gioco e pu\u00f2 portare a grandi avanzamenti di livello); infine nel ruolo di traditore, o di mutante, quello di sabotare il Computer e tradire gli altri giocatori.\nNella maggior parte degli scenari, ogni personaggio \u00e8 in realt\u00e0 un mutante, un comunista o membro di una societ\u00e0 segreta o di una setta religiosa, ed ha un obiettivo specifico tipico di ogni gruppo, che spesso consiste nell'incastrare o uccidere membri di altri gruppi, o sabotare il computer per ottenere la liberazione finale. Pertanto la missione dei Risolutori si trasforma inevitabilmente in una commedia degli errori, con ogni giocatore che cerca di tradire gli altri, cercando allo stesso tempo di mantenere i propri segreti, di compiacere il Computer e di portare a termine le proprie missioni segrete. Lo stesso manuale del gioco incoraggia un'aria di sospetto tra i giocatori, offrendo diversi consigli su come rendere \"Paranoia\" un'esperienza il pi\u00f9 possibile paranoica.\nOgni personaggio dispone di sei cloni, per cui la morte \u00e8 un problema meno spinoso che in altri giochi di ruolo e permette ai risolutori di essere uccisi praticamente pi\u00f9 volte in una partita, sia per mano di altri giocatori, che per suicidio o per incidente; una volta morto, invece di lasciare il gioco, ogni giocatore rientra immediatamente in gioco nei panni di un proprio clone, che viene incaricato di continuare la missione dal punto in cui \u00e8 stata interrotta dalla spiacevole morte del predecessore. Questa facilit\u00e0 di spendere le vite porta a frequenti scontri a fuoco, morti sadiche ed orribili ma pervase da uno humour nero, sanguinario e demenziale.\nPare che il termine \"pacco-da-sei\" (\"six-pack\") sia un riferimento intenzionale in fase di progetto del gioco, all'uso di dare ad ogni giocatore un pacco di sei birre che rappresentano i cloni rimanenti (da bere man mano che incontrano la loro fine).\nL'equipaggiamento di ogni giocatore include armi futuristiche e sperimentali, spesso assegnate ai Risolutori in ritardo o in modo errato (a causa della immensa burocrazia che affligge il Complesso Alfa... con il famigerato ed odiato \"Modulo per richiesta Moduli\", tanto per fare un esempio) per cui ogni risolutore spesso si trova ad utilizzare dotazioni di armi richieste da altri giocatori.\nAltre volte le armi sono prive di istruzioni e il risolutore deve imparare ad usarle a proprie spese; ad esempio potrebbero essere piccole scatole con decine di indicatori, pulsanti e LED di cui non si conosce assolutamente la funzione, ovviamente prive del manuale di funzionamento, perch\u00e9 la conoscenza delle istruzioni \u00e8 considerato un tradimento ed \u00e8 punibile con l'esecuzione sommaria.\nMolte armi sono cos\u00ec sperimentali da essere difettose o non funzionanti, come i \"fucili intrappolanti al plasma\" che finiscono per intrappolare il giocatore stesso, il fondamentale i cui effetti non sono MAI quelli sperati, e ancora campi di forza alimentati da un reattore a fusione mantenuto stabile da un meccanismo a manovella, schiavi-robot con personalit\u00e0 insopportabili (nelle versioni pi\u00f9 recenti interpretati da altri giocatori) e via dicendo.\nLa conoscenza dei giocatori delle regole del gioco e del funzionamento degli oggetti, in realt\u00e0, \u00e8 strettamente correlata al grado gerarchico raggiunto dal proprio Risolutore. I Risolutori, infatti, non sono tutti allo stesso livello, ma sono distribuiti su 9 livelli gerarchici, attribuiti in base al grado di fiducia che il Computer nutre nei loro confronti (pi\u00f9 fiducia dal Computer significa pi\u00f9 conoscenza delle regole, pi\u00f9 libert\u00e0 di azione, ma anche pi\u00f9 missioni demenziali da portare a termine e pi\u00f9 nemici). I gradi di gerarchia sono classificati coi 7 colori dell'arcobaleno, da \"rosso\", il pi\u00f9 basso, a \"violetto\", il pi\u00f9 alto.\nDue livelli aggiuntivi sono \"infrarosso\", ovvero il livello infimo (praticamente da schiavo) dato per punizione dal Computer ai dissidenti in alternativa alla morte, e \"ultravioletto\", che corrisponde al livello di conoscenza assoluto, ovvero quello dei Programmatori del Computer stesso (nessuno ha mai visto i Programmatori del Computer, e il Computer stesso ne nega l'esistenza, quindi credere alla loro esistenza significa morte certa).\nI mutanti, oltre alle armi, hanno anche capacit\u00e0 e poteri speciali, ovviamente da tenere nascosti il pi\u00f9 possibile agli altri giocatori o al Computer; tali poteri vanno dall'invisibilit\u00e0 ai poteri pirocinetici, fino a poteri pi\u00f9 \"esotici\" come \"il naso eternamente colante\" o \"l'empatia con le macchine\" (quest'ultimo \u00e8 l'unico potere mutante la cui scoperta terrorizza il Computer, e che porta a morte sicura). Pare che dette mutazioni siano la conseguenza del clonare esseri umani in pacchi-da-sei. Ma noi non vi abbiamo detto niente. Spargere voci \u00e8 tradimento.\nIl gioco \u00e8 chiaramente inteso, fin dal suo sviluppo, come parodia di altri giochi di ruolo. In effetti si pone in completa antitesi ad altri giochi, che spesso richiedono cooperazione forzata tra i giocatori. In questo caso la cooperazione tra i giocatori \u00e8 bandita e di fatto \u00e8 del tutto impossibile; al contrario sono incentivate situazioni in cui i giocatori devono sospettare e non aiutare gli altri.\nIl manuale di Paranoia \u00e8 a sua volta diverso da tutti gli altri per vari motivi. Per esempio, nelle prime edizioni l'intero capitolo sulle regole \u00e8 stato etichettato come 'opzionale', poich\u00e9 nel gioco stesso l'eccessiva conoscenza delle regole \u00e8 paragonabile al tradimento. Alcune meccaniche di gioco sono particolarmente demenziali, come la tabella \"Cadere da grandi altezze\", che inizia con una caduta da 1,5 metri e termina con la categoria \"Orbitale\" (realmente usata in un supplemento ufficiale).\nSociet\u00e0 segrete.\nLe societ\u00e0 segrete sono basate sulla conoscenza tramandata oralmente di situazioni pre-apocalittiche, poich\u00e9 per ovvie ragioni non esistono scritti su argomenti antecedenti alla creazione del Computer (per la semplice ragione che il Computer nega di essere stato creato da qualcuno in qualche momento della storia). Il fatto di tramandare oralmente conoscenze che risalgono a periodi antecedenti la costruzione del Complesso Alfa, e spesso riferibili al \"mondo esterno\", porta a situazioni demenziali. Le prime edizioni del gioco includevano societ\u00e0 come il Club della Foca (che adorava gli animali, ma non era certo di cosa fossero in realt\u00e0), i Cavalieri dell'Oggetto Circolare (anch'essi non sapevano di preciso quale oggetto circolare andasse venerato), i Trekkie e la Prima Chiesa di Cristo Programmatore. La Chiesa, in particolare, \u00e8 una delle societ\u00e0 presenti nel gioco pi\u00f9 odiate dal Computer, perch\u00e9 tende ad insinuare il dubbio che il Computer sia stato costruito e programmato da qualcuno. Ovviamente tra le societ\u00e0 segrete ci sono anche i Comunisti, anch'essi molto odiati dal Computer, per semplice invidia nei confronti del loro progetto di \"societ\u00e0 perfetta\" affine alla sua; i comunisti sono odiosi e viscidi, tendono a parlare in russoski, indossare berretti di pelliccia ed a mangiare borscht. Ovviamente essendo il nome di questo gioco \"Paranoia\", va da s\u00e9 che ogni societ\u00e0 segreta ha spie e agenti infiltrati nelle altre organizzazioni, che fanno il doppio e triplo gioco.\nDegna di menzione speciale, per la particolare demenzialit\u00e0 che la contraddistingue, \u00e8 la societ\u00e0 segreta conosciuta come Wobblies, la cui nascita fa capire immediatamente che livelli di genialit\u00e0 abbia raggiunto il gioco nel corso di anni di sviluppo.\nIl Computer, preoccupato dalle voci e dalle notizie terribili che giungevano in continuazione in merito alla fondazione di questa societ\u00e0 (voci tuttora ignote), in un passato remoto invi\u00f2 un gruppo di Risolutori ad investigare. Poich\u00e9 tale societ\u00e0 a tutti gli effetti non esisteva, i risolutori non trovarono nulla da riferire al Computer e per questo furono terminati per pigrizia ed insubordinazione. A questo punto il Computer mand\u00f2 un altro gruppo di Risolutori, che fece la stessa fine.\nDopo che anche il terzo gruppo di Risolutori fu terminato per le stesse ragioni, il quarto gruppo si fece furbo e fond\u00f2 esso stesso la societ\u00e0 Wobblies per aver qualcosa da riferire al Computer. Da allora diverse altre societ\u00e0 segrete, allarmate dalle terribili voci che circolavano su questo gruppo (tutto frutto di invenzione da parte dei Risolutori che fondarono il gruppo), hanno inviato spie per unirsi ai Wobblies. Il risultato finale \u00e8 che la societ\u00e0 \u00e8 costituita interamente da spie di altri gruppi, che spiano le mosse di una societ\u00e0 che non esiste e che non ha n\u00e9 un obiettivo n\u00e9 uno scopo, salvo quello di preservarsi nel tempo per la salvezza dei risolutori che ne fanno parte. Per potersi preservare deve avere sempre \"qualcosa da riferire\" al Computer, per cui i risolutori che ne fanno parte sono praticamente costretti ad inventarsi fatti da riferire, il che d\u00e0 il via ad una serie di situazioni a catena dagli esiti spesso imprevedibili.\nPer esempio l'edizione \"Paranoia XP\" (ed il supplemento \"The Traitors Manual\") includono le seguenti societ\u00e0:\nStoria editoriale.\nSono state pubblicate cinque edizioni. Tre di queste dalla West End Games (la prima, seconda e \"quinta\" edizione), mentre le ultime due sono state pubblicate dalla Mongoose Publishing. Oltre a queste cinque edizioni \u00e8 noto che a fine anni novanta la West End Games stava lavorando ad una \"terza edizione\" per rimpiazzare la male accolta quinta edizione, ma i problemi finanziari di cui soffriva ne impedirono la pubblicazione.\nPrima edizione.\nL'idea base di \"Paranoia\" nasce da una serie di avventure ambientate in un futuro distopico controllato da un computer onnipotente, create e masterizzate da Dave Gelber per una sua campagna casalinga intorno al 1982. Greg Costikyan dopo aver giocato un paio di partite trov\u00f2 interessante l'approccio di un \u00abgamemaster malevolo in un universo malevolo\u00bb e propose a Gelber di trasformare la sua campagna in un gioco pubblicabile. Insieme a Eric Goldberg prepar\u00f2 un manoscritto iniziale sulla base della dozzina di appunti di gioco usati da Gelber.. Probabilmente a causa della novit\u00e0 dell'ambientazione e della rottura di diverse convenzioni di gioco (principalmente il fatto che i personaggi giocanti anzich\u00e9 collaborare fra loro sono spesso avversari e hanno un'alta probabilit\u00e0 di morire) non furono inizialmente capaci di interessare una casa editrice alla sua pubblicazione, ma dopo essere stati assunti dalla West End Games, con Goldberg come vice presidente della ricerca &amp; sviluppo, riuscirono a licenziare il regolamento di \"Paranoia\" per la pubblicazione. Comunque il manoscritto preparato era ancora troppo tecnico, con poco materiale d'ambientazione, per cui venne girato a Ken Rolston che prepar\u00f2 la versione finale. \"Paranoia\" fu pubblicato l'anno successivo nel 1984 ottenendo un buon successo di pubblico e vincendo l'Origins Award per il miglior gioco di ruolo.\nQuesta edizione, pur incoraggiano l'humour in gioco aveva un tono seriamente distopico, comunque i supplementi e le avventura pubblicati per supportarla enfatizzarono il lato leggero, stabilendo il misto libero di commedia slapstick, tradimento tra compagni di squadra e di satira generalmente associati con una partita di \"Paranoia\".\nSeconda edizione.\nLa seconda edizione fu scritta da Greg Costikyan, Dan Gelber, Eric Goldberg, Ken Rolston e Paul Murphy e pubblicata nel 1987 dalla West End Games. Questa edizione pu\u00f2 essere considerata una risposta allo sviluppo della linea verso uno sistema di gioco leggero, veloce e divertente. Le possibilit\u00e0 umoristiche della vita in una distopia paranoide sono enfatizzate e le regole considerevolmente semplificate rispetto alla prima edizione.\nNel numero 132 di \"Dragon\" fu pubblicata una recensione molto favorevole della seconda edizione, che discute comunque alcune delle mancanze percepite della prima edizione:\nLa recensione avanza comunque la tipica obiezione riguardo a questo gioco: \u00abNon si presta facilmente a campagne a lungo termine. \u00c8 meglio trattare questo gioco come una sequenza di sessioni di avventure brevi nella quale i giocatori si divertono nel fare tutte le cose riprovevoli che rovinerebbero un gioco pi\u00f9 'serio'\u00bb. Comunque la conclusione della recensione afferma che \u00abCome gioco umoristico \"tongue-in-cheek\" \u00e8 difficile da battere\u00bb\nMetaplot nella seconda edizione.\nMolti dei supplementi della seconda edizione appartengono ad un arco narrativo mirato a rinfrescare il gioco e a allargare gli spunti di gioco. Mentre ci\u00f2 diede la possibilit\u00e0 di trascendere il tempo e lo spazio e di giocare in un Complesso Alfa post-apocalisse privo di computer o di giocare in un Complesso Alfa post-post-apocalisse nel quale il Computer \u00e8 in lotta per il controllo contro altre fazioni, molti giocatori ritennero queste ambientazioni contrarie allo spirito del gioco. In particolare molti ritennero che la rimozione del Computer, e della struttura di potere ad esso associata, e la maggiore libert\u00e0 data ai personaggi dei giocatori rovinasse le premesse del gioco, che richiedevano che i personaggi godessero di poca libert\u00e0, dovessero soddisfare le richieste del Computer e dovessero affrontare le ridicole situazioni create dalle folli regole della societ\u00e0 del Complesso Alfa. I supplementi della seconda edizioni possono nel complesso essere divisi in quattro tipi:\nQuinta edizione.\nLa \"Quinta\" edizione pubblicata dalla West End Games nel 1995 fu in realt\u00e0 la terza edizione del gioco (la \"terza\" e la \"quarta\" edizione non sono mai esistite, il salto delle edizioni \u00e8 una citazione ironica del balzo di versione della suite per ufficio Microsoft Office che per motivi di marketing pass\u00f2 dall'edizione 2.0 alla 5.0). \u00c8 stata da allora dichiarata un \"non prodotto\" dagli autori dell'edizione corrente attuali a causa della cattiva ricezione commerciale e critica. Praticamente nessuno dello staff originale fu coinvolto nel progetto e i supplementi di questa edizione si concentrarono meno sul dark humour e la natura oppressiva del Complesso Alfa e maggiormente su prese in giro a buon mercato di icone della cultura popolare, per esempio una parodia di \"\". Oltre all'atmosfera pi\u00f9 leggera e assurda i giocatori non apprezzarono neanche le illustrazioni, la maggior parte delle quali consisteva di disegni da cartone animato abbozzati rispetto ai disegni pi\u00f9 dettagliati e tematicamente appropriati di Jim Holloway usati nelle edizioni precedenti..\nNell'introduzione a \"Flashbacks\", una raccolta di avventure di \"Paranoia\" di edizioni precedenti Allen Varney descrive in dettaglio le decisioni di gestione che condussero negli occhi di molti al declino di \"Paranoia\" e cita voci per cui la linea perse il 90% delle vendite, prima della chiusura per bancarotta della West End Games:\nTerza edizione.\nIn seguito alla ricezione estremamente negativa della Quinta edizione la West End Games inizi\u00f2 a pianificare una nuova edizione del gioco che sarebbe stata pubblicata come \"Terza edizione\". Pagine di questa edizione furono presentate alla Gen Con 1997, due anni dopo la pubblicazione della Quinta edizione. A causa dei problemi finanziari della West End Games questa edizione non fu mai completata. In un'intervista del 1999 Scott Palter della West End espresse la speranza che la Terza edizione venisse pubblicata quell'estate, rivelando anche che gli autori originali avevano dato il via ad una causa per reclamare i diritti del gioco. Gli autori vinsero infine la causa mettendo fine alla possibilit\u00e0 che la West End Games potesse pubblicare un'ultima edizione.\nA single adventure has surfaced which contained a brief summary of the third edition rules.\nParanoia XP.\nIn seguito alla bancarotta della West End Games gli autori originali di \"Paranoia\" si unirono e acquistarono i diritti al gioco dalla West End Games per poter riottenere il controllo della linea. A loro volta gli autori concessero una licenza alla Mongoose Publishing per pubblicare una nuova versione del gioco, che fu chiamata \"Paranoia XP\" (2004), scritta da Allen Varney, Aaron Allston, Paul Baldowski, Beth Fischi, Dan Curtis Johnson e Greg Costikyan. Nel 2005, la Microsoft richiese la rimozione di \"XP\" dal titolo. Pertanto il nome fu abbreviato a solo \"Paranoia\". Questa edizione ebbe un maggior successo, sia di pubblico, che di vendite.\nQuesta edizione introduce tre differenti stili di gioco per supportare diversi toni di gioco:\nL'autore principale, Allen Varney, nelle note di progetto spiega che il suo obiettivo con la nuova edizione era di ritornare il gioco alle sue origini, aggiornando per\u00f2 il regolamento e l'ambientazione per tener conto di vent'anni di storia di progetto dei giochi di ruolo. Sia nel manuale base che nei supplementi \"Flashbacks\" (una ristampa di avventure classiche originariamente pubblicate dalla West End Games) Varney fu molto critico nei confronti della gestione della linea di prodotto nei suoi ultimi giorni da parte della West End Games. In un messaggio su RPGnet spieg\u00f2 che il motivo di includere i tre stili di gioco in \"Paranoia XP\" era di contrastare l'impressione che lo stile di gioco \"Zap\" fosse quello standard, un'impressione che \u00e8 in parte stata creata dagli ultimi supplementi pubblicati dalla West End Games.\nPer potersi differenziare dagli aspetti pi\u00f9 sgraditi della linea delle West End Games e scoraggiare i nuovi giocatori nello spendere tempo e denaro su quello che considerava prodotti inferiori, Varney us\u00f2 le note del progettista per dichiarare molti prodotti della West End, inclusa la Quinta edizione e tutto il materiale pubblicato per la seconda edizione dopo la \"The People's Glorious Revolutionary Adventure\", come \"unproducts\" \u2014 non pi\u00f9 parte della continuit\u00e0 del gioco e non raccomandati per l'uso con la nuova edizione. In conseguenza di ci\u00f2 la gran parte del metaplot stabilito dalla West End Games, dalla Secret Society Wars fino al Reboot e oltre fu ignorato. Varney spieg\u00f2 questo principalmente per via del suo disgusto per la direzione presa dalla trama, un disgusto che afferma condiviso dalla comunit\u00e0 dei fan. Afferma inoltre che personalmente non gli piace lo stile \"Zap\", e pertanto pu\u00f2 avergli dato poco supporto nel manuale principale, sebbene alcuni successivi supplementi per \"Paranoia XP\" fornirono pi\u00f9 supporto per lo stile di gioco Zap.\nJim Holloway, autore delle copertine e di gran parte delle illustrazioni interne fino al 1986, fu richiamato per disegnare le copertine dei manuali della nuova edizione\nAnche se \"Paranoia XP\" mantiene i comunisti come capro espiatorio nonostante la fine della guerra fredda a questi integra diversi temi del XXI secolo nella sua satira. I troubleshooter portando PDC (personal digital companion) reminiscenti dei computer palmari e smartphone, possono tentare di ottenere equipaggiamento comprandolo all'asta su CBay (gioco di parole su eBay). Nuove minacce contro il Complesso Alfa includono file sharing, phishing, Furto d'identit\u00e0 e armi di distruzione di massa. Anche il consumismo \u00e8 stato integrato nell'economia e ha assorbito elementi di patriottismo che esprimono alcuni sentimenti espressi dopo gli attentati dell'11 settembre 2001. Una raccolta di missioni pubblicata nel 2009 e intitolata \"War On (Insert Noun)\" satireggia sulle iniziative del governo come la guerra alle droghe e la guerra al terrorismo.\nNello scrivere la nuova edizione Varney, Goldberg e Costikyan contattarono e collaborarono attivamente con la comunit\u00e0 online di appassionati di \"Paranoia\" attraverso un blog di sviluppo e la wiki paranoia-live.net. Inoltre Varney gest\u00ec una campagna online, il \"Toothpaste Disaster\" in cui i giocatori assumevano il ruolo di alti programmatori che documentano il disastro del titolo nel formato \"Lexicon\". Molte idee nate in questo gioco trovarono posto nel manuale. Pi\u00f9 tardi alcuni dei migliori giocatori e altri collaboratori furono formalmente integrati come Traitor Recycling Studio per scrivere materiale ufficiale per \"Paranoia\"; il loro primo prodotto fu il supplemento \"Crash Priority\".\nIl manuale del gioco \u00e8 accompagnato da un End Clone License Agreement, parodia dell'End User License Agreement di numerosi software, fra cui un omonimo sistema operativo.\nNel 2006 Gareth Hanrahan assunse l'incarico di scrittore principale per la linea di \"Paranoia\". La Mongoose Publishin rilasci\u00f2 diversi supplementi ed avventure per il gioco. Degno di nota tra questi ci fu \"Extreme Paranoia\", che forniva idee per scenari basati su personaggi con livello di sicurezza dall'arancio al violetto, con premesse molto differenti da quelle dei personaggi normali di livello di sicurezza rosso, pur rimanendo tematicamente appropriate all'ambientazione e atmosfera del gioco. Il modulo includeva la ristampa del supplemento della prima edizione \"HIL Sector Blues\", incentrato su agenti della sicurezza di livello blu). L'idea di progettare nuovi e vari concetti su cui basare campagne e avventure di \"Paranoia\" sarebbe stata rivisitata nell'edizione successiva del gioco.\n25th Anniversary Editions.\nNel giugno 2009 la Mongoose Publishing annunci\u00f2 che avrebbero ritirato i libri della linea XP per lasciar posto alla nuova linea 25th Anniversary, rivelando una nuova edizione del libro base, cos\u00ec come due nuovi manuali, uno che mette i giocatori nei ruoli di sicurezza maggiori di investigatori della sicurezza interna e di altri programmatori ultravioletti. La Mongoose dichiar\u00f2 che il materiale di \"Paranoia XP\" sarebbe stato \"compatibile al 90%\" con quello della nuova linea.\nOgnuno dei tre manuali \u00e8 completamente autosufficiente e giocabile a s\u00e9 stante: \"Paranoia: Troubleshooters\", \"Paranoia: Internal Security\" e \"Paranoia: High Programmers\". Il manuale \"Troubleshooters\" \u00e8 una versione ridotta del manuale dell'edizione XP, incentrata principalmente sulla premessa tradizionale del gioco di personaggi come troubleshooter di livello di sicurezza rosso. L'\"Internal Security\" li mette dei ruoli di agenti della sicurezza interna di livello di sicurezza blu. Il terzo manuale, \"Paranoia: High Programmers\", li mette nel ruolo di alti programmatori ultravioletti, la casta di \u00e9lite della societ\u00e0 del Complesso Alfa, al centro degli intrighi politici che dominano la vita degli altri programmatori, una premessa non differente dalle idee di campagna presentate in \"Extreme Paranoia\".\nIl manuale \"Troubleshooters\" assume come standard lo stile di gioco \"classico\" e rilega lo stile \"Zap\" e \"Straight\" a un'appendice. Allen Varney comment\u00f2 in un post su rpg.net che questa decisione fu una conseguenza del fatto che l'edizione XP aveva avuto successo nel convincere un vasto pubblico che lo stile \"Zap\" non fosse quello di default del gioco e che visto che ormai era accettato che \"Paranoia\" potesse essere giocato in stili diversi, che ogni game master avrebbe potuto interpretare in maniera diversa non era pi\u00f9 necessario enfatizzare gli stili di gioco diversi nel testo principale. Il volume \"Internal Security\" include un'appendice che elenca tre nuovi stili per il gioco \"Heist\", \"Overkill\" e \"Horror\". \"High Programmers\" non specifica stili di gioco.\nEdizioni.\nPrima edizione.\nSono tutti stati pubblicati dalla West End Games\nSeconda edizione.\nSono tutti stati pubblicati dalla West End Games\nQuinta edizione.\nSono tutti stati pubblicati dalla West End Games\nEdizione XP.\nSono tutti stati pubblicati dalla Mongoose Publishing"}
{"id": "96722", "revid": "339392", "url": "https://it.wikipedia.org/wiki?curid=96722", "title": "Lobbismo", "text": ""}
{"id": "96728", "revid": "339392", "url": "https://it.wikipedia.org/wiki?curid=96728", "title": "Lobbista", "text": ""}
{"id": "96743", "revid": "125963338", "url": "https://it.wikipedia.org/wiki?curid=96743", "title": "Uomo Assorbente", "text": "L'Uomo Assorbente (\"Absorbing Man\"), il cui vero nome \u00e8 Carl \"Crusher\" Creel, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"Journey into Mystery\" (vol. 1) n. 114 (marzo 1965).\nNonostante sia un criminale non \u00e8 un uomo completamente cattivo e nei momenti in cui \u00e8 impegnato in un combattimento con qualche supereroe tenta sempre di non coinvolgere o uccidere passanti innocenti pur non facendosi scrupoli a minacciarli.\nBiografia del personaggio.\nOrigini.\nNato nel Bronx, New York, Carl Creel \u00e8 stato messo sotto pressione sin dall'infanzia da parte del padre, autoritario e molto rozzo. Costretto a difendersi dai teppisti di quartiere, si d\u00e0 alla boxe venendo soprannominato \"Crusher\", poich\u00e9 tutti gli avversari che combattevano contro di lui venivano brutalmente messi al tappeto.\nDurante la sua carriera di pugile, Creel \u00e8 stato anche l'ultimo avversario di \"Battlin' Jack\" Murdock, ucciso dalla mafia per non aver accettato di perdere contro \"Crusher\" che, tuttavia, ignorava l'incontro fosse truccato.\nAnni dopo, in un impeto di rabbia uccide volontariamente un avversario, venendo squalificato e incarcerato per omicidio.\nPoco tempo dopo la sua incarcerazione, Loki, alla ricerca di un degno avversario per Thor, sceglie Creel, nella cui vicenda rivede se stesso: entrambi cacciati dalla societ\u00e0 civile e in cerca di vendetta. Dopo essere apparso nella sua cella, il Dio delle Malefatte dona all'ex-pugile un'erba magica che, una volta ingerita, gli conferisce la capacit\u00e0 di imitare la struttura molecolare di ogni materiale con cui entra in contatto, dal pi\u00f9 duro al pi\u00f9 soffice. Sfruttando tale capacit\u00e0 Creel, ribattezzatosi \"Uomo Assorbente\", assorbe il ferro della sua palla da prigione ed evade per poi scontrarsi con Thor, che lo sconfigge con l'astuzia facendolo trasformare in elio e spedendolo nello spazio. Soccorso da Loki affronta nuovamente il Dio del Tuono e lo stesso Odino ma viene nuovamente sconfitto ed esiliato nello spazio profondo assieme al Dio delle Malefatte.\nSupercriminale.\nTornato sulla Terra dopo essersi fuso con una cometa, l'Uomo Assorbente si scontra in numerose occasioni con Hulk, i Vendicatori, Devil, Dazzler e l'Uomo Ragno riportando una sconfitta dopo l'altra. In seguito prende parte alle Guerre Segrete e conosce Mary MacPherran (Titania), supercriminale dal carattere molto simile al suo con cui intraprende una relazione sentimentale sfociata in matrimonio.\nLa coppia si unisce poi alla nuova formazione dei Signori del male riuscendo quasi a sconfiggere i Vendicatori, salvo poi venire battuti da Wasp e Scott Lang. Dopo aver avuto altri scontri con Thor, Thunderstrike e Quasar, l'Uomo Assorbente viene imprigionato nel carcere sperimentale di Hank Pym noto come \"Big House\", dove i prigionieri sono ridotti a dimensioni minuscole grazie alle \"Particelle Pym\" e, nel momento in cui tenta la fuga, viene fermato da She-Hulk.\nDurante la guerra civile dei superumani viene sconfitto ed apparentemente ucciso da Sentry ma successivamente appare vivo e vegeto al funerale di Stilt-Man; tempo dopo, assieme a Titania, aiuta She-Hulk e Jazinda ad arrestare suo cugino Rocky Davis. Nel corso del regno oscuro di Osborn, l'Uomo Assorbente si unisce alla nuova incarnazione della Legione Mortale agli ordini del Sinistro Mietitore. Sconfitto e imprigionato, riesce ad evadere un'ennesima volta di prigione assorbendo il potere del Cubo Cosmico ma Norman Osborn lo trafigge in seguito con una lama incantata asgardiana fornitagli da Loki che lo priva di tutti i suoi poteri.\nContemporaneamente si scopre che Jerry Sledge (Stonewall), membro dei Secret Warriors, \u00e8 in realt\u00e0 il figlio biologico di Creel.\nRecuperati misteriosamente i suoi poteri, Creel irrompe alla Torre dei Vendicatori reclamando la sua palla da prigione, cimelio che lo accompagna dall'inizio della sua carriera criminale; tuttavia viene sconfitto dagli sforzi combinati di Maria Hill, Sharon Carter e Victoria Hand. Scortato in prigione sotto sedativi dall'Accademia dei Vendicatori, Creel si riprende e ha un violento scontro con Hank Pym, uscendone pesantemente sconfitto.\nFear Itself.\nDiverso tempo dopo, assieme a Titania, Creel si dirige a Johannesburg, in Sudafrica, in cerca di diamanti; qui assiste all'arrivo di uno dei sette martelli magici del Serpente e prova prima ad alzarlo e poi ad assorbirne il materiale, entrambe le volte senza successo; al contrario di Titania che, sollevata l'arma, si trasforma in \"\"Skirn, la Distruttrice di Uomini\", la quale lo porta in Cina al fine di trovare un martello adatto a lui che, una volta sollevato, lo trasforma in \"Greithoth, il Distruttore di Volont\u00e0\"\".\nLa coppia si reca dunque a Dubai distruggendo tutto ci\u00f2 che incontra ma, alla morte del Serpente, tornano entrambi alla normalit\u00e0.\nTempo dopo, l'Uomo Assorbente si unisce al gruppo di supercriminali guidato da Magneto per combattere Teschio Rosso/Onslaught subendo un temporaneo cambiamento di moralit\u00e0 a causa degli effetti di un incantesimo fallimentare di Scarlet.\nSuccessivamente, lui e la moglie Titania hanno uno scontro con la nuova Thor.\nPoteri e abilit\u00e0.\nCreel ha la capacit\u00e0 di assorbire e duplicare le propriet\u00e0 dei materiali con cui entra in contatto, siano essi solidi, liquidi, gassosi o fonti energetiche. Tale capacit\u00e0 si estende anche ai suoi vestiti ed alla sua inseparabile palla da carcerato. L'assorbimento incide parecchio sulla sua forza, sulla sua resistenza e perfino sulle sue dimensioni: qualora l'oggetto di cui assorbe le caratteristiche sia un grande edificio, per esempio, Creel pu\u00f2 raggiungere la sua stessa altezza. A prescindere dal materiale in cui si trasformi, Creel conserva inalterato il suo intelletto e la sua capacit\u00e0 comunicativa, sebbene il suo primo tentativo di assorbire le propriet\u00e0 dell'acqua lo abbia quasi fatto impazzire. Qualora il suo corpo venga danneggiato in qualsivoglia maniera, Creel \u00e8 in grado di rigenerarsi non appena ritorna in forma umana: in un'occasione Wolverine gli ha tagliato il braccio mentre era di pietra e, appena ha disattivato il suo potere, gli \u00e8 immediatamente ricresciuto. Il suo potere \u00e8 ad ogni modo direttamente proporzionale alla forza del materiale di cui imita le caratteristiche.\nNon esistono limiti apparenti a ci\u00f2 che Creel pu\u00f2 assorbire, dato che ha assunto le caratteristiche del bronzo, della cocaina, della Lancia Cosmica di Odino, del diamante, del vetro, della luce, della roccia, della seta, del suolo, del ferro, del Mjolnir, dell'acqua e perfino della stessa fisiologia asgardiana. Tuttavia il tentativo di assorbire i poteri di Sentry lo ha quasi ucciso. Nel tempo ha inoltre imparato a richiamare a s\u00e9 le capacit\u00e0 di materiali assorbiti precedentemente.\nDato il suo passato di pugile professionista, ha sviluppato una certa abilit\u00e0 nel combattimento corpo a corpo, ed \u00e8 naturalmente dotato di un'elevata forza fisica e di una grande resistenza. La sua maggiore debolezza \u00e8 invece l'intelligenza poco acuta, che lo rende facilmente raggirabile e permette ai suoi avversari di ritorcergli spesso contro il suo potere: per esempio in un'occasione, combattendo con Hulk, ha frantumato del vetro e ne ha assunto per errore la fragilit\u00e0 dando al Golia Verde la possibilit\u00e0 di farlo in pezzi mentre, in un'altra circostanza, Deadpool, con un sotterfugio, lo ha fatto trasformare in carta igienica.\nAltre versioni.\nEra di Apocalisse.\nNella realt\u00e0 distopica de \"L'era di Apocalisse\", l'Uomo Assorbente e Diablo sono due guardie in un campo di reclusione in Messico.\nTerra X.\nNell'universo di \"Terra X\", Creel \u00e8 in grado di assorbire anche la conoscenza.\nHouse of M.\nNella realt\u00e0 alternativa di \"House of M\", Creel \u00e8 un membro dei Signori del male di Hood.\nMarvel Zombi.\nNella realt\u00e0 di \"Marvel Zombi\", Creel \u00e8 uno zombie al servizio di Kingpin.\nVecchio Logan.\nNel corso del loro viaggio, Occhio di Falco rivela a Logan che l'Uomo Assorbente e Magneto sono i responsabili della morte di Thor."}
{"id": "96748", "revid": "760548", "url": "https://it.wikipedia.org/wiki?curid=96748", "title": "Programmazione logica", "text": "In informatica la programmazione logica \u00e8 un paradigma di programmazione nato negli anni '70 che adotta la logica del primo ordine sia per rappresentare sia per elaborare l'informazione. La programmazione logica differisce dalla programmazione tradizionale, sviluppata da\nlinguaggi ad alto livello quali Fortran, Cobol, Basic, Algol, Pascal, Ada, etc., in quanto richiede e nello stesso tempo consente al programmatore di descrivere la struttura logica del problema piuttosto che il modo di risolverlo . Da un punto di vista concettuale, il programmatore si pu\u00f2 cos\u00ec concentrare sugli aspetti logici del problema e sul modo migliore per rappresentarli, senza essere focalizzato sulla necessit\u00e0 di determinare in dettaglio il modo di pervenire ai risultati.\nIn particolare viene adottato il frammento della logica a clausole di Horn che rappresenta la base teorica su cui sono costruiti i linguaggi di programmazione afferenti al paradigma logico e in particolare il Prolog, o suoi sottolinguaggi, come Datalog o AnsProlog.\nIl meccanismo principale per elaborare teorie logiche fatte di clausole \u00e8 l'unificazione.\nFra le estensioni della programmazione logica sono la programmazione logica induttiva e la programmazione logica abduttiva."}
{"id": "96749", "revid": "111433", "url": "https://it.wikipedia.org/wiki?curid=96749", "title": "Bolina", "text": "La bolina \u00e8 un'andatura che consente alla barca a vela di risalire il vento mantenendo un angolo rispetto al vento reale compreso fra i 60\u00b0 e i 37\u00b0. Questo angolo \u00e8 variabile a seconda del tipo di imbarcazione e del tipo di invelatura che essa supporta.\nIl termine \"bolina\" deriva dal nome delle cime (bowlines = cavi di prua), che si usavano sulle navi a vela quadra per sostenere le balumine prodiere (nel caso specifico da intendere come \"sopravvento\") delle vele durante quest'andatura.\nPrincipio fisico.\nIl flusso di aria che si genera attorno a una vela (o a un qualunque corpo immerso in un qualsivoglia fluido in moto) causa una variazione della velocit\u00e0 locale in ogni punto della vela. Essendo l'aria un fluido, a una variazione di velocit\u00e0 corrisponde una variazione di pressione. La pressione agisce sulla vela: immaginando di suddividere la vela in tanti piccoli pezzetti e considerando i contributi della pressione agente su tali pezzetti sia dalla parte sopravento sia da quella sottovento, si ottiene la forza totale del vento agente sulla vela, detta portanza. Questo \u00e8 lo stesso principio che genera portanza sulla deriva, sulle ali degli aerei, sui ponti, ecc. In generale, pi\u00f9 che per la sovrapressione che si crea sul lato sopravvento, la portanza \u00e8 generata dalla depressione sottovento. La linea di azione della portanza \u00e8, in prima approssimazione, perpendicolare alla corda media della vela.\nIl profilo di una vela esposta al vento divide il flusso d'aria in due segmenti. La curvatura del flusso d'aria indotta dalla vela comporta l'instaurarsi di una circolazione intorno alla vela e, secondo il Teorema di Kutta-\u017dukovskij, si crea una forza che pu\u00f2 essere scomposta in Portanza, ortogonale alla direzione del flusso incidente, e Resistenza fluidodinamica, parallela alla direzione del flusso incidente.\nQuesto principio, abbinato all'uso della deriva, permette alla barca di avanzare di bolina, in linea retta. Cosa che non avverrebbe in assenza della deriva: infatti essa, sotto il pelo dell'acqua, genera una forza \"uguale\" in intensit\u00e0, ma in contrasto nel verso, alla componente perpendicolare all'asse della barca della forza sopradescritta; senza l'uso di questo accorgimento costruttivo, si determinerebbe solo lo scarroccio, senza la possibilit\u00e0 di avere una bolina o rotta controllata.\nQuando alla randa si aggiunge la presenza di un fiocco o di un genoa, tra le due vele si determina una interazione complessa. L'ipotesi che si determini una strozzatura, che incrementi la velocit\u00e0 dell'aria sulla superficie sottovento della randa, \u00e8 da considerarsi erronea. L'interazione fondamentale tra le vele pu\u00f2 sintetizzarsi in uno spostamento verso poppa del flusso (vento apparente) che agisce sulla vela di prua, migliorando cos\u00ec la capacit\u00e0 della imbarcazione di stringere il vento.\nCuriosit\u00e0.\nIl medesimo principio permette a qualunque ala di generare portanza. Gli usi pi\u00f9 comuni si ritrovano nelle ali degli aerei, che sfruttano la portanza per mantenersi in volo, e nelle autovetture sportive, dove delle ali capovolte (alettoni) vengono usate per generare deportanza e, di conseguenza, mantenere \"incollate\" al suolo le vetture anche ad alta velocit\u00e0.\nLo stesso principio viene utilizzato nel carburatore: l'aria passante nella strozzatura del condotto aumenta la sua velocit\u00e0, creando una depressione. Se in corrispondenza vi \u00e8 un tubo di diametro pi\u00f9 piccolo, pieno di liquido, questo verr\u00e0 risucchiato nel condotto e nebulizzato dall'aria passante ad alta velocit\u00e0 nella strozzatura.\nStoria.\nNelle antiche imbarcazioni a vele quadre, la bolina era una manovra verticale, che consentiva di tendere il bordo verticale di una vela quadra (chiamato \"gratile\"). Dal momento che questa manovra veniva utilizzata per tendere il bordo sopravvento della vela quadra quando l'imbarcazione stringeva il vento, il termine \u00e8 diventato sinonimo dell'andatura stessa e dell'assetto delle vele ottimale per questa andatura."}
{"id": "96750", "revid": "125965546", "url": "https://it.wikipedia.org/wiki?curid=96750", "title": "Samizdat", "text": "Samizdat (\u0441\u0430\u043c\u0438\u0437\u0434\u0430\u0442; pron.: [s\u0259m\u02b2\u026az'd\u0251t]) in russo significa \"edito in proprio\" (da \"\u0441\u0430\u043c\", \"sam\", \"da s\u00e9\", e \"\u0438\u0437\u0434\u0430\u0442\u044c\", \"izdat\"', \"pubblicare\"), e indica un fenomeno sociale, culturale e politico spontaneo che esplose in Unione Sovietica e nei Paesi del blocco orientale tra la fine degli anni cinquanta e i primi anni sessanta. Viene usato in senso analogo per indicare tutte le produzioni giornalistiche e letterarie costrette alla clandestinit\u00e0 a causa di un regime di censura governativo. \nDescrizione.\nIl samizdat consisteva nella diffusione clandestina di scritti illegali, poich\u00e9 censurati dalle autorit\u00e0, ritenuti propagatori di \"odio\" o in qualche modo ostili al regime sovietico. In tale periodo, quello che era un fenomeno spontaneo e irregolare fece un salto qualitativo e divenne una sorta di canale di distribuzione alternativo. Fu il principale mezzo usato dal nascente dissenso sovietico per poter vivere e comunicare, al punto che talvolta \u00e8 identificato con esso. Alla fine degli anni cinquanta l'uso di riprodurre in proprio i testi e di diffonderli assunse una consapevolezza precisa e si diffuse a macchia d'olio. I poeti e gli scrittori del \"samizdat\" furono talora processati, incarcerati, messi in ospedali psichiatrici e lager, puniti, espulsi, uccisi, perdendo lavoro e posizione sociale.\nIl \"samizdat\" sovietico \u00e8 stato un fenomeno unico nel suo genere. Riprodurre in proprio (a mano o con la macchina per scrivere, di rado col ciclostile) dei testi che la censura di stato non avrebbe mai fatto passare non era un'attivit\u00e0 che riguardasse solo la letteratura, anzi; in esso confluirono all'inizio documenti di ogni genere, materiali segreti, proteste e appelli, versi, romanzi, saggi filosofici. Ad esempio il 20% circa dei testi dell\"'Archiv Samizdata\", la pi\u00f9 grande raccolta di testi del samizdat, \u00e8 di argomento religioso, prevalentemente scritto da autori cristiani (ortodossi, cattolici, riformati) e in misura minore buddisti, ma non islamici, cosa strana vista l'alta percentuale di fedeli a questa religione nell'Unione Sovietica.\nTecniche.\nTutte le macchine da scrivere ed i dispositivi di stampa prodotti in Unione Sovietica erano registrati ufficialmente, con i loro campioni tipografici presi direttamente dalla fabbrica e conservati in un archivio dello stato. Avendo ogni macchina da scrivere dei minuscoli segni di riconoscimento, quasi come le impronte digitali, era possibile per gli investigatori del KGB riconoscere da quale dispositivo era stato scritto o stampato il testo e risalire al suo autore. Comunque certe macchine da scrivere con i caratteri cirillici prodotte in Germania Est e in altri paesi dell'est Europa, soprattutto l'Erika, comprate da cittadini sovietici durante viaggi nei vicini paesi socialisti, eludevano la procedura della schedatura dei campioni e quindi erano pi\u00f9 difficilmente tracciabili. Le macchine da scrivere prodotte nei paesi dell'ovest venivano comprate all'estero e portate o contrabbandate in Unione Sovietica, erano usate per scrivere testi in cirillico con caratteri latini. Le rilegature dei libri approvati erano usate per nascondere i testi proibiti al loro interno.\nI samizdat, come \"Il maestro e Margherita\" di Bulgakov o il saggio \"Il potere dei senza potere\" di V\u00e1clav Havel, venivano scambiati tra amici fidati. Le tecniche per riprodurre i testi erano varie. Alcune copie potevano essere fatte con la carta carbone, altre scritte a mano o battute a macchina; copie in quantit\u00e0 maggiore potevano essere stampate utilizzando le stampanti dei computer mainframe durante i turni di notte e usando presse da stampa semiprofessionali. Prima della \"Glasnost\"' molti di questi metodi erano pericolosi: presse da stampa, fotocopiatrici e perfino macchine da scrivere erano controllate dal Primo dipartimento (una parte del KGB) che poteva risalire al macchinario tramite i campioni tipografici.\nFormato.\nI samizdat erano diversi non solo per le idee e i dibattiti che essi diffondevano ad un pubblico maggiore, ma anche per il formato. Battuti a macchina, spesso macchiati e spiegazzati, con numerosi errori tipografici e copertine anonime. Il formato dei samizdat nasceva dalla mancanza di risorse e dalla necessit\u00e0 di passare inosservati. Col tempo i dissidenti in Unione Sovietica iniziarono ad ammirare queste qualit\u00e0 per s\u00e9 stesse; l'aspetto raffazzonato dei samizdat contrastava fortemente con i ben fabbricati e regolari volumi dei testi autorizzati dallo stato. Il formato dei samizdat guadagn\u00f2 un'importanza maggiore delle idee che esse esprimevano e divenne un potente simbolo dello spirito ribelle ma senza risorse materiali degli abitanti dell'Unione Sovietica; lo stesso formato elevava la lettura dei samizdat ad un'azione clandestina di valore. "}
{"id": "96754", "revid": "228587", "url": "https://it.wikipedia.org/wiki?curid=96754", "title": "Geologia strutturale", "text": "La geologia strutturale \u00e8 lo studio delle deformazioni delle rocce provocate dalle forze esistenti all'interno della crosta terrestre. Gli effetti di tali forze o stress tettonici sono conservati nelle rocce sotto forma di strutture deformative permanenti quali le fratture, le faglie e le pieghe. \nLo scopo della geologia strutturale \u00e8 l'analisi di queste strutture deformative, soprattutto a scala mesoscopica, cio\u00e8 dell'affioramento roccioso, e microscopica. A tal fine si utilizzano tre strategie principali legate tra loro: analisi descrittiva, cinematica e dinamica. \nIn prima approssimazione si pu\u00f2 dividere la deformazione permanente in due tipi: fragile e duttile.\nNel primo caso abbiamo la generazione di faglie e fratture; nel secondo di pieghe.\nOgni materiale, quindi anche una roccia, sottoposto ad uno sforzo reagisce deformandosi. \nLa reazione ad una prima applicazione dello sforzo \u00e8 di tipo elastico: l'eliminazione dello sforzo elimina anche la deformazione; ad un ulteriore incremento dello sforzo la deformazione entra nel campo plastico: anche annullando lo sforzo applicato la deformazione \u00e8 ormai permanente;\nincrementando lo sforzo oltre questo punto, si incrementa la deformazione; esiste un limite alla capacit\u00e0 di una roccia di adattarsi allo sforzo deformandosi plasticamente: la rottura (deformazione fragile). \nPer ogni tipo di roccia, i confini tra i campi elastico, plastico e rigido variano; variano per le caratteristiche del materiale e per le condizioni di pressione e temperatura a cui avviene la deformazione. Anche la velocit\u00e0 di applicazione dello sforzo \u00e8 fondamentale. \nCos\u00ec una roccia pu\u00f2 essere elastica, plastica o fragile a seconda delle condizioni geologiche baro-termometriche, dell'ampiezza e del tempo di applicazione dello stress tettonico.\nAd esempio, una roccia fragile ha un ampio campo rigido: sottoposta a sforzo si rompe dopo una trascurabile deformazione plastica.\nAnalizzando l'orientazione e la distribuzione nello spazio dei piani di faglia, delle fratture, dei fianchi, cerniere e piani assiali di pieghe, ed altri elementi strutturali rilevabili con metodi diretti o indiretti, si pu\u00f2 risalire al tipo e all'orientazione dello sforzo tettonico subito dalla roccia e quindi alla storia geologica del settore di crosta terrestre interessato dai fenomeni di deformazione.\nI cambiamenti a grande scala che interessano la crosta terrestre in seguito all'azione di queste forze sono oggetto di studio della Tettonica. A tal scopo, le informazioni di dettaglio ottenute mediante la Geologia Strutturale sono integrate arealmente per ricostruire l'architettura e l'evoluzione delle strutture deformative di rango superiore e determinare la loro influenza sui processi di modellazione della superficie terrestre, di trasformazione delle caratteristiche delle rocce in profondit\u00e0, di produzione e messa in posto dei magmi e di generazione dei terremoti. Tra gli effetti principali che la deformazione crostale produce sulla superficie terrestre ci sono le catene montuose, quali l'Himalaya, le Ande, le Alpi e le dorsali medio oceaniche, e le grandi depressioni chiamate bacini, quali i principali oceani, il Mediterraneo e l'Egeo.\nLa Geodinamica si occupa di determinare le cause che producono le principali forze responsabili della deformazione del nostro pianeta. Tipicamente, questa disciplina geologico-geofisica si occupa dei fenomeni che interessano le parti pi\u00f9 profonde del nostro pianeta ed il mantello in particolare, dai cui movimenti dipende la migrazione delle placche tettoniche in cui \u00e8 divisa la crosta terrestre."}
{"id": "96756", "revid": "1442080", "url": "https://it.wikipedia.org/wiki?curid=96756", "title": "Wes Montgomery", "text": "\u00c8 riconosciuto universalmente come uno dei maggiori chitarristi nella storia del jazz, capace di seguire ed evolvere la traccia lasciata dai grandi pionieri dello strumento, come Django Reinhardt e Charlie Christian.\nBiografia.\nGli Inizi.\nCresciuto con i due fratelli Buddy e Monk che inizieranno presto a suonare uno il piano e l'altro il contrabbasso, all'et\u00e0 di 19 anni ha la \"folgorazione\" ascoltando un brano del chitarrista Charlie Christian. Da quel momento la chitarra diventa la sua ossessione: compra un amplificatore e una chitarra e inizia a studiare da solo quelle linee melodiche copiate dai dischi di Christian. Nel frattempo si sposa, ha dei figli, lavora come saldatore in una piccola officina di Indianapolis, ma tornato a casa dal lavoro passa intere notti con la chitarra in mano.\nA quanto si dice, per creare meno fastidio ai vicini, Wes decide di abbandonare il plettro e di suonare con il pollice, ottenendo cos\u00ec un suono pi\u00f9 morbido e ovattato, che in seguito intere generazioni di chitarristi cercheranno di imitare.\nCarriera.\nUna sera d'estate, il proprietario di un piccolo bar di Indianapolis passa davanti alla casa di Montgomery e sente la sua chitarra suonare. Wes conosceva ormai a memoria tutti i soli di Christian e viene ingaggiato per fare serate musicali nei week-end. Da l\u00ec in poi inizia la carriera musicale di Montgomery che lo porter\u00e0 in tourn\u00e9e con Lionel Hampton negli anni cinquanta e a incidere il suo primo disco con la Pacific Jazz all'et\u00e0 di 34 anni. Il suono della chitarra di Montgomery arriva alle orecchie di Cannonball Adderley che lo contatta e lo convince ad incidere per l'etichetta Riverside, una delle pi\u00f9 prestigiose dell'epoca per la musica jazz.\nNel 1960 viene eletto \"The Best Jazz Newcomer\" dalla prestigiosa rivista \"Down Beat\" e \"Billboard\" (la bibbia musicale di quei tempi) lo nomina \"The Most Promising Jazz Instrumentalist\" dell'anno.\nNel 1961, pur continuando a incidere con la propria formazione, \u00e8 chiamato a far parte del gruppo di John Coltrane, con il quale si esibisce al Monterey Jazz Festival.\nNel 1965 forma un quartetto con Wynton Kelly al piano, incidendo uno storico album dal vivo: \"Smokin' at the Half-Note\".\nLa sua popolarit\u00e0 dilaga in tutti gli Stati Uniti, le sue interpretazioni di brani come \"Round Midnight\", \"Fly me to the moon\", \"West Coast Blues\" diventano ben presto paradigmi musicali e gioielli jazzistici di grande spessore. Il suo modo di suonare a ottave diventa una caratteristica che verr\u00e0 subito imitata da tutti i chitarristi jazz.\nNell'ultimo periodo la sua produzione si avvicina a un genere pi\u00f9 commerciale, spinto probabilmente dalla politica delle case discografiche per cui incide (Verve e A&amp;M). Tra gli altri registra con la Verve alcuni brani con l'organista Jimmy Smith: il disco si chiama \"Jimmy and Wes: the dynamic duo\" e comprende il blues di Ellington Night Train, insieme anche ad altri brani propri del duo. I jazzofili pi\u00f9 intransigenti storcono il naso, ma la sua musica resta di altissimo livello (come nell'album \"California Dreaming\" del 1968) e raggiunge un grande numero di ascoltatori (incide anche una versione di \"Senza fine, brano di Gino Paoli\").\nNel 1968, all'et\u00e0 di 45 anni, durante la registrazione del suo 23\u00ba album, Wes Montgomery muore per un attacco cardiaco lasciando la moglie e 7 figli. L'attore e cantante Anthony Montgomery \u00e8 suo nipote. Influenz\u00f2 molti chitarristi, come George Benson, Larry Carlton, Pat Martino, Giulio Camarca, Eddie Palermo,\nFabio Zeppetella, Claudio Quartarone, Gigi Cifarelli, Lee Ritenour, Pat Metheny, Ronny Jordan, e il suo stile viene tuttora insegnato nelle pi\u00f9 importanti scuole di jazz internazionali.\nStile.\nLo stile chitarristico di Wes Montgomery ha influenzato la stragrande maggioranza dei chitarristi che dagli anni '60 in poi si sono cimentati nell'improvvisazione jazz. Il suo suono caldo ed ovattato \u00e8 divenuto un marchio di fabbrica che lo ha contraddistinto da ogni altro chitarrista del '900. I suoi assoli, per quanto si rifacciano a quella tradizione be bop che proprio negli anni dei suoi primi album incalzava in America e nel mondo, conservano una forte dose di originalit\u00e0 ed un alto grado di musicalit\u00e0, dalle quali traspare una chiara e sempre presente matrice blues. Famoso per la sua particolare tecnica di \"pizzicare\" le corde con il pollice ottenendo cos\u00ec un suono caldo e particolarmente morbido a cui faceva da contraltare una elevatissima tecnica nell'esecuzione dei soli, spesso eseguiti anche ad una notevole velocit\u00e0, mantenendo sempre e comunque altissimo il livello espressivo. I suoi soli si mostrano altamente dinamici e precisi nell'esecuzione, e sono spesso alternati a delle altrettanto interessanti parti di accompagnamento. Nota anche la sua tecnica esecutiva \"a ottave\" che si traduce nel suonare la nota fondamentale pizzicando simultaneamente l'ottava pi\u00f9 alta, utilizzata tanto nei soli che nei temi principali dei pezzi eseguiti. Tale tecnica \u00e8 stata ripresa e largamente utilizzata da numerosi tra i pi\u00f9 grandi maestri del jazz contemporaneo, uno su tutti George Benson.\nDiscografia.\nThe Mastersounds (Wes Montgomery, Monk Montgomery, Buddy Montgomery, Richie Crabtree e Benny Barth)\nThe Montgomery Brothers (Wes Montgomery, Monk Montgomery e Buddy Montgomery)\nSolista (Wes Montgomery)"}
{"id": "96759", "revid": "838137", "url": "https://it.wikipedia.org/wiki?curid=96759", "title": "Guida elettrica", "text": "La guida elettrica \u00e8 un sistema servoassistito che quale deve assolvere, nel suo complesso, alle seguenti funzioni principali:\nA questi quattro aspetti funzionali principali, vanno poi aggiunti tutti i requisiti miranti a soddisfare le esigenze di sicurezza, comfort e affidabilit\u00e0, decise dall'azienda produttrice in ottemperanza a direttive di legge e ai desideri del cliente."}
{"id": "96761", "revid": "1590", "url": "https://it.wikipedia.org/wiki?curid=96761", "title": "Keith Jarret", "text": ""}
{"id": "96762", "revid": "120765199", "url": "https://it.wikipedia.org/wiki?curid=96762", "title": "Olio di semi di mais", "text": "L'olio di semi di mais \u00e8 un olio estratto dai germi dei semi di \"Zea mays\", una graminacea originaria del Nordamerica, coltivata anche in Italia. Ha una composizione simile all'olio di girasole, molto ricco di acido linoleico e vitamina E. L'olio raffinato \u00e8 considerato uno dei pi\u00f9 pregiati per la sua stabilit\u00e0 all'ossidazione, nonostante l'alto grado di insaturazione. \u00c8 impiegato come olio da tavola, da cucina e anche nella fabbricazione delle margarine, previa parziale idrogenazione.\nProduzione.\nLa resa della estrazione di olio dalla granella di mais \u00e8 particolarmente bassa (2-5%) ed \u00e8 economicamente sostenibile solo considerando l'olio una sottoproduzione della farina e degli amidi. Il ciclo produttivo dell'olio di mais richiede la separazione in appositi mulini o centrifughe dei germi che possono contenere dal 20 al 40% di oli dalla granella. L'estrazione dell'olio avviene a pressione e/o con solvente.\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. \nL'olio di mais \u00e8 composto prevalentemente da trigliceridi con la seguente distribuzione tipica di acidi grassi, come indicato nel Codex Alimentarius.\nL'alta concentrazione di acidi grassi polinsaturi e monoinsaturi lo renderebbe particolarmente suscettibile all'ossidazione se non fosse molto alta la concentrazione di tocoferoli e tocotrienoli, tra pi\u00f9 alte rilevabili in oli vegetali."}
{"id": "96766", "revid": "118854554", "url": "https://it.wikipedia.org/wiki?curid=96766", "title": "Pancrazio di Taormina", "text": "Agiografia.\nRacconta il gesuita don Ottavio Gaetani, nella sua storia dei santi che Pancrazio era appena adolescente quando il padre, attratto dalla fama dei miracoli di Ges\u00f9 e infiammato dal desiderio di vederlo, si rec\u00f2 a Gerusalemme, portando con s\u00e9 il figlio. Ebbe quindi Pancrazio la straordinaria occasione di vedere con i suoi occhi il Cristo. Ritornato ad Antiochia, ebbe poi modo, \u00ab\"post Christi in caelum Ascensum\"\u00bb, dopo l'ascensione di Ges\u00f9 al cielo (come si legge in \"Vitae Sanctorum Siculorum\"), di sentire predicare Pietro apostolo. E da questi venne battezzato, avviato al sacerdozio e quindi consacrato vescovo.\nNell'anno 40, nel tempo in cui era imperatore Caligola, Pancrazio fu primo vescovo della Diocesi di Nard\u00f2-Gallipoli, che lasci\u00f2 quando venne mandato da Pietro in Sicilia come vescovo di Taormina. In tale citt\u00e0 egli riusc\u00ec a convertire tanti pagani, tra cui lo stesso prefetto. Si mobilitarono allora i suoi nemici contro di lui per sopprimerlo. \u00abPromotore dell'assassinio fu Artagato, adoratore degli dei\u00bb, scrive il Gaetani. Egli, con un gruppo di amici, tese a Pancrazio l'agguato in casa sua, dove, invitatolo per un banchetto, tent\u00f2 di costringerlo a baciare un idolo di legno, idolo che il santo vescovo con un segno di croce ridusse in pezzi. E ci\u00f2 gli cost\u00f2 la vita, perch\u00e9 venne immediatamente aggredito con i bastoni, con i pugni, con i morsi, con le pietre e con le spade. Il suo cadavere venne quindi occultato in un profondo pozzo; ma, scoperto poi dai suoi discepoli, ricevette degna sepoltura.\nIl Gaetani scrive, quindi, che il suo corpo fu trovato tramite un segno di luce divina dai discepoli, i quali lo seppellirono con sommo dolore: \u00ab\"Divinae lucis indicio repertum deinde corpus discipuli maximo cum luctu sepelivere\"\u00bb. E, quanto all'et\u00e0 di Pancrazio, dice: \u00ab\"Vixit egregius Pastor ad summam senectutem, et Traiani principatus initia attigit\"\u00bb, cio\u00e8 arriv\u00f2 a tarda vecchiaia e giunse agli inizi del regno di Traiano. Essendo questi salito sul trono di Roma nell'anno 98 d.C., l'et\u00e0 di Pancrazio al tempo del martirio doveva oscillare intorno ai novant'anni.\nIl culto in Sicilia.\nQuando la Sicilia pass\u00f2 sotto il controllo dei Bizantini si intensific\u00f2 nell'isola il culto dei santi di origine orientale (cos\u00ec come in Sardegna ove il santo \u00e8 egualmente venerato), fra cui quello di \"san Pancrazio\", patrono di Canicatt\u00ec. \nOra, il fatto che Canicatt\u00ec abbia la propria Matrice, fin da quando essa sorgeva nei pressi del Castello, dedicata a San Pancrazio, un santo di origine orientale, la cui festa anticamente si celebrava nella data della liturgia greca, unitamente al fatto che abbia una chiesa consacrata a San Nicola, . Il culto di San Pancrazio a Canicatt\u00ec \u00e8 pi\u00f9 antico di quanto affermi la tradizione, secondo la quale sarebbero stati i taorminesi a introdurlo, quando, nella seconda met\u00e0 del XV secolo, invogliati dalla licentia populandi di Andrea De Crescenzio, immigrarono numerosi, diffondendo la devozione verso il loro Santo Patrono, che era stato primo vescovo della loro citt\u00e0.\nCanicatt\u00ec fu molto sollecita a dedicare la sua chiesa parrocchiale a San Pancrazio e a celebrarne solennemente la festa: e ci\u00f2 avvenne in epoca bizantina, poich\u00e9 la festa patronale si celebrava anticamente a Canicatt\u00ec a luglio, secondo la liturgia orientale, e non il 3 aprile, come invece stabilisce il Martirologio romano. Scrive in proposito il Gaetani: \u00ab\"De Divo Pancratio latina Martyrologia tum vetus, tum recentius meminere die 3 Aprilis, Baronius, alijque passim scriptores agiographi. Graeci vero nono Iulij festum ipsius celebrant\"\u00bb (San Pancrazio i Martirologi latini sia di vecchia data che di pi\u00f9 recente lo commemorano il 3 aprile, come si legge in Baronio e qua e l\u00e0 in altri scrittori agiografi. Invece i Greci ne celebrano la festa il 9 luglio). I Greci, pertanto, ne celebrano la festa il 9 luglio, perch\u00e9 fanno coincidere tale giorno con la data del martirio: \u00ab\"Menaea, ac Menologia ad 7 idus Iulias Pancratium aiunt a montanis interfectum\"\u00bb.\nIl nuovo Martirologio romano voluto da Papa Giovanni Paolo II, ha per\u00f2 tenuto conto della tradizione orientale ritornando a commemorare il santo all'8 luglio: \u00abA Taormina, in Sicilia, ricordo di S. Pancrazio, vescovo e martire, che per primo ha governato questa Chiesa\u00bb."}
{"id": "96771", "revid": "1543377", "url": "https://it.wikipedia.org/wiki?curid=96771", "title": "Discontinuit\u00e0 di Mohorovi\u010di\u0107", "text": "La discontinuit\u00e0 di Mohorovi\u010di\u0107 (o Moho) \u00e8 la zona interna alla Terra che separa la crosta terrestre dal sottostante mantello terrestre.\nInterpretazione.\nNel 1909, il geofisico croato Andrija Mohorovi\u010di\u0107 (1857 - 1936), analizzando il terremoto di Pokuplje (valle di Kupa) dell'8 ottobre di quell'anno, individu\u00f2 particolari arrivi di onde sismiche che potevano essere spiegati solo con un brusco aumento di densit\u00e0 a una profondit\u00e0 di una quarantina di chilometri.\nMohorovi\u010di\u0107 riport\u00f2 in grafici spazio-tempo (distanza della stazione di misura-tempo di arrivo delle onde), come quello della figura 1, i tempi di arrivo delle onde sismiche del terremoto registrate da diverse stazioni sismiche. Maggiore \u00e8 la distanza di una stazione di misura dall'epicentro, maggiore \u00e8 il tempo impiegato dalle onde sismiche a raggiungerla. Ci si dovrebbe aspettare quindi che in un grafico spazio-tempo sia una linea retta a collegare i tempi di arrivo con le distanze. Maggiore la pendenza della retta, maggiore la velocit\u00e0 delle onde. I grafici che costru\u00ec Mohorovi\u010di\u0107 erano invece delle spezzate (fig. 1, in alto). \nSe un'onda sismica incontra una superficie di discontinuit\u00e0, che la separa da un mezzo con diverse caratteristiche elastiche, viene in parte riflessa ed in parte rifratta. Le onde riflesse tornano in superficie con lo stesso angolo con cui hanno inciso sulla discontinuit\u00e0 e vengono registrate dai sismografi. Le onde rifratte proseguono in profondit\u00e0, deviando dalla verticale con un angolo maggiore di quello di incidenza (perch\u00e9 passano in un mezzo pi\u00f9 veloce) in accordo con la legge di Snell. Esiste un angolo di incidenza critico tale che il raggio rifratto \u00e8 parallelo alla discontinuit\u00e0; quest'ultima comincer\u00e0 cos\u00ec ad emettere raggi verso l'alto, con lo stesso angolo di quello incidente (fig. 1, in basso).\nIn zone relativamente vicine all'epicentro, le prime ad arrivare ai sismografi sono le onde dirette, che viaggiano quasi orizzontalmente fino alla stazione sismica. Poi arrivano le onde riflesse dalle superfici di discontinuit\u00e0, che viaggiano sempre nel mezzo pi\u00f9 superficiale a velocit\u00e0 mediamente costante. Le onde critiche che viaggiano invece lungo la superficie di discontinuit\u00e0 vanno ad una velocit\u00e0 maggiore, in funzione delle caratteristiche elastiche del mezzo sottostante. Esister\u00e0 una distanza tale alla quale cominceranno ad arrivare insieme alle onde dirette e poi prima di esse. Questo permette di calcolare la profondit\u00e0 della discontinuit\u00e0 spiegando la spezzata del grafico spazio-tempo della figura 1.\nMohorovi\u010di\u0107 calcol\u00f2 la profondit\u00e0 della discontinuit\u00e0 a circa 50 chilometri; essa prese il nome di \u201csuperficie di Mohorovi\u010di\u0107\u201d, in breve \u201cMoho\u201d. Il brusco cambiamento delle caratteristiche elastiche venne spiegato con una variazione di composizione alla base della crosta, dove comincia quello che viene definito come mantello terrestre (che ricopre il nucleo terrestre). Da dati di superficie e di pozzo sappiamo che la composizione media della crosta continentale \u00e8 vicina a quella delle rocce granitiche-granodioritiche (ricche in quarzo e silicati di sodio e calcio); la crosta oceanica \u00e8 pi\u00f9 povera in quarzo e ha una composizione media vicina a quella dei basalti (ricchi in silicati di ferro e magnesio). Per quel che riguarda il mantello, rocce provenienti da condotti vulcanici profondi suggeriscono una composizione peridotitica (silicati di ferro e magnesio a basso tenore di silice). La profondit\u00e0 della Moho \u00e8 in media a circa 30-50 chilometri di profondit\u00e0; pu\u00f2 scendere a meno di 10\u00a0km al di sotto degli oceani, ma raggiunge la profondit\u00e0 di 70 chilometri sotto le catene montuose.\nLa Moho \u00e8 quindi considerata una discontinuit\u00e0 primaria, in corrispondenza della quale si verifica un brusco aumento della velocit\u00e0 delle onde sismiche, in particolare di quelle longitudinali (onde P) che passano da 6,5-6,8 a 7,8-8,4\u00a0km/s.\nPerforazioni sperimentali.\nSono state condotte recentemente delle campagne di perforazioni, miranti ad arrivare fino alla discontinuit\u00e0 di Mohorovi\u010di\u0107. Nel 1994 perforazioni, organizzate da scienziati russi nella penisola di Kola, hanno permesso di raggiungere la profondit\u00e0 di 12.262 m, che \u00e8 tuttora la massima profondit\u00e0 raggiunta nel sottosuolo da un pozzo in perforazione.\nL\"'Integrated Ocean Drilling Program\" (IODP) si occupa invece di perforazioni sottomarine e nel 2005 \u00e8 riuscito ad arrivare fino a 1416 m sotto la piana abissale oceanica."}
{"id": "96784", "revid": "33689", "url": "https://it.wikipedia.org/wiki?curid=96784", "title": "Porting", "text": "Il porting (termine inglese), in informatica, \u00e8 un processo di trasposizione, a volte anche con modifiche, di un componente software, volto a consentirne l'uso in una piattaforma diversa da quella originale. Si effettua un porting quando il software viene in qualche modo adattato, non quando il codice sorgente viene completamente riscritto in un altro linguaggio di programmazione.\nLa portabilit\u00e0 \u00e8 la caratteristica di un software (detto quindi portabile) di poter essere facilmente sottoposto a porting, con un impegno decisamente inferiore rispetto a quello che costerebbe ricreare da zero le stesse funzionalit\u00e0 nelle nuove piattaforme. A volte con portabilit\u00e0 si indica in maniera pi\u00f9 generale possibile l'indipendenza in fase di esecuzione dalla piattaforma utilizzata.\nDue attivit\u00e0 collegate con il porting, ma distinte da esso, sono l'emulazione e la compilazione incrociata o cross-compilazione.\nDescrizione.\nIl \"porting\" pu\u00f2 essere un'attivit\u00e0 complessa e costosa; ci\u00f2 dipende dalla \"distanza\" tecnologica fra l'ambiente di origine e l'ambiente di destinazione, dal tipo di componente software da \"portare\" e dagli strumenti con cui esso \u00e8 stato costruito.\nUn componente software si dice \"portabile\" se \u00e8 possibile eseguirne il porting (specialmente se semplice e poco costoso in termini di risorse di lavoro); in questo senso, la portabilit\u00e0 si pu\u00f2 considerare un caso particolare di riusabilit\u00e0 del software. Il caso limite \u00e8 quello in cui un componente software pu\u00f2 essere riutilizzato su diverse piattaforme senza che questo comporti \"alcuna modifica\", ed oggi si tende a usare il termine \"portabilit\u00e0\" proprio in quest'ultima accezione, che in ambito hardware o sistemistico \u00e8 detta anche interoperabilit\u00e0.\nNello scenario odierno, in cui calcolatori di ogni tipo sono in grado di comunicare e scambiarsi dati e programmi attraverso Internet, la \"portabilit\u00e0\" rappresenta un fattore spesso decisivo nella scelta di tecnologie, metodologie e strumenti per la produzione del software. Allo stesso tempo, l'emergere di standard come quelli promulgati da ISO e ANSI (p.es. riguardo a formati di archiviazione dati o linguaggi di programmazione), e la conseguente convergenza di tecnologie e sistemi informatici rispetto ad almeno alcuni aspetti del loro funzionamento, gioca evidentemente a favore della portabilit\u00e0 del software in generale.\nEsiste un gran numero di strumenti che aiutano il porting, come GCC, che permette di compilare diversi linguaggi sotto diverse architetture, e autoconf, che prima della compilazione, automatizza la ricerca di quelle piccole differenze che potrebbero impedire di compilare il sorgente e adatta di conseguenza il programma.\nCause.\nL'operazione di \"porting\", cio\u00e8 la creazione (scrittura) di un port, pu\u00f2 essere richiesta a causa delle differenze tra le CPU, dalle diverse interfacce (Application programming interface API) dei sistemi operativi, dalla diversit\u00e0 dell'hardware o per delle sottili incompatibilit\u00e0 dell'implementazione del linguaggio di programmazione sull'ambiente target (quello su cui deve essere compilato il programma). Oltre alle pi\u00f9 blasonate cause il porting pu\u00f2 essere richiesto quando il programmatore ritiene che il codice di origine non sia stato scelto con attenzione, e di conseguenza non sia adatto allo scopo prefisso.\nEsempio.\nBench\u00e9 vi siano numerose sfumature nel significato che si attribuisce al termine \"portabilit\u00e0\" in diversi contesti, vale la pena enfatizzarne almeno due: la \"portabilit\u00e0 dei dati\" e la \"portabilit\u00e0 dei programmi\".\nPortabilit\u00e0 dei dati.\nDipende dal formato in cui i dati sono archiviati su file. Per esempio, un file di testo memorizzato come sequenza di codici ASCII si considera generalmente portabile, in quanto questo tipo di codifica \u00e8 oggi (quasi) universalmente adottata dai costruttori di calcolatori.\nPortabilit\u00e0 dei programmi.\nLa portabilit\u00e0 dei programmi dipende essenzialmente dal linguaggio di programmazione usato. Alcuni linguaggi non si possono considerare \"portabili\" (ovvero non consentono la scrittura di programmi portabili) per il semplice motivo che per alcuni ambienti non esiste un interprete o compilatore del linguaggio; oppure perch\u00e9 i compilatori o interpreti disponibili in diversi ambienti presentano alcune differenze pi\u00f9 o meno sottili relativamente alla sintassi che accettano o alla semantica che attribuiscono ad alcuni costrutti; cosicch\u00e9, un programma che funziona correttamente su una macchina potrebbe esibire dei malfunzionamenti pi\u00f9 o meno gravi, o addirittura non compilare, su un'altra.\nQuest'ultimo problema pu\u00f2 essere risolto pubblicando uno standard del linguaggio, ovvero una sua descrizione il pi\u00f9 possibile precisa e non ambigua, eventualmente gestita da un ente \"autorevole\" che abbia il compito di certificare l'aderenza di compilatori e interpreti a tale descrizione. Un esempio celebre in questo senso \u00e8 data dal linguaggio C, di cui hanno fornito uno standard prima ANSI e poi ISO. Di conseguenza, i programmi C sono portabili nel senso che possono essere compilati in un qualsiasi ambiente (grazie all'API comune), ottenendo programmi in linguaggio macchina ovviamente diversi ma che esibiscono un comportamento semanticamente equivalente.\nSi osservi che nonostante il C e il C++ siano linguaggi portabili, la diversit\u00e0 dei compilatori dei due linguaggi di programmazione pone una serie di problemi alla portabilit\u00e0. Il solo fatto di avere un programma in C oppure in C++ non garantisce la portabilit\u00e0 del medesimo e quindi spesso bisogna fare uno sforzo aggiuntivo per superare le differenze tra i due sistemi e tra i compilatori.\nUna forma pi\u00f9 radicale di portabilit\u00e0 viene fornita dai linguaggi interpretati, ovviamente sotto la condizione che esistano interpreti per i diversi ambienti di interesse, e che questi interpreti esibiscano un comportamento equivalente (p.es. conforme a uno standard). In questo caso, il \"porting\" di un programma non richiede neppure ricompilazione. \u00c8 per esempio il caso di Java; il software Java pu\u00f2 essere eseguito in qualunque ambiente in cui sia installata la cosiddetta macchina virtuale Java (pi\u00f9 precisamente il JRE, \"Java Runtime Environment\", scaricabile gratuitamente dal sito internet della Oracle). Altro aspetto della portabilit\u00e0 Java \u00e8 quello che rende possibile l'inserimento di piccoli programmi Java (applet) all'interno di pagine Web destinate a essere visualizzate da diversi browser in esecuzione su macchine completamente diverse."}
{"id": "96785", "revid": "116360851", "url": "https://it.wikipedia.org/wiki?curid=96785", "title": "Andatura (vela)", "text": "Si definiscono andature i diversi modi di avanzare che un'imbarcazione a vela assume rispetto alla direzione del vento.\nLa propulsione nelle barche a vela \u00e8 prodotta, in modo analogo alla portanza di un'ala, dalla differenza di pressione generata dal vento sulle due \"facce\" della vela. La diversa direzione del vento rispetto all'asse longitudinale dell'imbarcazione costringe i conduttori della barca a modificare la regolazione delle vele per meglio sfruttare la spinta del vento sulle vele.\nPer indicare la direzione del vento rispetto all'asse longitudinale della barca si \u00e8 sviluppato un sistema convenzionale che divide l'angolo tra prua e poppa dell'imbarcazione (corrispondente a 180\u00b0) in 16 \"quarte\" ciascuna corrispondente quindi a 11\u00b0 15'. La direzione del vento viene indicata convenzionalmente in \"quarte\", che forniscono un'indicazione immediatamente comprensibile al conduttore della barca e ai marinai delle regolazioni da effettuare sulle vele.\nAndature contro il vento.\n1. \"bolina\" per vento che proviene tra le sei e le quattro quarte da prua.\nSi pu\u00f2 inoltre distinguere tra: \nI limiti dell'andatura di bolina sono dipendenti dal tipo di imbarcazione. Le imbarcazioni a vele quadre, meno adatte a risalire il vento si trovano in andatura di bolina con vento a sei quarte da prua, mentre le imbarcazioni a vele auriche o a vele Marconi si trovano in andatura di bolina con vento a quattro quarte da prua.\nAndatura al traverso.\n2. \"al traverso\" detto anche \"a mezza nave\" per il vento perpendicolare all'asse longitudinale dell'imbarcazione. (90 gradi al vento reale).\nAndature portanti.\n3. \"lasco\" (o \"di vento largo\", pi\u00f9 arcaico), quando il vento soffia di lato all'imbarcazione, con un angolo rispetto ad essa che pu\u00f2 variare dal \"gran largo\", quattro quarte da poppa, al \"largo\", sei quarte da poppa,(100 - 130 gradi al vento reale) fino al vento \"a mezza nave\" o \"traverso\" allorch\u00e9 il vento spira perpendicolarmente all'asse longitudinale dell'imbarcazione. \n4. e 5. \"gran lasco\" (o \"di buon braccio\") o \"al giardinetto\", per il vento che proviene una quarta fino a due quarte dalla poppa. (140 - 170 gradi al vento reale)\n6. \"in poppa\" detto anche \"in fil di ruota\", per il vento parallelo al piano longitudinale dell'imbarcazione, proveniente cio\u00e8 dai quadranti poppieri. In questa andatura l'imbarcazione procede nella stessa direzione del vento (o quasi). Quest'andatura \u00e8 estremamente pericolosa in quanto un rapido cambio della direzione del vento pu\u00f2 far strambare senza preavviso.\nGeneriche.\nLe andature sono anche sommariamente divise in:\nQuesta classificazione \u00e8 di norma utilizzata dal momento che le condizioni di navigazione, il tipo di vele e il comportamento dell'imbarcazione rispetto al vento e al moto ondoso variano in maniera determinante nelle due condizioni."}
{"id": "96799", "revid": "6923", "url": "https://it.wikipedia.org/wiki?curid=96799", "title": "Luther Blissett (pseudonimo)", "text": "Luther Blissett \u00e8 uno pseudonimo collettivo utilizzato da un numero imprecisato di performer, artisti, riviste underground, operatori del virtuale e collettivi di squatter negli anni novanta.\nStoria.\nLo pseudonimo apparve per la prima volta in Italia, a Bologna, nel 1994 quando alcuni attivisti culturali iniziarono a usarlo per denunciare la superficialit\u00e0 e la malafede del sistema mass-mediatico. \u00c8 divenuto celebre con il romanzo \"Q\" pubblicato nel 1999. Con azioni, sabotaggi, performance, manifestazioni, pubblicazioni, video, trasmissioni radiofoniche di e su Luther Blissett, il nome collettivo si diffuse in fretta in altre citt\u00e0 europee come Roma e poi Londra, fino anche in Germania, Spagna e Slovenia. Sporadiche apparizioni di Luther Blissett si sono avute anche in Canada, Stati Uniti e Brasile.\nLo pseudonimo \u00e8 stato ricavato da quello del centravanti inglese di origine giamaicana Luther Loide Blissett, ingaggiato dal Milan alla met\u00e0 degli anni ottanta. Allo scopo di renderlo un'icona pop venne anche costruito e diffuso un volto fittizio, a opera di Andrea Alberti e Edi Bianco, nel 1994. Nel 2000, dalla sezione bolognese del Luther Blissett Project, alcuni autori letterari formarono il collettivo Wu Ming.\nLuther Blissett Project in Italia.\nIn Italia, tra le numerose azioni firmate da Luther Blissett si elencano:\nLeggende su Luther Blissett.\nSecondo l'artista grafico ed editore Piermario Ciani (1951-2006, tra i primi a parlare di Blissett in Italia), \u00e8 stato \"architettato tra Bologna e Rovigo, con la complicit\u00e0 di un vecchio artista postale in disuso\" - Alberto Rizzi, che compare come personaggio in \"Q\" (Adalberto Rizzi detto \"Frate Pioppo\") - e in tutti i successivi romanzi di Wu Ming, ma partorito in Friuli nel dicembre del 1994.\nAlcuni intellettuali hanno ravvisato in Luther Blissett delle coincidenze con il pensiero di Umberto Eco. Il settimanale tedesco \"Der Spiegel\", nel numero del 26 maggio 1997, trattando del dinamismo di Blissett in Germania, indicava apertamente Umberto Eco tra i precursori del progetto.\nNello stesso anno, veniva pubblicato sul web un pamphlet anonimo firmato \"KMA\", intitolato \"Il nome multiplo di Umberto Eco\", pubblicazione anti-Blissett \nDopo l'uscita del romanzo \"Q\" firmato da Luther Blissett, si riaccese l'interesse della stampa; alcuni giornalisti contattarono Eco domandandogli se fosse lui l'oramai famoso Luther Blissett e per avere chiarimenti riguardo alle problematiche sollevate dal volume, ma lo scrittore italiano sment\u00ec di essere tra coloro che hanno utilizzato il nome multiplo, circostanza smentita e ridicolizzata anche dagli autori del romanzo e dall'intero Luther Blissett Project.\nMusica.\nMusica scritta da/per Luther Blissett:\nControversie.\nNel 1997 la Casa Editrice Castelvecchi pubblic\u00f2 a nome del collettivo Luther Blissett il libro \"Lasciate che i bimbi. Pedofilia: un pretesto per la caccia alle streghe\". Il libro fece scandalo per il modo in cui venne trattato il tema della pedofilia, tanto da essere accusato di pedofilia, censurato sulla rete civica romana e messo all'indice dall'associazione \"Telefono Arcobaleno\" di Fortunato Di Noto, un sacerdote da anni in lotta contro la pedofilia.\nAll'interno del libro venne affrontata la vicenda giudiziaria di Marco Dimitri e dei Bambini di Satana, risoltasi in un'assoluzione generale dopo anni di indagini e di processi. Il pubblico ministero di quell'inchiesta - Lucia Musti - venne pesantemente attaccata dal collettivo, tanto da intentare una causa civile per danni contro la casa editrice e i due internet provider che avevano diffuso in rete il libro. Al processo la Castelvecchi present\u00f2 un documento dal quale risultava che a nome del collettivo Luther Blissett il contratto per la pubblicazione era stato firmato da Roberto Bui (in seguito Wu Ming 1). Di conseguenza, anche quest'ultimo venne citato in giudizio.\nIl 14 giugno 2001 il Tribunale Civile di Bologna condann\u00f2 per diffamazione la Castelvecchi e i due internet provider, ingiungendo loro di rifondere alla Musti la somma di ottanta milioni di lire, trenta dei quali in carico alla casa editrice. Bui venne condannato in concorso con la Castelvecchi a rifondere il 50% della somma ad essa attribuita."}
{"id": "96800", "revid": "47767", "url": "https://it.wikipedia.org/wiki?curid=96800", "title": "Mercuria", "text": ""}
{"id": "96802", "revid": "2175", "url": "https://it.wikipedia.org/wiki?curid=96802", "title": "Enantiomeria", "text": ""}
{"id": "96803", "revid": "599013", "url": "https://it.wikipedia.org/wiki?curid=96803", "title": "Rally point system", "text": "Il rally point system \u00e8 una regola pallavolistica, atta a garantire l'assegnazione del punteggio ad ogni servizio.\nEffetti della regola e conseguenze sul gioco.\nTale criterio prevede che ad ogni servizio \u2014 indipendentemente dalla squadra in battuta \u2014 venga assegnato il punto; in precedenza nei primi quattro set l'errore al servizio comportava solamente il \"cambio\", ovvero l'assegnazione della palla alla squadra avversaria. L'introduzione della regola \u2014 seppur non esente da polemiche \u2014 ha contribuito a semplificare la comprensione del gioco presso il pubblico, riducendo inoltre la durata degli incontri: il tempo effettivo si attesta cos\u00ec attorno ai 100', rispondendo tuttavia ad esigenze televisive pi\u00f9 che agonistiche.\nL'incontro rimase comunque impostato al meglio dei 5 set, bench\u00e9 il numero di punti necessario ad aggiudicarsi un set fosse, nel contempo, innalzato da 15 a 25.\nStoria.\nLa FIVB introdusse il rally point system nel 1998, aggiungendolo poi al regolamento dal 2000. \nIl criterio era, in realt\u00e0, presente anche prima dell'introduzione sebbene con una normativa differente: veniva infatti applicato solamente durante l'eventuale ultima frazione."}
{"id": "96805", "revid": "1543377", "url": "https://it.wikipedia.org/wiki?curid=96805", "title": "Guglielmo Tell", "text": "Guglielmo Tell fu un leggendario eroe svizzero che sarebbe vissuto tra la fine del XIII e il XIV secolo e la cui reale esistenza storica \u00e8 ancora oggetto di disputa.\nGuglielmo Tell \u00e8 l'eroe nazionale della Svizzera, creato dalla fantasia popolare.\nStoria.\nSecondo la leggenda, Guglielmo Tell nacque e visse a B\u00fcrglen nel Canton Uri, a ridosso del massiccio del San Gottardo. Tell, padre di famiglia, cacciatore abile nell'uso della balestra, il 18 novembre 1307 si rec\u00f2 nel capoluogo regionale, Altdorf. Mentre passava sulla pubblica piazza, ignor\u00f2 il cappello imperiale fatto fissare in cima ad un'asta, alcuni mesi prima, dal balivo Albrecht Gessler, l'amministratore locale degli Asburgo. Il cappello, simbolo dell'autorit\u00e0 imperiale, doveva assolutamente essere riverito da chiunque passasse. Chi non s'inchinava rischiava la confisca dei beni o addirittura la morte. Siccome Tell non aveva riverito il cappello, si ritrov\u00f2 nei guai. Il giorno dopo venne citato in piazza; davanti a tutti dovette giustificare il suo agire.\nIn cambio della vita, il balivo Gessler gli impose la terribile prova della mela che, posta sulla testa del figlioletto Gualtierino, avrebbe dovuto essere centrata dalla freccia della sua balestra. La prova riusc\u00ec a Tell ma, nel caso qualcosa fosse andato storto, Guglielmo aveva nascosto una seconda freccia sotto la giacca, pronta per il tiranno. Questo cost\u00f2 a Tell la libert\u00e0: egli venne arrestato e portato in barca verso la prigione di K\u00fcssnacht. Improvvisamente sul Lago dei Quattro Cantoni si scaten\u00f2 una tempesta e i suoi carcerieri liberarono Tell, abile timoniere, per farsi aiutare. Arrivati vicino alla riva, a met\u00e0 strada tra Altdorf e Brunnen, Tell con un balzo salt\u00f2 dalla barca sulla riva e, con una possente spinta, rimand\u00f2 l'imbarcazione verso il largo. Il terzo giorno, presso K\u00fcssnacht, nascosto dietro ad un albero ai lati della \u00ab\"Via cava\"\u00bb che dal Gottardo conduce a Zurigo, Tell si vendic\u00f2 uccidendo Gessler.\nSecondo la tradizione, il 1\u00ba agosto 1308 avvenne cos\u00ec la liberazione della Svizzera originaria. Il popolo, venuto a conoscenza delle gesta di Tell, insorse assediando i castelli e cacciando per sempre i balivi dalle loro terre. Inoltre l'arciere avrebbe partecipato alla battaglia di Morgarten a fianco dei Confederati (Uri, Svitto e Untervaldo), conclusasi con la vittoria di questi ultimi contro gli Asburgo nel 1315. Guglielmo Tell visse nel rispetto e nell'ammirazione delle genti fino all'estate del 1354, quando, a causa di una tempesta, l'eroe elvetico sacrific\u00f2 la sua vita per aiutare un bambino trascinato dal torrente Sch\u00e4chen in piena.\nIl primo riferimento all'eroe leggendario appare in un manoscritto del 1470, il \"Libro bianco di Sarnen\", compilato dal dotto cavaliere provinciale Hans Schriber per raccogliere cronache e dati storici sulla Confederazione Elvetica. Un'altra fonte per le sue imprese \u00e8 la \"Canzone della fondazione della Confederazione\", composta da un poeta anonimo e pubblicata per la prima volta nel 1545, la quale racconta la nascita della Confederazione elvetica e cita l'impresa di Guglielmo Tell che, secondo questa fonte, sarebbe stato annegato nel lago di Lucerna dal malvagio Gessler. Ma l'opera pi\u00f9 completa che presenta la storia di Tell \u00e8 il \"Chronicon helveticum\" del 1550, opera dello storico Aegidius Tschudi. Lo storico precisa che Tell sarebbe morto annegato nel 1354, ma non perch\u00e9 uccise il balivo, bens\u00ec per salvare un bambino caduto nelle fredde acque del fiume Sch\u00e4chen. L'episodio \u00e8 anche raffigurato in un affresco del 1582 conservato nella cappella di B\u00fcrglen, il villaggio del quale era originario Tell.\nAltre leggende simili.\nLa leggenda di Guglielmo Tell presenta analogie con altre vicende precedenti, narrate nelle cronache e nelle saghe dei paesi nordici.\nL\"\u00dei\u00f0rekssaga\" racconta le gesta di Egill, vissuto nel X secolo, abile arciere e fratello del fabbro Velent. Egill volle mettersi al servizio del re di Svezia Ni\u00f0ungr nella speranza di poter aiutare il fratello, prigioniero del sovrano. Ni\u00f0ungr, come prova, impone a Egill di colpire con una freccia una mela posta sul capo del figlio di tre anni. Egill prende non una, ma tre frecce, e colpisce la mela con la prima. Quando Ni\u00f0ungr chiede all'arciere perch\u00e9 abbia preso tre frecce invece di una, Egill risponde che, se avesse fallito il colpo, le altre due frecce sarebbero state destinate al sovrano. Ni\u00f0ungr apprezza la schiettezza dell'arciere e lo prende al proprio servizio.\nNel \"Gesta Danorum\" Saxo Grammaticus narra del jarl Palnatoke (detto \"Tokyo\"), capo-vichingo di Jomsborg, vissuto a fine del X secolo che si vantava troppo delle sue abilit\u00e0 di arciere. Re Aroldo I di Danimarca lo costrinse a colpire una mela posta sulla testa del figlio. Toko aveva deciso che, se avesse fallito il bersaglio, con una seconda freccia avrebbe ucciso il re, ma non riusc\u00ec nell'impresa e, forse per questo, fin\u00ec imprigionato dal sovrano. Scapp\u00f2 poi dalla prigione e uccise il tiranno in un agguato.\nRisale all'XI secolo la storia norvegese di Eindridi, costretto da re Olaf il Santo a prendere di mira e colpire una tavola di argilla posta sulla testa del figlio. Dello stesso periodo \u00e8 la novella del cacciatore Hemingr, norvegese, che accett\u00f2 di battersi con un altro re, Harald, in una serie di gare sportive. Lo sconfisse, il re s'infuri\u00f2 e lo costrinse, per avere salva la vita, a colpire una nocciola posta sulla testa del figlio. Hemingr centr\u00f2 il frutto e poi, per rivincita, uccise il sovrano.\nLa storia di Guglielmo Tell ha dei labili richiami anche con la nota leggenda dell'anglosassone Robin Hood, anch'egli abile arciere e anch'egli combattente per la libert\u00e0 del popolo contro un usurpatore.\nInfluenza culturale.\nLetteratura e teatro.\nImportanti personalit\u00e0 artistiche hanno contribuito a rendere famosa la figura di Guglielmo Tell. Tra di essi, primo in assoluto, lo scrittore e poeta tedesco Friedrich Schiller ne descrisse le eroiche gesta nel dramma omonimo (\"Wilhelm Tell\", 1804).\nDal dramma di Schiller, nel 1829 Gioachino Rossini compose il suo \"Guglielmo Tell\". Quest'opera \u00e8 stata molto importante per la Svizzera e gli Svizzeri; prova ne \u00e8 il fatto che il clacson dei vecchi autopostali richiamava le prime note del \"Guglielmo Tell\".\nUna singolare rilettura del mito di Guglielmo Tell \u00e8 quella fornita nel \"Guglielmo Tell per la scuola\" (\"Wilhelm Tell f\u00fcr die Schule\") nel 1971 da Max Frisch, breve saggio costruito su un interessante mix di filologia e ironia, nel quale si reimmagina la vicenda dell'eroe nazionale svizzero, ponendo per\u00f2 al centro del racconto il balivo degli Asburgo e la sua impossibilit\u00e0 di comprendere il mondo di montanari primitivi, ostinati e silenziosi in mezzo ai quali si trova a svolgere i suoi compiti.\nFamiglia e figli.\nGuglielmo Tell si spos\u00f2 con Edvige Furst (figlia di Walter Frust ( att. 1303\u201317 \u00a0) un leggendario patriota svizzero di Uri , che contribu\u00ec a stabilire la libert\u00e0 e l'indipendenza della Svizzera.) da cui ebbe:\n- Gualtierino "}
{"id": "96809", "revid": "599013", "url": "https://it.wikipedia.org/wiki?curid=96809", "title": "Sintesi sottrattiva", "text": ""}
{"id": "96811", "revid": "339392", "url": "https://it.wikipedia.org/wiki?curid=96811", "title": "Vagone", "text": ""}
{"id": "96813", "revid": "838137", "url": "https://it.wikipedia.org/wiki?curid=96813", "title": "271 a.C.", "text": ""}
{"id": "96816", "revid": "767487", "url": "https://it.wikipedia.org/wiki?curid=96816", "title": "Klystron", "text": "Il klystron \u00e8 un tubo a vuoto di tipo a \"elettroni liberi\" e a \"fascio lineare\".\nIl nome deriva dalla parola greca \u03ba\u03bb\u03cd\u03c2 (\"klys\"), che si riferisce all'infrangersi delle onde sulla spiaggia, associata al suffisso che indica la natura elettronica del dispositivo.\nIl klystron \u00e8 utilizzato come oscillatore e amplificatore di microonde e frequenze radio per generare il segnale di bassa potenza per i ricevitori radar a supereterodina e per generare portanti di alta potenza, sia per le telecomunicazioni sia per alimentare gli acceleratori lineari di particelle.\nRispetto al magnetron ha la caratteristica di mantenere la coerenza del segnale amplificato, cos\u00ec il segnale in uscita pu\u00f2 essere esattamente controllato in ampiezza, frequenza e fase.\nInventori del klystron sono i fratelli Russel e Sigurd Varian della Stanford University. Il loro prototipo fu completato nell'agosto del 1937 e la novit\u00e0, pubblicata nel 1939, ebbe notevole influenza sullo sviluppo del radar nel Regno Unito e negli Stati Uniti. I Varian fondarono una ditta per commercializzare la loro idea.\nVarianti.\nKlystron a due camere.\nIn questo tipo di klystron, un fascio di elettroni emessi dal catodo di un cannone elettronico \u00e8 iniettato in una cavit\u00e0 risonante. Il fascio elettronico \u00e8 mantenuto focalizzato da un campo magnetico parallelo e trasferito attraverso un tubo di passaggio (chiamato tubo di drift) ad una seconda cavit\u00e0 contenente l'anodo. Durante l'attraversamento del tubo di drift il fascio subisce una modulazione di velocit\u00e0 da parte del segnale entrante. All'ingresso della seconda cavit\u00e0, la modulazione di velocit\u00e0 si trasforma in una modulazione di densit\u00e0, si formano cio\u00e8 dei \"pacchetti\" di elettroni addensati. Questi pacchetti, entrando nella cavit\u00e0, inducono la formazione di onde stazionarie alla stessa frequenza del segnale di ingresso.\nIl segnale cos\u00ec prodotto, molto pi\u00f9 intenso di quello iniziale, viene prelevato da appositi accoppiatori.\nIl klystron a due camere pu\u00f2 essere facilmente convertito in oscillatore realizzando un circuito di retroazione dall'uscita all'ingresso.\nQuesta configurazione \u00e8 uno dei generatori di microonde con il minore rumore elettrico e per questo \u00e8 spesso usata nei radar per il puntamento di missili.\nIl klystron a due camere normalmente produce pi\u00f9 potenza rispetto al tipo reflex, tipicamente watt contro milliwatt. Inoltre, non essendoci riflettore, \u00e8 richiesta una sola alimentazione ad alta tensione, ma questa tensione deve essere regolata su un preciso valore perch\u00e9 il tubo oscilli. Questo dipende dal fatto che la formazione dell'onda di densit\u00e0 deve avvenire esattamente in prossimit\u00e0 dell'ingresso della seconda cavit\u00e0, e poich\u00e9 quest'ultima posizione \u00e8 fissa, occorre agire sul campo elettrico e quindi sulla velocit\u00e0 degli elettroni. Non \u00e8 perci\u00f2 possibile effettuare una modulazione di frequenza.\nKlystron reflex.\nNella variante reflex, il fascio elettronico \u00e8 contenuto in un'unica cavit\u00e0 metallica risonante. Gli elettroni sono inviati verso una estremit\u00e0 del tubo dal cannone elettronico e dopo avere attraversato la cavit\u00e0 risonante sono riflessi all'indietro da un elettrodo a potenziale negativo per riattraversare la cavit\u00e0, dove sono poi raccolti. La modulazione in velocit\u00e0 avviene durante il primo passaggio, mentre le onde di densit\u00e0 si formano nello spazio di drift compreso tra la cavit\u00e0 ed il riflettore.\nIl potenziale del riflettore deve essere opportunamente regolato per assicurare il massimo rimbalzo degli elettroni e quindi il massimo trasferimento di energia alle onde elettromagnetiche prodotte. Variando leggermente il potenziale si ha una riduzione della potenza in uscita, ma si ottiene anche una variazione della frequenza. Questo fenomeno \u00e8 sfruttato per regolare automaticamente la frequenza nei ricevitori e per la modulazione di frequenza nei trasmettitori. Il livello di modulazione in frequenza \u00e8 abbastanza basso da garantire una potenza di uscita pressoch\u00e9 costante. Se il potenziale del riflettore si discosta troppo dal valore ottimale, le oscillazioni cessano del tutto. Ci sono diverse regioni di potenziale in cui il tubo \u00e8 in grado di oscillare, chiamate \"modi\". L'intervallo di variazione della frequenza \u00e8 generalmente definito per la zona entro cui la potenza si mantiene al di sopra della met\u00e0 del valore massimo.\nIn molte applicazioni il klystron reflex \u00e8 stato sostituito da dispositivi a semiconduttore.\nKlystron multicavit\u00e0.\nNel klystron multicavit\u00e0, diverse cavit\u00e0 risonanti di forma toroidale circondano il tubo acceleratore.\nKlystron floating drift.\nQuesto klystron ha una singola camera cilindrica contenente al centro un tubo elettricamente isolato (\"floating\" significa in questo contesto \"sospeso, galleggiante\"). Dal punto di vista elettrico il sistema si comporta come il klystron a due cavit\u00e0. Gli elettroni vengono modulati in velocit\u00e0 attraversando il tubo di drift e fuoriescono organizzati in onde di densit\u00e0, trasferendo potenza alla cavit\u00e0 di oscillazione.\nIl vantaggio di questa configurazione rispetto al sistema a doppia camera \u00e8 di avere un solo elemento da sintonizzare sulla frequenza di lavoro. Il tubo di drift \u00e8 isolato dalle pareti della cavit\u00e0 ed il potenziale applicato \u00e8 indipendente dal resto del tubo. Questo permette di regolare in parte velocit\u00e0 degli elettroni e quindi la frequenza di oscillazione. L'entit\u00e0 della variazione \u00e8 limitata ed usata in genere per la modulazione di frequenza.\nApplicazioni.\nGli amplificatori a klystron sono utilizzati per generare onde radio in alta frequenza, VHF, UHF e EHF, ove sia necessaria elevata potenza, superiore a quella ottenibile con dispositivi a stato solido. Esempi applicativi sono il radar, satelliti per telecomunicazioni, diffusione televisiva e fisica (acceleratori e reattori sperimentali)."}
{"id": "96817", "revid": "1833487", "url": "https://it.wikipedia.org/wiki?curid=96817", "title": "Ab uno disces omnis", "text": "L'espressione latina [crimine] ab uno disces omnes (lett. \"da un solo [crimine] li conoscerai tutti\") \u00e8 l'amara constatazione di Enea nell'Eneide di Virgilio (\"Eneide\" 2, 65-66).\nIl secondo libro del poema si apre con il racconto dell'esule Enea sulla caduta della citt\u00e0 di Troia.\nEgli narra che i Troiani, dopo aver visto allontanarsi le navi greche, aprirono le porte della citt\u00e0 e trovarono sul lido un enorme cavallo di legno, dono dei Greci a Pallade Atena. Entusiasti, decisero di portarlo dentro le mura, senza ascoltare i prudenti pareri dei saggi che sconsigliavano una simile azione (\"Timeo Danaos et dona ferentes\" - lett. \"Temo i Greci anche se recano doni\" - dice l'inascoltato sacerdote di Apollo Laocoonte).\nA confermare i Troiani nella loro scelta, contribuirono poi anche le false parole di Sinone, un prigioniero di origine greca, che, fingendosi un perseguitato dai suoi stessi compagni, dichiar\u00f2 che se qualcuno avesse compiuto una qualsiasi azione sacrilega ai danni del cavallo avrebbe provocato la rovina di tutti i Greci.\nL'affermazione di Enea, ben consapevole di come le cose siano andate diversamente e di come l'astuzia dei nemici e l'inganno di Sinone abbiano portato alla rovina di Troia, \u00e8 di certo condivisibile da un punto di vista emotivo e artistico, ma non da uno razionale. Si tratta infatti di una generalizzazione induttiva (dal caso particolare alla legge universale) molto comune ai nostri giorni, ma che resta un processo arbitrario non raccomandabile."}
{"id": "96820", "revid": "400694", "url": "https://it.wikipedia.org/wiki?curid=96820", "title": "Star Trek (film 1979)", "text": "Star Trek (\"Star Trek: The Motion Picture\"), noto nel \"fandom\" anche con l'acronimo TMP o ST I, \u00e8 un film di fantascienza del 1979 per la regia di Robert Wise, prosecuzione della serie televisiva omonima del 1966 di culto. Il film costituisce la prima delle numerose pellicole del franchise di \"Star Trek\".\nViene anche citato come Star Trek - Il film per distinguerlo dalla prima serie televisiva del 1966 e dalla successiva serie animata del 1973, che presentano il medesimo titolo. A seguito dell'uscita in home video nei formati DVD e Blu-Ray, il film \u00e8 stato distribuito come Star Trek: The Motion Picture anche in Italia.\nTrama.\nIl pianeta Terra \u00e8 minacciato da una potente e misteriosa entit\u00e0 aliena sconosciuta, che vi si sta avvicinando a grande velocit\u00e0 sotto forma di nebulosa, lasciando dietro di s\u00e9 una scia d'implacabile distruzione. Ne fanno le spese dei pericolosi incrociatori Klingon ed un avamposto terrestre, dissolti da sfere di energia (nella pratica scansionati e ridotti a mole di dati).\nL'ammiraglio James T. Kirk, al quale viene riaffidata una missione stellare dopo alcuni anni trascorsi negli uffici dell'Accademia della Flotta Stellare, riprende il comando della nave USS Enterprise (NCC-1701), ampiamente rimodernata, demansionando il capitano titolare, Willard Decker.\nCon l'equipaggio della serie classica riunito, cui si aggiunge una splendida aliena deltana calva, il tenente Ilia, l'astronave parte tra numerose difficolt\u00e0 tecniche, ovviate dall'arrivo provvidenziale del signor Spock, il quale avrebbe percepito sin dal suo pianeta Vulcano un'entit\u00e0 di notevole intelligenza celata nell'oggetto.\nGrazie alle capacit\u00e0 e ai poteri di Spock l'astronave viene risparmiata dalla distruzione; viene cos\u00ec concesso agli umani di entrare nella nebulosa, pagando per\u00f2 lo scotto di vedere il tenente Ilia dissolta e poi rimaterializzata sotto forma di androide, riprodotta sin nei pi\u00f9 minuscoli dettagli ma ora essere artificiale utilizzato come portavoce dall'entit\u00e0 aliena, che afferma di chiamarsi \"V'ger\" e di essere alla ricerca del proprio Creatore.\nSi scopre alla fine che l'ineffabile alieno altri non \u00e8 che l'antica sonda Voyager 6, partita centinaia di anni prima proprio dalla Terra: il Creatore con cui V'ger intende caparbiamente riunirsi, in altre parole, \u00e8 l'umanit\u00e0 stessa. La minaccia viene scongiurata grazie all'ambizioso sacrificio di Decker, che accetta consapevolmente di \"fondersi\" con l'androide Ilia e l'entit\u00e0 aliena, cos\u00ec da consentire alla sonda Voyager di concludere la propria missione esplorativa in questo universo.\nProduzione.\nIl film fu prodotto sulla scia dello straordinario successo riscosso dal film di fantascienza \"Guerre stellari\" (1977), annullando il progetto - gi\u00e0 in fase di realizzazione - di una nuova serie televisiva, \"\". La produzione di tale serie, che avrebbe dovuto costituire il seguito diretto della serie classica di \"Star Trek\", fu abbandonata due settimane prima l'inizio delle riprese, facendo convergere molto di quanto era gi\u00e0 stato realizzato nel film.\nLa sceneggiatura del film \u00e8 stata adattata servendosi del canovaccio dell'episodio della serie classica \"La sfida\" (3\u00ba episodio della seconda stagione).\nIl film, prodotto da Gene Roddenberry ideatore di \"Star Trek\", cost\u00f2 35 milioni di dollari (quasi il triplo di \"Guerre stellari\"). Grazie agli ampi mezzi, il regista Robert Wise, veterano di Hollywood, punt\u00f2 su effetti speciali ottici e spettacolarit\u00e0 da grande schermo, allontanandosi dalla pi\u00f9 rudimentale estetica \u201cfanta-pop\u201d della serie televisiva in direzione di un racconto di pi\u00f9 ampio respiro sulla fascinazione dell'ignoto.\nIl cast comprende tutti gli interpreti principali della serie televisiva e introduce due personaggi che appariranno solo in questo film, il capitano Decker (Stephen Collins) e il tenente Ilia (l'attrice indiana Persis Khambatta), una conturbante aliena.\nI titoli di coda menzionano la presenza del celebre scrittore di fantascienza Isaac Asimov nel team di produzione, come consulente scientifico speciale.\nColonna sonora.\nLa colonna sonora, firmata da Jerry Goldsmith, venne candidata all'Oscar. Il tema principale, dei titoli di testa, divent\u00f2 poi la sigla della serie televisiva \"\" e venne riproposta in vari successivi film. Dopo il brano di Alexander Courage - composta nel 1966 per la serie televisiva storica - diviene il tema musicale pi\u00f9 rappresentativo della saga fantascientifica ideata da Gene Roddenberry. Altri brani della colonna sonora utilizzano degli strumenti elettronici all'avanguardia per l'epoca, come il \"blaster beam\", ideato e suonato da Craig Huxley, come l'ossessivo ed inquietante suono noto come il \"Tema di V'ger\".\nDistribuzione.\nEdizioni.\nNel 1983 una versione per la tv americana ha reintegrato alcune scene tagliate dall'edizione cinematografica.\nNonostante l'ingente impiego di mezzi e di personale, il regista Wise non fu affatto soddisfatto della riuscita del film, soprattutto per non aver potuto apportare le ultime modifiche al montaggio finale e per gli effetti speciali non completati. L'edizione in DVD del 2002, con il nuovo montaggio, gli effetti speciali completati e altre rettifiche, rappresenta, a detta del regista, la realizzazione della sua visione originaria della pellicola.\n\"Star Trek: The Motion Picture - The Director's Edition\" \u00e8 un'ulteriore edizione in due DVD \"riveduta e corretta\" dal regista, con scene reintegrate rispetto alle due versioni precedenti, con ritocchi agli effetti speciali ma anche alcuni tagli; a corollario dell'edizione speciale, una versione commentata dell'intero film dallo stesso Wise, da Douglas Trumbull, John Dykstra, Jerry Goldsmith e Stephen Collins. Il secondo DVD contiene trailer, scene tagliate e altro materiale storico e d'archivio sulla serie.\nAccoglienza.\nIl film riscosse un buon successo commerciale: a fronte di un costo stimato in 35 milioni di dollari, ne incass\u00f2 139 nelle sale (di cui 12 solo nel fine settimana di apertura negli USA), a cui si aggiunsero in seguito 79 milioni per i noleggi all'home video.\nPur senza avvicinarsi al risultato travolgente di \"Guerre stellari\", il successo del film fu tale da spingere la prosecuzione di \"Star Trek\", sia nel piccolo che nel grande schermo. \u00c8 rimasto per trent'anni il film di \"Star Trek\" ad avere realizzato maggiori incassi, fino al 2009 quando \u00e8 stato realizzato l'undicesimo film della serie.\nCandidato a 3 premi Oscar, il film vinse un Saturn Award per gli effetti speciali nel 1980 e un Video Premiere Award nel 2001, raccogliendo altre 15 candidature a premi vari.\nIl film entr\u00f2 in circolazione nelle sale italiane il 3 aprile del 1980, prima ancora che venisse trasmessa la serie televisiva originale, che fu vista per la prima volta in Italia solo a partire dall'estate seguente dalle tv locali (se si esclude la prima trasmissione in lingua italiana effettuata da Telemontecarlo dal maggio 1979). Il pubblico italiano, seppure ignaro delle caratteristiche dei personaggi di \"Star Trek\", sembr\u00f2 comunque gradire il film di Wise per poi apprezzare ancor pi\u00f9 la serie di Roddenberry, nonostante l'ambientazione e gli effetti speciali oramai datati.\nCritica.\nFantafilm scrive che \"Il film di Wise, pur sottovalutato da alcuni critici, ha il pregio di ricreare fedelmente lo spirito e le atmosfere del serial originario [...]. Tutt'altro che banale la sceneggiatura [...], con inaspettati approfondimenti psicologici e metafisici sul rapporto uomo-macchina.\"\nDoppiaggio italiano.\nIl doppiaggio italiano \u00e8 stato diretto da Renato Izzo, su dialoghi di Roberto De Leonardis.\nLe scene aggiunte nella versione \"Director's Edition\" sono state doppiate da altre voci e dirette da Rossana Bassani:"}
{"id": "96825", "revid": "1599710", "url": "https://it.wikipedia.org/wiki?curid=96825", "title": "Junkers Ju 87", "text": "Lo Junkers Ju 87, detto anche Stuka (in tedesco \"Sturzkampfflugzeug\", letteralmente \"aereo da combattimento in picchiata\"), \u00e8 stato un bombardiere in picchiata monomotore con configurazione alare ad ala di gabbiano rovesciata. Pur essendo stato progettato dall'azienda tedesca Junkers nel 1933, lo \"Stuka\" rest\u00f2 in produzione per oltre 9 anni, rimanendo per tutta la durata della guerra immutato nella struttura e nella configurazione di base, prova della validit\u00e0 complessiva della macchina. Ne furono costruiti pi\u00f9 di 5.700 esemplari in una decina di versioni, che combatterono su tutti i fronti. \nImpiegato principalmente dalla \"Luftwaffe\", oltre che dalle forze aeree delle potenze dell'Asse, lo Ju 87 fu uno dei pi\u00f9 efficaci bombardieri in picchiata della seconda guerra mondiale, e certamente il velivolo pi\u00f9 propagandato di tutto il conflitto. \u00c8 considerato una pietra miliare nella storia dell'aviazione bellica.\nStoria del progetto.\nLa Junkers inizi\u00f2 la costruzione di 3 prototipi dello Ju 87 nel 1934 e ironicamente, considerati gli eventi futuri, il primo \"Stuka\" era equipaggiato con un motore Rolls-Royce Kestrel da 640\u00a0hp (477\u00a0kW). Il primo prototipo aveva un impennaggio posteriore bideriva, ad angoli retti e forme molto squadrate. Il secondo prototipo aveva un timone ridisegnato e un motore Junkers Jumo 210A da 610\u00a0hp (455\u00a0kW), e fu subito seguito da un terzo prototipo con ulteriori modifiche che fu sottoposto a prove di valutazione, nel 1936, insieme ad altri tre velivoli concorrenti: l'Arado Ar 81, il Blohm &amp; Voss Ha 137 e l'Heinkel He 118. La Junkers e l'Heinkel ottennero una commessa di dieci aerei ciascuna, mentre gli altri due tipi vennero eliminati.\nIl primo gruppo di Ju 87A-0 aveva un motore Jumo 210Ca da 640\u00a0hp (477\u00a0kW) e modifiche per facilitare la produzione. Il successivo modello Ju 87A-1 inizi\u00f2 a sostituire il biplano Hs 123 nella primavera del 1937 e tre esemplari furono inviati in Spagna per essere testati in condizioni operative dalla Legione Condor nella guerra civile spagnola. Segu\u00ec lo Ju 87A-2, con un motore Jumo 210Da da 680\u00a0hp (507\u00a0kW) dotato di \"superpotenza\", ma questo modello rest\u00f2 in produzione e in servizio solo per sei mesi. Il settimo prototipo e la serie di pre-produzione dello Ju 87B-1, che ne deriv\u00f2, erano largamente modificati, rispetto al disegno originale.\nIl nuovo modello, denominato Ju 87B-1, aveva un motore notevolmente pi\u00f9 potente, lo Jumo 211Da da 1200\u00a0hp (895\u00a0kW), e fusoliera e carrello completamente ridisegnati. La coda era stata ingrandita. Di nuovo provato in Spagna, il nuovo modello dimostr\u00f2 la sua validit\u00e0 e la produzione venne aumentata, per la met\u00e0 del 1939, a 60 apparecchi al mese. Allo scoppio della seconda guerra mondiale, cos\u00ec, la \"Luftwaffe\" aveva in linea 336 Ju87B-1.\nLa produzione venne completamente effettuata dalla Junkers per un totale, come detto, di 5.700 esemplari.\nTecnica.\nLo \"Stuka\" fu il bombardiere tattico di gran lunga pi\u00f9 importante messo in campo dalla \"Luftwaffe\". Era immediatamente riconoscibile per il suo carrello fisso e per la celebre ala a \"gabbiano invertito\" o a \"doppia V\", con le superfici mobili separate, secondo la tipica configurazione Junkers d'anteguerra.\nA seguito di un incidente avvenuto in Spagna, i progettisti decisero di dotare lo \"Stuka\" di un meccanismo di richiamo automatico che faceva uscire l'aereo dalla picchiata anche senza l'intervento del pilota. Un'intera formazione di Ju 87, in quell'occasione, aveva infatti effettuato la cabrata troppo tardi dopo il bombardamento e si era schiantata al suolo. Uno dei difetti operativi derivanti da un attacco in picchiata contro un obiettivo terrestre consisteva infatti nella violenta accelerazione verticale verso l'alto (fino e oltre 6\u00a0g) subita dal pilota durante la fase di cabrata, che permetteva il disimpegno dell'aereo dopo lo sgancio della bomba. Tale accelerazione provoca un deflusso del sangue dal cervello alle estremit\u00e0 inferiori, quindi il pilota tendeva a svenire (per riduzione della quantit\u00e0 di sangue nel cervello) al culmine dello sforzo, generalmente coincidente con lo sgancio della bomba. I progettisti tedeschi ebbero per\u00f2 il merito di aver pensato anche a questa evenienza realizzando un sistema di richiamo automatico della barra, da attivarsi prima della picchiata, capace di riportare in quota l'aereo dopo l'attacco anche in caso di svenimento del pilota, che aveva tutto il tempo durante la risalita di riprendere i sensi e quindi il comando del velivolo.\nVi era inoltre un dispositivo per il bombardamento in picchiata che includeva una forcella a cui veniva agganciata la bomba che, immediatamente prima dello sgancio veniva allontanata dalla fusoliera.\nSu suggerimento del \"Generaloberst\" (colonnello generale) Ernst Udet, capo del servizio tecnico della \"Luftwaffe\" (ma secondo altri l'idea fu dello stesso Adolf Hitler), sugli \"Stuka\" furono montate delle sirene azionate dal flusso dell'aria, chiamate \"trombe di Gerico\", il cui suono aveva effetti devastanti sul morale dei soldati nemici e della popolazione civile. L'idea fu ripresa da alcune unit\u00e0 dell'aviazione statunitense fino ai tempi della guerra in Corea.\nLo \"Stuka\" era amato dai suoi equipaggi per la robustezza e dai soldati della \"Wehrmacht\" per la sua grande precisione, essendo capace di centrare con le sue bombe bersagli piccoli come un carro armato o una casamatta.\nLa differenza fra i bombardieri convenzionali e i bombardieri in picchiata \u00e8 che mentre i primi sganciano grappoli di bombe su un'area piuttosto vasta navigando in volo orizzontale, i secondi si dirigono verticalmente (in picchiata) verso l'obiettivo da colpire, e giunti vicino ad esso sganciano una sola bomba, ottenendo cos\u00ec una precisione maggiore. L'attacco in picchiata si era gi\u00e0 rivelato ideale per colpire bersagli in movimento o di difficile inquadramento, come ponti, postazioni fortificate, carri armati o navi. Questa tecnica \u00e8 stata molto usata negli scontri aeronavali durante la Seconda guerra mondiale\nSistemi d'arma.\nL'armamento era composto da 2 mitragliatrici MG 17 da 7,92\u00a0mm fisse in caccia e una MG 81Z doppia da 7,92\u00a0mm brandeggiabile nell'abitacolo posteriore. Le armi di caduta erano varie combinazioni di bombe da 50, 250 o 500\u00a0kg per un totale di 1.800\u00a0kg sotto la fusoliera o sotto le ali.\nLa versione G era dotata di cannoncini controcarro da 37\u00a0mm.\nImpiego operativo.\n\"Luftwaffe\".\nNel settembre del 1939, per la campagna di Polonia, la \"Luftwaffe\" schier\u00f2 219 \"Stuka\" che ebbero effetti stupefacenti nell'impiego e sul morale. La prima missione in assoluto fu eseguita da tre Ju 87B-1, decollati alle 4.26 del 1\u00ba settembre per bombardare gli accessi ai ponti di Dirschau sulla Vistola. L'obiettivo erano i cavi collegati all'esplosivo con il quale i polacchi avevano minato i ponti. Gli \"Stuka\" attaccarono undici minuti prima del momento ufficiale del balzo in avanti tedesco e ottennero un completo successo, anche se i polacchi furono poi in grado di riparare i danni e di far saltare uno dei due ponti.\nLa lugubre sirena che annunciava la picchiata e i brillanti risultati ottenuti anche in Norvegia e durante la campagna di Francia ne fecero un aereo leggendario. Lo Ju 87 era effettivamente la dimostrazione pratica della \"Blitzkrieg\" su tre dimensioni, che si rifaceva alle teorie di Amedeo Mecozzi sulla strettissima cooperazione tra l'arma aerea e le forze terrestri. La combinazione di rumore e precisione degli \"Stuka\" terrorizz\u00f2 i difensori francesi. I soldati uscivano barcollando dai pur sicuri rifugi, incapaci di continuare a sopportare le continue onde d'urto. Gli \"Stuka\" del \"Fliegerkorps VIII\", in particolare, al comando del generale Wolfram von Richthofen, compirono otto o nove sortite al giorno, impegnando equipaggi e personale di terra al limite delle possibilit\u00e0 ma ottenendo un livello di distruzione che sorprese gli stessi comandi tedeschi. Dato per\u00f2 che i tedeschi non fornivano scorta ai loro bombardieri, se questi venivano sorpresi dalla caccia nemica, le perdite potevano essere molto pesanti. Vicino a Sedan, il 12 maggio 1940, 6 Curtiss Hawk francesi sorpresero una formazione di Ju 87 e ne abbatterono ben undici senza subire perdite.\nBen presto fu chiaro che i successi degli \"Stuka\" potevano essere ottenuti solo in condizioni di supremazia aerea quasi assoluta. Nel corso della battaglia d'Inghilterra i reparti da bombardamento in picchiata vissero un momento di crisi profonda, subendo perdite pesantissime. In realt\u00e0 lo \"Stuka\" era un aereo piuttosto vulnerabile, lento e poco manovrabile. Un confronto diretto, senza protezione adeguata, con i veloci caccia della RAF ne faceva una facilissima preda.\nPer quanto gli \"Stuka\" avessero sofferto pesanti perdite per mano dell'aviazione militare inglese, la \"Luftwaffe\" non aveva rimpiazzi immediati e d'altra parte, in condizioni di supremazia aerea, lo Ju 87 rimaneva un'arma ancora valida nel tiro in picchiata, pertanto lo sviluppo della macchina continu\u00f2.\nIl motore fu potenziato e, probabilmente la modifica pi\u00f9 apprezzata dai piloti tedeschi, la corazzatura fu rinforzata. Questo nuovo modello, lo Ju 87D, fu utilizzato in quantit\u00e0 sul fronte orientale e in Nord Africa, dove fu impiegato anche come traino per alianti.\nNel Mediterraneo gli \"Stuka\" si rivelarono efficaci contro il naviglio britannico. Lo stesso accadde nel 1941 con la conquista della Jugoslavia e della Grecia (dove si ripeterono le condizioni favorevoli della Polonia), e qualche mese pi\u00f9 tardi durante l'invasione dell'Unione Sovietica.\nCostantemente aggiornato (nelle varianti D e G, pi\u00f9 potenti e variamente equipaggiate) lo Ju 87 rimase sempre un apparecchio valido, ma assolutamente incapace di difendersi adeguatamente dalla caccia avversaria. Era quindi l'arma ideale per una guerra aggressiva, che la Germania combatt\u00e9 fino a tutto il 1942. A partire dal 1943 gli \"Stuka\" furono per\u00f2 contrastati con sempre maggiore efficacia dai caccia dell'Armata Rossa, in continua evoluzione, durante le operazioni diurne; fu cos\u00ec sviluppata una versione per l'attacco notturno, ma alla fine, nonostante le perdite, la \"Luftwaffe\" fu costretta a far volare lo Ju 87 anche di giorno e introdusse, nel 1942, per il parere vivamente favorevole del colonnello pilota Hans-Ulrich Rudel, la variante G-1, il cui armamento principale consisteva in una coppia di cannoni da 37 millimetri installati in carenature sotto l'ala. Nell'impiego operativo, accentrato in Unione Sovietica e sul fronte orientale, questi \"Stuka\" si rivelarono macchine micidiali. Quando i sovietici poterono disporre di un numero sufficiente di caccia per contrastarli, la gi\u00e0 scarsa maneggevolezza, ridotta ulteriormente dal peso dei cannoni, rese questi \"Stuka\" anticarro estremamente vulnerabili.\nNonostante i suoi limiti, lo \"Stuka\" continu\u00f2 ad essere impiegato sino alla fine della guerra.\nIl Pilota di Ferro.\nIl pi\u00f9 celebre pilota di \"Stuka\", Hans-Ulrich Rudel, ottenne grandi successi con questo velivolo, combattendo esclusivamente sul fronte russo; distrusse oltre cinquecento carri armati, danneggi\u00f2 mettendola fuori uso una corazzata, la \"Marat\", con una bomba da 1000\u00a0kg, perse una gamba a seguito delle ferite riportate in un combattimento aereo ma ricominci\u00f2 a combattere con un arto artificiale. Termin\u00f2 il conflitto come colonnello consegnandosi agli inglesi con alcuni compagni di stormo per non cadere nelle mani dei sovietici.\nCon la Regia Aeronautica.\nAnche la Regia Aeronautica ebbe per un certo periodo in dotazione gli \"Stuka\". Nei primi mesi del 1939 una commissione della \"Luftwaffe\" venne inviata all'Aeroporto di Guidonia per uno scambio di conoscenze e materiale. I piloti collaudatori tedeschi ebbero occasione di provare gli apparecchi italiani e gli italiani poterono provare in volo lo \"Stuka\". In Italia la specialit\u00e0 del bombardamento in picchiata era scarsamente evoluta, per questo motivo il governo italiano invi\u00f2 una richiesta al Ministero dell'Aeronautica tedesco per almeno un centinaio di Ju 87B2, il quale accett\u00f2 di fornirli in due lotti da 50 apparecchi ciascuno.\nI migliori piloti dell'aviazione da caccia furono mandati presso la Stukaschule al campo di Graz, in Austria, per essere addestrati alla difficile \"specialit\u00e0\" del bombardamento in picchiata. Nell'estate del 1940 circa cento esemplari di Ju 87B-1 furono assegnati al 96\u00ba Gruppo Bombardamento a Tuffo. Soprannominato \"Picchiatello\", lo Ju 87 equipaggi\u00f2 in seguito anche altri Gruppi, come il 97\u00ba, il 101\u00ba e il 102\u00ba Gruppo.\nI 50 \"Stuka\" del secondo lotto erano quasi tutti nella versione Ju 87R2 a grande autonomia, dotata anche di due serbatoi subalari da 300 litri. Questi aerei vennero inoltre ben presto aggiornati alla versione R5 con materiale di sopravvivenza nelle ali ed in cabina.\nI \"Picchiatelli\" furono utilizzati contro Malta e i convogli di navi alleate nel Mediterraneo, in Nord Africa (dove presero parte alla conquista di Tobruk), in Grecia e sui Balcani. Col protrarsi della guerra la Regia Aeronautica ricevette altri esemplari, complessivamente 159 apparecchi tra le versioni B2, R2-5, venendo utilizzati fino al 1942. e, poi nella versione D3 (pi\u00f9 qualcuno residuo delle versioni precedenti) anche nel 1943, subendo perdite pesanti durante lo sbarco anglo-americano in Sicilia. Dopo l'8 settembre la maggior parte degli Junkers Ju 87 italiani rimase al Sud e serv\u00ec con l'aeronautica cobelligerante, anche se non partecip\u00f2 ad alcuna azione bellica. Molti piloti alleati fecero dei voli di prova sugli aerei italiani, oppure si addestrarono contro di loro in combattimenti simulati.\nL'asso italiano.\nIl pilota italiano pi\u00f9 abile e decorato sugli Stuka fu il leggendario Giuseppe Cenni: venne insignito della medaglia d\u2019Oro e 6 d\u2019Argento V.M., Croce di Ferro tedesca di 2\u00aa classe e 2 promozioni per merito di guerra. Inizi\u00f2 quale pilota da caccia a 21 anni con 8 vittorie nella Guerra civile spagnola e nella 2\u00aa Guerra Mondiale pass\u00f2 alla specialit\u00e0 del Tuffo sugli Stuka. Oper\u00f2 sui fronti: Mediterraneo, Greco Albanese, Jugoslavo, Cirenaica sulla munitissima piazza di Tobruch, ancora Mediterraneo e le difficilissime azioni notturne su Malta. Fu anche l\u2019ideatore dello Skip Bombing o \u201cPicchiata Cenni\u201d con gli Stuka. Nel \u201843 pass\u00f2 ai Re.2002 e divent\u00f2, a 28 anni, il pi\u00f9 giovane Comandante di Stormo della Regia Aeronautica, Stormo che verr\u00e0 a lui intitolato. Fu cos\u00ec inviato prima a contrasto dell\u2019invasione degli Alleati della Sicilia e poi della Calabria. Perder\u00e0 la vita il 4 settembre 1943 al comando del 5\u00ba Stormo: l'armistizio era gi\u00e0 stato firmato ma non ancora reso noto. Celebre \u00e8 il grido \"\u201cValzer!\u201d\" l\u2019invito al \u201cTuffo\u201d che usava Cenni con i suoi piloti di Stuka.\nIl parere di un pilota collaudatore britannico.\nIl Capt. Eric Brown, CBE, DSC, AFC, RN, \"Chief Naval Test Pilot and C.O. Captured Enemy Aircraft Flight\", prov\u00f2 lo \"Stuka\" nel centro di ricerche del ministero della difesa britannica a RAE Farnborough, riportandone queste impressioni:\nVersioni.\nFurono costruite le versioni A, B, C, D e G, con diversi tipi di armamento, cannoni da 20\u00a0mm serie D, cannoni da 37\u00a0mm - 50\u00a0mm serie G (caccia carri).\nJu 87 A\nCuriosit\u00e0.\nI Pink Floyd usarono il suono di una picchiata di uno Stuka nel finale della canzone In \"The Flesh?\", inclusa nell'album \"The Wall\".\nSteven Spielberg utilizz\u00f2 il suono di una picchiata di uno Stuka nel film \"Le avventure di Tin Tin - Il segreto dell'Unicorno\" durante lo stallo dell'Idrovolante"}
{"id": "96826", "revid": "400694", "url": "https://it.wikipedia.org/wiki?curid=96826", "title": "Star Trek II - L'ira di Khan", "text": "Star Trek II - L'ira di Khan (\"Star Trek II: The Wrath of Khan\"), noto nel \"fandom\" anche con l'acronimo TWOK o ST II, \u00e8 un film di fantascienza del 1982 diretto da Nicholas Meyer.\n\u00c8 il secondo film derivato dalla serie televisiva \"Star Trek\" e fu girato sulla scia del successo del precedente film del 1979.\nKhan, l'antagonista eponimo, \u00e8 un personaggio comparso in un episodio della serie televisiva, \"Spazio profondo\" di circa quindici anni prima ed \u00e8 interpretato dallo stesso attore, Ricardo Montalb\u00e1n.\nIl secondo film dopo il reboot della serie cinematografica di \"Star Trek\", \"Into Darkness - Star Trek\" (2013) riutilizza diversi elementi del film, incluso il personaggio di Khan, ma con una trama sostanzialmente diversa.\nTrama.\n2285, James T. Kirk deve sovrintendere una crociera di addestramento per i cadetti dell'Accademia della Flotta Stellare sulla USS \"Enterprise\", ora capitanata dal signor Spock. Dopo una simulazione del famoso test della \"Kobayashi Maru\" per giudicare le capacit\u00e0 della tenente vulcaniana Saavik, il dottor Leonard McCoy si reca a casa di Kirk per festeggiare il suo compleanno ma, notando una certa depressione da parte dell'amico, gli consiglia di riprendere il comando di una nave stellare anzich\u00e9 spendere il resto dei suoi giorni a compiere lavori sedentari da ammiraglio della Flotta.\nNel frattempo la nave USS \"Reliant\" sta compiendo una missione di ricerca per localizzare un pianeta disabitato sul quale compiere un esperimento per il Progetto \"Genesis\", un progetto di terraformazione, portato avanti dalla Dottoressa Carol Marcus (ex-fidanzata di Kirk) e da suo figlio David, che permette di rigenerare e dare vita ai pianeti non abitabili, ma che, se lanciato su un mondo gi\u00e0 vivente, lo distruggerebbe per crearne uno nuovo. La \"Reliant\" giunge in orbita al pianeta Ceti Alpha VI che sembrerebbe idoneo per l'esperimento, cos\u00ec il primo ufficiale Pavel Chekov e il capitano Clark Terrell si teletrasportano sulla superficie, ma qui scoprono di essere invece sbarcati su Ceti Alpha V, dove vengono inaspettatamente catturati dal malvagio Khan Noonien Singh, un superuomo geneticamente modificato assetato di vendetta nei confronti del capitano Kirk. Diciotto anni prima infatti, Kirk aveva esiliato lui e i suoi alleati superuomini su quel pianeta, dopo che essi avevano tentato di prendere il controllo dell'\"Enterprise\". Khan racconta che il pianeta Ceti Alpha VI era esploso sei mesi dopo il loro esilio, deviando l'orbita di Ceti Alpha V (cosa che ha poi tratto in inganno l'equipaggio della \"Reliant\") e provocando gravi mutamenti climatici che avevano reso il loro pianeta inabitabile: molti uomini di Khan erano quindi morti o per le conseguenze del cataclisma, oppure uccisi orribilmente da delle creature parassite, compresa Marla McGivers, la moglie di Khan, provocando cos\u00ec la sua ira verso James Kirk.\nKhan infetta quindi anche Chekov e Terrell, inserendo nelle loro teste (tramite le orecchie) due delle larve parassite che, rilasciando una tossina, li rendono suscettibili al controllo mentale, permettendo cos\u00ec al superuomo e ai suoi seguaci di impadronirsi della \"Reliant\" per fuggire dal pianeta. Khan viene cos\u00ec a conoscenza del progetto Genesis e decide di recarsi alla stazione spaziale Regula One dove il dispositivo viene sviluppato, per impossessarsene. Prima di raggiungere il laboratorio per\u00f2, Khan architetta un'astuta trappola per il suo nemico, costringendo Chekov a chiamare Regula One e comunicare che proprio Kirk avrebbe ordinato il sequestro del dispositivo Genesis: Carol Marcus immediatamente contatta l'ammiraglio per chiedere spiegazioni, ma la loro trasmissione viene interrotta a causa di interferenze provocate proprio dalla \"Reliant\".\nRicevuto l'ordine di indagare, Kirk assume il comando dell'\"Enterprise\", facendo rotta verso Regula One, ma mentre \u00e8 in viaggio verso la stazione, la nave viene intercettata e attaccata dalla \"Reliant\", subendo gravi danni, e molti membri dell'equipaggio restano uccisi o feriti. Khan contatta l'\"Enterprise\" per costringere l'ammiraglio alla resa e pretende il dispositivo Genesis in cambio della vita dell'equipaggio. Kirk tuttavia riesce a guadagnare tempo per entrare da remoto nel sistema della \"Reliant\", e riesce cos\u00ec ad abbassare i suoi scudi deflettori, permettendo alla sua nave di contrattaccare. Khan \u00e8 cos\u00ec costretto a una temporanea ritirata e l'\"Enterprise\" pu\u00f2 cos\u00ec proseguire per Regula One.\nUna volta giunti al laboratorio spaziale, Kirk, McCoy e Saavik si teletrasportano a bordo e qui trovano Chekov e Terrell ancora vivi, in mezzo ai membri uccisi della squadra scientifica del progetto Genesis. Il gruppo raggiunge quindi una grotta scavata all'interno del planetoide Regula sottostante, dove incontrano Carol e David che si erano rifugiati l\u00ec portando anche il dispositivo Genesis, e qui Kirk scopre che il ragazzo altri non \u00e8 che il figlio che aveva avuto da Carol tanti anni prima. Tuttavia Khan, che con la sua nave si era nascosto dietro al planetoide, tiene ancora sotto il suo controllo Chekov e Terrell, grazie ai quali fa teletrasportare il Genesis sulla \"Reliant\", ordinando poi a Terrell di uccidere Kirk. Il capitano per\u00f2, per resistere al controllo mentale esercitato dalla creatura che ha in corpo, si suicida, mentre Chekov collassa e il parassita fuoriesce dal suo corpo.\nPoco dopo Kirk e i suoi compagni tornano a bordo dell'\"Enterprise\" che per\u00f2 versa ancora in condizioni critiche, cos\u00ec l'ammiraglio, su suggerimento di Spock, decide di portare la nave dentro la vicina nebula Mutara, in modo da poter combattere ad armi pari contro Khan: all'interno della nebula infatti i sensori sono fortemente disturbati e gli scudi non funzionano. Cos\u00ec anche la Reliant, una volta entrata nella Mutara nebula, rimane senza difese, e in questo modo l'\"Enterprise\" dopo abili manovre, riesce a cogliere di sorpresa la nave nemica e a metterla fuori combattimento, non prima per\u00f2 di aver subito anch'essa altri gravi danni.\nOrmai solo e ferito a morte, Khan sfrutta le sue ultime forze per attivare il dispositivo Genesis in modo che l'onda liberata per \"riorganizzare\" tutta la materia nello spazio circostante, investa e distrugga anche l'\"Enterprise\". La nave di Kirk cerca di mettersi in salvo, ma il reattore per la propulsione a curvatura \u00e8 danneggiato. Spock decide allora di sacrificarsi entrando nella sala satura di radiazioni per effettuare le riparazioni da solo. La nave sfugge cos\u00ec all'esplosione della \"Reliant\", ma Spock, gravemente contaminato, muore sotto gli occhi disperati di Kirk.\nKirk e l'equipaggio dell'\"Enterprise\", alla conclusione del rito funebre per Spock, lanciano la bara del vulcaniano sulla superficie fertile e vitale del nuovo pianeta creato dall'effetto Genesis, per poi partire al recupero dell'equipaggio della \"Reliant\" rimasto su Ceti Alpha V.\nProduzione.\nRiprese.\nLe immagini finali del Pianeta Genesis furono girate all'interno del Golden Gate Park.\nPer alcune scene ambientate nello spazio vennero riutilizzate delle inquadrature del primo film di Star Trek.\nPer realizzare gli interni della nave USS Reliant fu riutilizzato il set della USS Enterprise scambiandone di posto alcune parti\nScene tagliate.\nIn alcune scene poi tagliate vi sono delle battute in cui si rivela che il tenente Saavik era di origine met\u00e0 vulcaniana e met\u00e0 romulana, e che il comandante Scott \u00e8 lo zio dell'allievo Peter Preston.\nLo script originale prevedeva altre due scene, anch'esse tagliate: nella prima Chekov e il capitano Terrell incontravano, su Ceti Alpha V, un bambino che si scopriva essere figlio di Khan; nella seconda scena il bambino ricompariva mentre osservava il dispositivo Genesis in funzione.\nDistribuzione.\nDoppiaggio italiano.\nL'edizione italiana del film \u00e8 stata diretta da Renato Izzo, su dialoghi di Alberto Piferi. Nel doppiaggio italiano Spock viene chiamato comandante anzich\u00e9 capitano, Uhura capitano anzich\u00e9 comandante (anche se solo una volta) e i phaser vengono chiamati fasatori.\nAccoglienza.\nIncassi.\nIl film, costato circa 11 milioni di dollari (meno di un terzo del precedente), ne ha incassati 97 al botteghino, di cui 79 negli USA (oltre 14 solo nel weekend di apertura). A questi si sono sommati nel tempo 72 milioni di dollari per i noleggi nell'home video.\nCritica.\nFantafilm scrive che \"ispirato anch'esso ad un episodio della serie originale, il secondo capitolo della nuova saga si discosta nettamente dal precedente, ritornando nel pi\u00f9 consueto (e convenzionale) alveo della classica avventura spaziale [...]. Abbandonati gli approfondimenti filosofeggianti del primo film, [...] si punta sulla spettacolarit\u00e0 della battaglia e soprattutto sull'impatto emotivo provocato dal volontario sacrificio del personaggio pi\u00f9 carismatico della serie.\""}
{"id": "96830", "revid": "400694", "url": "https://it.wikipedia.org/wiki?curid=96830", "title": "Star Trek III - Alla ricerca di Spock", "text": "Star Trek III - Alla ricerca di Spock (\"Star Trek III: The Search for Spock\"), noto nel \"fandom\" anche con gli acronimi TSFS o ST III, \u00e8 un film di fantascienza del 1984 per la regia di Leonard Nimoy; \u00e8 il terzo episodio cinematografico derivato dalla serie televisiva di \"Star Trek\".\n\u00c8 il primo film della serie a essere stato diretto dall'attore Leonard Nimoy, che accett\u00f2 la richiesta dei produttori di riprendere il suo ruolo di Spock a patto di assumere la regia. Il film riscosse un buon successo commerciale, consentendo a Nimoy di tornare a dirigere il successivo capitolo \"Rotta verso la Terra\".\nTrama.\nLa nave stellare USS \"Enterprise\" rientra al molo spaziale della Terra gravemente danneggiata dal recente scontro con il malvagio Khan, che ha fallito il tentativo di distruggerla detonando il dispositivo \"Genesis\" per la terraformazione. L'esplosione prodotta ha per\u00f2 tramutato la nebula Mutara in un fertilissimo pianeta, chiamato appunto \"Pianeta Genesis\", sulla cui superficie \u00e8 stata spedita la bara contenente Spock, caduto durante la battaglia contro Khan.\nUna volta rientrato, l'ammiraglio Kirk viene informato dall'Ammiraglio Morrow che l'\"Enterprise\", che ha raggiunto i 40 anni di et\u00e0, non sar\u00e0 pi\u00f9 riparata ma messa in disarmo; di conseguenza l'ingegnere Scott viene trasferito sulla USS \"Excelsior\", la nuovissima nave della flotta. Nel frattempo, il medico di bordo Leonard McCoy inizia improvvisamente a comportarsi in modo strano e violento, apparendo squilibrato e venendo cos\u00ec rinchiuso in isolamento.\nNel frattempo il figlio di Kirk, David Marcus, e la Tenente Saavik raggiungono il nuovo pianeta Genesis a bordo della \"USS Grissom\", iniziando a compiere ricerche scientifiche. Rilevando sulla superficie una forma di vita, David e Saavik si teletrasportano sul pianeta scoprendo che il corpo di Spock \u00e8 stato rigenerato dall'effetto del Genesis, tornando cos\u00ec in vita; egli appare inizialmente sotto le sembianze di un bambino vulcaniano, ma sorprendentemente non possiede la personalit\u00e0 di Spock. Intanto l'evoluzione del pianeta Genesis continua ad un ritmo sempre pi\u00f9 accelerato, e David ammette di avere inserito nel dispositivo Genesis della \"protomateria\", una sostanza instabile, e pertanto Spock, essendo come legato all'evoluzione del pianeta, \u00e8 destinato a invecchiare rapidamente insieme al pianeta stesso, che finir\u00e0 presto sull'orlo della distruzione.\nProprio in quel momento fa il suo arrivo uno Sparviero Klingon al comando dello spietato comandante Kruge, il quale \u00e8 convinto che il Genesis sia un'arma potentissima congegnata dalla Flotta Stellare. Il comandante Klingon fa distruggere la \"Grissom\" e si teletrasporta sulla superficie del pianeta, raggiungendo e catturando Spock, David e Saavik.\nNel frattempo Kirk, con l'aiuto di Sarek, padre di Spock, scopre che il vulcaniano, prima di morire, aveva trasferito il suo \"katra\" (lo \"spirito vivente\") in McCoy. Sarek chiede quindi a Kirk di recuperare il corpo di Spock su Genesis e di portarlo su Vulcano, assieme allo stesso McCoy dal quale dovr\u00e0 essere recuperato il katra, che altrimenti potrebbe anche provocare la morte del dottore. Disobbedendo agli ordini prestabiliti dalla Flotta, Kirk assieme ai membri pi\u00f9 fedeli del suo vecchio equipaggio libera McCoy e fa sabotare la USS \"Excelsior\" per impedire di essere seguito, dopodich\u00e9 ruba l'\"Enterprise\" con la quale si dirige verso Genesis.\nGiunta sull'orbita del pianeta, l'\"Enterprise\", \u00e9 costretta a uno scontro a fuoco con lo Sparviero Klingon, ma a causa di un'avaria agli scudi, viene messa fuori combattimento. Kruge intima a Kirk di arrendersi, ma prima gli consente di parlare con gli ostaggi sulla superficie del pianeta: David avverte quindi suo padre del fallimento dell'esperimento Genesis e gli chiede di non cedere, alch\u00e9 Kruge, per dimostrare la seriet\u00e0 delle sue minacce, ordina l'esecuzione di uno degli ostaggi; ad essere ucciso \u00e8 proprio David, nel tentativo di difendere Saavik e Spock. Sconvolto, Kirk decide allora di tentare un'ultima disperata mossa e cos\u00ec prima comunica la sua resa ai Klingon, ma intanto attiva il sistema di autodistruzione dell'\"Enterprise\", dopodich\u00e9 si teletrasporta, assieme al suo equipaggio, sulla superficie di Genesis, dove raggiunge Saavik e Spock. Una volta abbordata la nave della Federazione, i soldati di Kruge si accorgono troppo tardi della trappola: l'\"Enterprise\" esplode in orbita uccidendo i Klingon a bordo e precipita in fiamme su Genesis, mentre Kirk e gli altri osservano la distruzione del prestigioso vascello sul quale avevano vissuto tante avventure.\nIn quel momento il pianeta inizia a destabilizzarsi, con Kirk e gli altri bloccati sulla sua superficie senza via di fuga. L'ammiraglio propone a Kruge - che era rimasto sullo Sparviero - di metterli in salvo e in cambio gli sveler\u00e0 il segreto di Genesis. Kruge accetta, scendendo sul pianeta e teletrasportando tutti nella sua nave, tranne Kirk e Spock. Jim e il comandante Klingon ingaggiano allora un furioso combattimento corpo a corpo, dal quale Kirk esce vittorioso facendo precipitare Kruge in un fiume di lava, provocandone la morte.\nUna volta eliminato il comandante Klingon, Kirk e il suo gruppo si impossessano dello Sparviero nemico e si allontanano a tutta velocit\u00e0 dal pianeta Genesis, che collassa definitivamente, e in questo modo portano in salvo Spock, che nel frattempo era invecchiato fino all'et\u00e0 che aveva al momento della morte. Il gruppo raggiunge cos\u00ec il pianeta Vulcano, dove il katra e il corpo rigenerato di Spock vengono infine riuniti attraverso un antichissimo e complesso rito vulcaniano chiamato \"fal tor pan\". In tal modo Spock torna in vita, bench\u00e9 all'inizio fatichi a ricordare i suoi compagni; tuttavia dopo un breve dialogo con Kirk, il vulcaniano sembra finalmente riconoscere il suo vecchio amico.\nCuriosit\u00e0.\nNel film l'ammiraglio Morrow sostiene che la \"USS Enterprise\" ha appena compiuto 20 anni, quando in realt\u00e0, secondo le fonti ufficiali, ne avrebbe ben 40 poich\u00e9 \u00e8 stata varata nell'anno 2245 e il film si svolge alla fine del 2285.\nDoppiaggio italiano.\nLa direzione del doppiaggio \u00e8 stata eseguita da Renato Izzo.\nAccoglienza.\nIl film, costato 17 milioni di dollari, ne ha incassati al botteghino 76 negli Stati Uniti (oltre 16 solo nel weekend di apertura negli USA), per un totale mondiale di 87; a questi si sono sommati nel tempo 48 milioni di dollari per i noleggi nell'home video.\nCritica.\n\"Alla ricerca di Spock\" ha riscontrato un giudizio generale positivo. Su \"Rotten Tomatoes\" ha l'indice di gradimento del 79%.\nRichard Schickel, nella sua recensione per il \"Time\", elogi\u00f2 la pellicola descrivendola come \"La prima space opera che merita quel termine nel senso pi\u00f9 grandioso.\"\nRoger Ebert diede il voto di 3 stelle su 4 giudicandolo \"Bello, ma non grandioso.\" Ebert scrisse che il film gli \u00e8 sembrato un compromesso fra le due precedenti pellicole di \"Star Trek\" che contiene la spettacolarit\u00e0 del primo film e la drammaticit\u00e0 del secondo film.\n\"Fantafilm\" scrive: \"Un vero e proprio seguito del film precedente, costruito ad hoc per riportare nel gruppo storico dei protagonisti una delle figure pi\u00f9 carismatiche della saga, la cui inaccettabile scomparsa aveva suscitato un immenso ed unanime coro di proteste tra gli appassionati. [...] Il gruppo [dei protagonisti], ricompattato, torna al consueto ed immutabile clich\u00e9 (del quale in sostanza \u00e8 prigioniero), e che non ammette derive di alcun genere.\""}
{"id": "96832", "revid": "1971044", "url": "https://it.wikipedia.org/wiki?curid=96832", "title": "Sinfonia n. 2 (Beethoven)", "text": "La Sinfonia n. 2 in re maggiore Op. 36 di Ludwig van Beethoven, composta fra il 1800 e 1802, fu eseguita il 5 aprile 1803 al Theater an der Wien di Vienna diretta dal compositore. Il manoscritto originale \u00e8 andato perduto.\nLa sinfonia venne dedicata al principe Karl Lichnowsky.\nBeethoven pass\u00f2 diversi mesi a Heiligenstadt (oggi uno dei quartieri settentrionali del distretto di D\u00f6bling di Vienna, ma all'epoca era una localit\u00e0 di campagna, nella quale recarsi d'estate in villeggiatura), tra la primavera e l'autunno 1802, nei quali port\u00f2 a termine la sinfonia.\nAnalisi della sinfonia.\nBeethoven utilizza per la prima volta un sapore eroico che verr\u00e0 maggiormente ripreso nelle sinfonie successive.\nNon dobbiamo tuttavia dimenticare che si tratta degli anni della scoperta della malattia che lo porter\u00e0 alla sordit\u00e0; ecco quindi come i contrasti, sia ritmici sia melodici, senza tralasciare quelli metrici, sono ora spia della romantica \"sofferenza\" dell'autore.\nSi potrebbe dire che il significato dei movimenti, da un punto di vista extramusicale, sia in correlazione chiastica; \u00e8 infatti proprio nel primo e nell'ultimo movimento che Beethoven maggiormente vive queste cupe tensioni, in particolare negli allegri, sfruttando cos\u00ec introduzione e code per ristabilire quell'ordine che, a partire dalle successive sinfonie, verr\u00e0 abbandonato sempre pi\u00f9.\nIl primo movimento della sinfonia si apre con un breve e solenne \"Adagio molto\", nel quale si pu\u00f2 addirittura ascoltare un'anticipazione di quello che sar\u00e0, molti anni dopo, il tema principale della \"Sinfonia n. 9\". Questa introduzione lenta sfocia in un ampio \"Allegro\" in forma sonata, dal carattere spigliato e gioioso. Il secondo movimento un \"Larghetto\", anch'esso di ampie proporzioni, dalle caratteristiche di grande distensione e soavit\u00e0. Il terzo movimento \u00e8 uno scherzo ironico e grottesco: da notare come il minuetto cambi per la prima volta in Beethoven il nome in scherzo. Conclude la sinfonia un \"Allegro molto\".\nAnalisi del primo movimento.\nIl primo movimento della sinfonia ha come metro tre quarti nell'introduzione e metro quattro quarti nel resto del movimento; la tonalit\u00e0 di base \u00e8 re maggiore. L\u2019indicazione agogica (o tempo) indicata \u00e8 \"Adagio molto\" per l'introduzione (prime 34 battute) e \"Allegro con brio\" in seguito. La struttura formale \u00e8 quella di una forma-sonata con le tre parti: esposizione - sviluppo - ripresa, precedute da una introduzione.\nIntroduzione.\nL'introduzione (un \"Adagio molto\" in tre quarti) occupa le prime 34 misure del primo movimento dove, secondo Berlioz, \"gli effetti pi\u00f9 belli si succedono senza confusione e sempre in una maniera inaspettata\". Pur essendo una introduzione abbastanza lunga, molto opportunamente Beethoven con scale di semicrome e gruppetti ha reso questo \"Adagio iniziale\" fluido e scorrevole soprattutto nella distribuzione dei vari pensieri melodici \"fra varie voci e vari timbri dell'orchestra, facendoli scaturire uno dall'altro fino ad una sosta improvvisa su uno scultoreo tema discendente in re minore\".\nQuesta introduzione pu\u00f2 essere divisa in tre sezioni. La prima sezione (da misura 1 a misura 12) si presenta con alcuni accordi di tutta l'orchestra inframezzati da brevi escursioni dei legni e dei violini. Il primo accordo presenta subito la tonalit\u00e0 di base: re maggiore.[batt. 1-9]\nLa seconda sezione (da misura 12 a misura 24) modula alla sopradominante (si bemolle maggiore) ed \u00e8 costituita da alcune figurazioni di biscrome e semibiscrome in dialogo tra i legni e gli archi su un lento ma continuo crescendo. [batt. 12-13]\nLa terza sezione (da misura 24 a misura 34) \u00e8 introdotta da un pedale di dominante (nota la) dei corni e si conclude con una rapida scala discendente di semibiscrome dei primi violini che incominciata sulla settima di dominante (la minore settima) si ferma sulla tonica (nota re). \"L'introduzione \u00e8 unita all'allegro colla forma classica, col ritorno cio\u00e8 del tono di re a mezzo della dominante la\". [batt. 25-34]\nEsposizione.\nCon la presentazione del primo tema (da misura 34 a misura 73 comprese le codette) cambia sia il metro in quattro quarti sia l\u2019indicazione agogica (o tempo) in \"Allegro con brio\". Il primo tema, il cui nucleo s'individua nelle battute 34-37 presentato dalle viole e dai violoncelli, incomincia alla tonica (nota re) e termina alla tonica dopo essere salito fino alla dominante (nota la) e si propone con un carattere quasi militare con una \"andatura marziale e potentemente ritmata\".[batt. 34-37]\nDopo una misura di transizione sulla tonica (battuta 37) il tema si ripresenta (battute 38 - 41) con l'armonia della sottodominante (sol maggiore sesta) per terminare su un crescendo impostato sulla settima di dominante della dominante (mi maggiore settima). [batt. 37-43]\nIl crescendo si risolve dopo 6 battute in una nuova figurazione (derivata dal tema principale) esposta alla tonica con tutto l'organico strumentale con la dinamica forte: \u00e8 la codetta (o chiusura) del tema principale e termina a misura 57. [batt. 47-51]\nA misura 57 incomincia un ponte modulante con la funzione di condurre il discorso musicale al secondo tema. Si tratta di una transizione che dalla tonica (nota re) porta alla tonalit\u00e0 della dominante (nota la) del secondo gruppo tematico attraverso un pedale di dominante di dominante (nota mi). Lo spunto per questa transizione, dopo alcuni accordi orchestrali sulla tonica terminati a misura 61 in un improvviso innalzamento di un tono (per raggiungere la dominante della dominante - nota mi), \u00e8 dato \"da una frase svelta e brillante, annunciata dapprima dai soli archi, e che sembra quasi una parodia della celebre marcia turca mozartiana\".[batt. 61-63]\nIl secondo tema (da misura 73) \u00e8 \"come una dolce fanfara di vittoria\" e consiste di una prima frase di 4 misure (domanda) nella tonalit\u00e0 della tonica (la maggiore) esposta in piano dai clarinetti, fagotti e corni, seguita da una seconda frase (risposta), sempre di 4 misure, esposta da tutta l'orchestra in fortissimo nella tonalit\u00e0 relativa minore (fa diesis minore).[batt. 73-80]\nSe la prima parte dell'Esposizione guarda alla tradizione: l'\"Adagio molto\" introduttivo ricorda le lunghe introduzioni delle sinfonie haydniane, mentre l'\"Allegro con brio\" guarda ai modelli mozartiani delle ultime sinfonie; inoltre si pu\u00f2 notare che l'andamento militaresco e risoluto del secondo tema \u00e8 gi\u00e0 tipicamente beethoveniano. Dopo una riesposizione integrale del secondo tema (misure 81 - 88) il discorso musicale si conclude con una consueta codetta (misure 88 - 101) o \"perorazione\" sulla dominante.\nA misura 102 il tema principale (una sua variazione) ritorna con la tonica che con le cadenze conclusive termina l'esposizione (coda dell'esposizione). In questa fase \"il motivo del primo tema viene ripetuto con insistenza dagli archi prima di sbriciolarsi contro fitti accordi collettivi caratterizzati da un continuo alternarsi di piano e fortissimo\".[batt. 102-109]\nLe ultime battute di questa fase modulano alla tonalit\u00e0 di la maggiore (dominante) per preparare il ritorno del tema principale sulla tonica.\nSviluppo.\nLo sviluppo occupa 77 battute (da misura 138 a misura 215) e utilizza il materiale tematico sia del primo tema sia del secondo tema. Questa fase pu\u00f2 essere divisa in due parti: (1) sviluppo del primo tema (battute 138 - 181) e (2) sviluppo del secondo tema con la codetta finale (battute 182 - 215). Per la prima volta nella forma sonata della sinfonia lo sviluppo si presenta in modo sostanzioso nel quale viene elaborato adeguatamente sia il primo tema (come da tradizione) sia (e qui sta la novit\u00e0) in modo approfondito anche il secondo soggetto. Lo sviluppo, dopo la seconda sinfonia di Beethoven, diventa cos\u00ec il cuore stesso della composizione dove il flusso drammatico si apre a soluzioni sempre pi\u00f9 complesse e imprevedibili.\nNella prima parte dello sviluppo importante \u00e8 il \"gruppetto di quattro semicrome\" della parte iniziale del tema principale. Prima viene presentato all'unisono dalle viole e violoncelli, \"poi \u00e8 ripreso isolatamente per stabilire sia delle progressioni in crescendo, sia delle imitazioni fra gli strumenti a fiato e quelli a corda\". La tonalit\u00e0 per l'inizio di questo sviluppo \u00e8 la tonica minore (re minore).[batt. 156-165]\nNelle fasi conclusive di questa prima parte dello sviluppo (batt. 170) appare una nuova figurazione (sempre derivata dai temi fondamentali della sinfonia) presentata dai violini primi, mentre fanno da contrappunto le viole, violoncelli e fagotti con la stessa figurazione sfasata di mezza battuta; contemporaneamente i corni e le trombe producono un pedale sulla tonica (nota re). La figurazione consiste in una prima frase ascendente (dal re al do naturale) e poi discendente nuovamente fino al re. La funzione del pedale degli ottoni \u00e8 quella di preparare l'ambiente armonico dello sviluppo del secondo tema: sol maggiore (sottodominante). La nota re, in questo modo, viene a poco a poco percepita come la dominante della sottodominante.[batt. 170-175]\nA misura 182 nell'armonia della sottodominante (sol maggiore) appare il secondo tema ai violini I e II. L'elemento che viene utilizzato per questo sviluppo sono le quattro semiminime della parte conclusiva del tema. Per 10 misure questo gruppo rimbalza continuamente dai flauti e oboi agli archi bassi e il fagotto finch\u00e9 dopo alcune misure di crescendo ai violini appare una nuova figurazione (derivata per\u00f2 proprio dalla linea melodica delle quattro semiminime). L'armonia dal sol maggiore si sposta sul fa diesis maggiore (mediante rispetto alla tonica re). Un pedale di do diesis dei legni (a misura 198) accompagna questa nuova figurazione. Il do diesis riferito alla tonica (re) pu\u00f2 essere interpretato come la dominante della mediante. [batt. 198-204]\nIl pedale sul do diesis prosegue ai violini primi e secondi contrappuntati dai legni. Ora la dinamica di colpo diventa piano mentre gli archi bassi continuano con la nota do diesis tenuta. Un crescendo, favorito dall'entrata del corno, modula l'armonia dal do diesis al la maggiore (dominante della tonica - il do diesis inoltre \u00e8 la mediante del la maggiore). Quindi su uno \"sforzando\" dell'intera orchestra ritorna il primo tema nella tonalit\u00e0 di partenza (re maggiore). [batt. 209-218]\nRipresa e coda.\nLa ripresa (misura 216) \u00e8 relativamente tradizionale. Ritorna il tema principale alla tonica (re maggiore) ripetuto due volte (la seconda volta nella tonalit\u00e0 della sottodominante). Un breve crescendo (11 misure) porta direttamente al ponte modulante (da misura 233 a 244) in preparazione alla riesposizione del secondo tema (vedi le battute simili dell'esposizione da misura 61 e seguenti). L'ambientazione armonica \u00e8 la dominante (la maggiore) individuata nel pedale dei corni in quanto il secondo tema (come da norma) deve essere riesposto nella tonalit\u00e0 di base (re maggiore). Quindi la codetta del secondo tema (da misura 253 a misura 273) chiude il secondo tema sul ritorno del primo in una ambientazione armonica dove prevale la dominante. Segue una ripresa variata del primo tema che porta direttamente alla coda della riesposizione nell'armonia della dominante.\nA misura 304 incomincia la coda finale con la ripresa della figurazione iniziale dello sviluppo. La tonalit\u00e0 \u00e8 consolidata ormai sulla tonica, armonia che non verr\u00e0 pi\u00f9 abbandonata fino alla fine del movimento. In un '\"clima sempre pi\u00f9 baldanzoso e quasi battagliero\" si \"arriva alla fine senza essersi concesso un minuto di tregua\" anche se il finale perde un po' della spontaneit\u00e0 della prima parte del movimento e risulta \"piuttosto convenzionale, rigida apoteosi dello spirito di marcia che ha animato tutto il movimento\".\nAnalisi del secondo movimento.\nIl secondo movimento della sinfonia ha come metro tre ottavi e la tonalit\u00e0 di base di la maggiore. L\u2019indicazione agogica (o tempo) indicata \u00e8 \"Larghetto\". La struttura formale \u00e8 quella di una forma-sonata con le tre classiche parti: esposizione - sviluppo - ripresa.\nIl secondo movimento \u00e8 pieno di melodie immerse in atmosfere armoniche luminose. \"Musica della felicit\u00e0\", come alcuni commentatori l'hanno definita, oppure \"Nachtmusik\" (musica notturna) nata dal dolcissimo paesaggio viennese. Non esiste un tema vero e proprio ma una larga frase sviluppata come se si trattasse di musica vocale e le varie frasi principali ogni volta vengono presentate con nuovi dettagli e ricchezza di ornamenti. Notevole \u00e8 il modo di variare i temi attraverso un continuo contrapporre e accumulare elementi o richiami a incisi precedenti; come ad esempio la ripresa leggermente variata rispetto all\u2019esposizione. Inoltre Beethoven nel \"Larghetto\" investe molto sull'orchestrazione, ossia dividendo il materiale tematico tra le varie sezioni strumentali che dialogando tra di loro in questo modo arricchiscono il contenuto espressivo del movimento e della dinamica. Non mancano tuttavia critiche negative dovute oltre alla eccessiva lunghezza del movimento (quasi prolissit\u00e0), anche a quell'\"impressione di costruito\" (Giovanni Carli Ballola).\nEsposizione.\nL'esposizione ha una struttura molto complessa e articolata; in essa si possono distinguere un primo gruppo tematico (alla tonica), un breve ponte modulante, un secondo gruppo tematico (alla dominante) e le cadenze Conclusive dell'esposizione. All'interno di queste parti possiamo individuare cinque periodi con ognuno una figura tematica ben precisa.\nIl primo gruppo tematico (da misura 1 a misura 32) comprende una prima figura tematica con ripetizione (primo periodo) e una seconda figura tematica con ripetizione (secondo periodo). La prima figura tematica, \"maestosa e ritmata come un corale\", occupa le prime 8 misure del movimento ed \u00e8 presentata dagli archi (violini I e II in primo piano). Il tema incomincia alla tonica (la maggiore) sale fino alla dominante (mi maggiore) e ridiscende rimanendo nell'area armonica della dominante.[batt. 1-8]\nQuesto primo tema viene ripetuto integralmente dai legni (misure 8 - 15), mentre gli archi sono di rinforzo e accompagnamento con un pungente controcanto di acute note staccate, e i corni sviluppano un pedale sulla dominante. L'ambiente armonico \u00e8 quello della dominante (nota mi), confermato sia dal pedale dei corni sia dal si minore (dominante della dominante) nella parte centrale della frase. A misura 17, senza soluzione di continuit\u00e0, appare la seconda figura tematica (secondo periodo), sempre di 8 misure. Ancora una volta sono gli archi a presentare inizialmente questo ulteriore tema. L'armonia \u00e8 sempre quella della dominante.[batt. 17-24]\nLa ripetizione del tema (misure 24 - 32) ritorna ai legni e ritorna anche la tonica (la maggiore). Con la fine del secondo tema termina anche il primo gruppo tematico. Il ponte modulante seguente (o anche terzo periodo) consiste nella terza figura tematica (nell'armonia della tonica) in dialogo tra legni e archi e quindi in una modulazione per tutta l'orchestra verso la dominante (nota mi). Questo breve tema \u00e8 \"particolarmente seducente quando sono i primi violini a pronunciarlo da soli\".[batt. 32-40]\nPer quattro volte il tema rimbalza tra i legni (tonica - nel modo minore durante la ripetizione dei legni) e gli archi (dominante) finch\u00e9 alcuni accordi paralleli a ritmo di croma e semicroma interrompono questa figurazione e conducono decisamente alla tonalit\u00e0 della dominante (mi maggiore) passando a misura 47 per il si maggiore (dominante della dominante).\nIl secondo gruppo tematico (da misura 47 a misura 82) si presenta con la quarta figura tematica (o quarto periodo). La struttura di questo gruppo \u00e8 A-B-B'. Questo quarto tema (misure 47 - 51) si presenta con una frase aperta, come una dichiarazione sentimentale, che si perde, nella ripetizione, in un complicato gioco di quartine, ritmi puntati con partecipazione di tutta l'orchestra. L'ambientazione armonica \u00e8 mi maggiore - si maggiore, e quindi siamo nella dominante rispetto al la (tonica).[batt. 47-55]\nIl tema (con la ripetizione) \u00e8 la parte A. Le altre due parti (B e B1) consistono in due crescendi; pi\u00f9 breve il primo (B: misure 55 - 61), pi\u00f9 lungo e articolato il secondo (B1: misure 62 - 82). Si chiude cos\u00ec il Secondo Gruppo Tematico; quello che segue \u00e8 la cadenza conclusiva dell'esposizione (misure 82 - 99) con una quinta figura tematica (o quinto periodo). \u00c8 \"la melodia pi\u00f9 beata del brano, una sorta di barcarola, inquadrata in un liquido disegno di biscrome ed eseguita dai secondi violini e violoncelli nei registri medio bassi\". [batt. 82-86]\nIl tema incomincia e termina nella dominante (mi maggiore); armonia che viene mantenuta nella ripetizione del tema e nella seguente codetta. E in mi maggiore (le tre crome di battuta 99) termina l'esposizione, preparazione per il ritorno della tonica nel successivo sviluppo.\nSviluppo.\nLo sviluppo poggia soprattutto sul primo tema anche se nel finale compare la variante B della quarta figura tematica. Pu\u00f2 essere suddiviso in tre fasi ognuna delle quali incomincia sempre con un crescendo per terminare con la dinamica fortissimo con tutta l'orchestra.\nLa prima fase (misure 100 - 117) ripropone la prima battuta (inciso iniziale) del tema principale nell'armonia di la minore. Subito il discorso si allontana dal tema per approdare dopo un crescendo di note ribattute (decine e decine di semicrome) alla tonalit\u00e0 della dominante minore (mi minore).[batt. 98-117]\nNella seconda fase (misure 117 - 138) si ritorna al pianissimo mentre l'armonia ora si sposta repentinamente alla dominante maggiore (mi maggiore). Il tema (esposto dai legni) \u00e8 sempre meno riconoscibile, mentre i violini ribattono continuamente le stesse note (sol diesis e si) presto seguiti dai fiati. Il flusso musicale ora si trasforma in un pulviscolo di semicrome e biscrome sul fa maggiore prima e sul fa minore alla fine (misura 136) con una dinamica sempre in \"fortissimo\", mentre il fagotto e l'oboe continuano a proporre l'inciso iniziale del primo tema.[batt. 117-129]\nLa terza fase (misure 138 - 158) incomincia proponendo la parte B del quarto tema (misure 55 - 61 dell'esposizione). L'ambientazione armonica \u00e8 sol maggiore che \u00e8 \"percepita\" come dominante della mediante (rispetto alla tonica di partenza, la maggiore). In realt\u00e0 questo pezzo (in definitiva in do maggiore) non fa che aumentare la forza e l'effetto di mascheratura dell'uniformit\u00e0 del movimento.[batt. 137-142]\nLe ultime 4 battute dello sviluppo (154 - 157) realizzano una classica cadenza per il ritorno della tonica (la maggiore) e del tema principale nell'ultima parte del movimento (riesposizione): la maggiore (tonica) - si minore (dominante della dominante) - mi maggiore e mi maggiore settima (dominante).\nRiesposizione e coda finale.\nLa riesposizione (misure 158 - 261) riprende tutto il percorso fatto nell'esposizione con alcune minime varianti. La ripetizione del terzo tema (battuta 193 e seg.) modula al modo minore (la minore). Modulazione mantenuta anche nel ponte di collegamento successivo in preparazione all'entrata del quarto tema (secondo gruppo tematico) alla tonica (la maggiore) e non alla dominante come nell'esposizione. La dominante (la maggiore) compare un'ultima volta nelle battute finali (258 - 259) della codetta della riesposizione prima della coda finale. Quest'ultima (misure 262 - 276) si presenta con un ultimo ritorno del tema principale alla tonica. Una cadenza autentica (settima di dominante - tonica) conclude il movimento.\nAnalisi del terzo movimento.\nIl terzo movimento della sinfonia ha come metro tre quarti e la tonalit\u00e0 di base di re maggiore. L\u2019indicazione agogica (o tempo) indicata \u00e8 \"Allegro\". La struttura formale \u00e8 quella di uno scherzo con trio con le tre classiche parti: Esposizione e sviluppo dello scherzo - esposizione e sviluppo del trio - ripresa integrale dello scherzo.\nQuesto terzo movimento \u00e8 intitolato \"scherzo\", e non pi\u00f9 \"minuetto\" come nella \"Prima sinfonia\". Abbiamo ancora lo spirito dialogante del minuetto o le contrapposizioni timbriche e melodiche del trio, ma da questa sinfonia \"il terzo movimento che tradizionalmente \u00e8 il meno importante, diventa nelle mani del musicista di Bonn l'occasione per sperimentare le pi\u00f9 inquietanti novit\u00e0 formali\".\nEsposizione e sviluppo dello scherzo.\nLo scherzo pu\u00f2 essere suddiviso in tre parti: prima parte: esposizione (misure 1 -16); seconda parte: sviluppo (misure 17 - 38); terza parte: ripresa e finale (misure 39 - 84). La prima parte e la seconda parte insieme alla terza parte vengono ripetute integralmente (segno di \"ritornello\").\nNella prima parte (esposizione) viene subito presentato il tema dello scherzo: \u00e8 un semplice inciso di tre semiminime ascendenti per gradi congiunti. \"L'enunciato vede una continua contrapposizione fra un accordo forte a ranghi completi e le tre note in staccato\" che rimbalzando da uno strumento all'altro creano una continua variet\u00e0 di colori orchestrali mai visti prima d'ora. Questo inciso viene ripetuto in 12 battute; nelle altre 4 misure l'inciso compare lievemente variato oppure in formazione discendente. L'armonia iniziale \u00e8 quella della tonica (re maggiore) per finire (a misura 16) sulla dominante (la maggiore).[batt. 1-16]\nNella seconda parte (sviluppo) l'inciso si presenta nel modo minore (la minore), ma per cambiare immediatamente in una nuova melodia sbilenca, deformata ulteriormente attraverso delle sincopi. L'armonia \u00e8 quella della sopradominante (si bemolle maggiore).[batt. 17-25]\nLa nuova melodia viene subito ripetuta con il rinforzo dei flauti e degli oboi per fermarsi su alcune esitanti battute per soli archi su un pedale dei contrabassi sulla dominante (misura 33), preludio alla parte conclusiva dello Scherzo. Nella Terza parte viene ripreso l'inciso iniziale alla tonica che attraverso altri percorsi modulanti (a misura 59 ritorna il modo minore e l'armonia in si bemolle) conduce a un pedale di dominante (la) a tutta orchestra (misura 81) per chiudere sulla tonica (re maggiore).\nEsposizione e sviluppo del trio.\nIl tema del trio, \"una melodia gentile, quasi ingenua\" dai toni bucolici (\"un lontanissimo ricordo della musica concertante tedesca del primo settecento\"), \u00e8 presentata dai soli fiati. La tonalit\u00e0 \u00e8 quella della tonica (re maggiore) con un'escursione nella dominante (la maggiore) nella zona centrale della melodia. [batt. 84-93]\nIl trio pu\u00f2 essere suddiviso in tre parti: parte 1 (misure 84-93) esposizione del trio; parte 2 (misure 94-108) sviluppo; parte 3 (misure 108-130) ripresa variata. Lo sviluppo incomincia con la triade di fa diesis maggiore esposta dagli archi con una serie di doppie note legate per chiudere su un accordo di tutta l'orchestra sulla nota la ritornata naturale (dominante) dopo un tremolo/pedale degli archi sul fa diesis. [batt. 94-111]\nSegue la ripresa variata del trio (terza parte) e di seguito la ripetizione integrale dello Scherzo.\nAnalisi del quarto movimento.\nIl quarto movimento della sinfonia ha come metro due mezzi (tempo tagliato) e la tonalit\u00e0 di base di re maggiore. L\u2019indicazione agogica (o tempo) indicata \u00e8 \"Allegro molto\". La struttura formale \u00e8 una via di mezzo tra la forma-sonata (esposizione - sviluppo - ripresa) e il rond\u00f2 (ciclica riesposizione dell'inciso iniziale), ossia \"rond\u00f2-sonata\".\nEsposizione.\nL'esposizione occupa le prime 107 misure e, analizzando il movimento attraverso la struttura della forma-sonata, si individuano due gruppi tematici: il primo alla tonica con due temi e il secondo alla dominante. Il primo tema si compone di due parti: (a) un bizzarro inciso iniziale di tre battute asimmetrico (praticamente \u00e8 il tema del rond\u00f2), spezzato da pause e da larghi intervalli (un salto discendente di dodicesima nell'armonia della settima di dominante), fortemente accentato sulla prima nota terminante con un trillo e alcuni accordi, e (b) una seconda parte consistente in una spigliata corsa elegante e graziosa dei primi violini conclusa su due forti accordi a tutta orchestra (tonica - dominante). [batt. 1-7]\nQuesto primo tema viene riproposto senza varianti (misure 6 - 12). Segue subito una transizione (misure 12 - 25) che dalla tonica (re maggiore) suonata dalle trombe e dai corni (semibrevi con legature di valore), porta alla dominante (la maggiore): accordi ribattuti a tutta orchestra sulla nota la. A misura 26 appare un secondo tema (sempre nell'area del primo gruppo tematico). Il tema proposto inizialmente dai violoncelli e quindi ripreso in contrappunto da tutti gli archi gravita (in modo equivoco) attorno alla dominante e consiste in un \"cantabile a note lunghe legate, ascendenti e discendenti\". [batt. 26-33]\nA poco a poco entrano tutti gli altri strumenti finch\u00e9 un pedale sulla dominante (nota la) portato avanti dai violoncelli, corni e trombe, conclude (a misura 50) la parte assegnata al primo gruppo di temi. Una rapida discesa di crome ribattute dei primi violini a misura 52 introduce il \"Secondo tema\"' (o tema principale del secondo gruppo di temi) . Questo nuovo tema si presenta come un lungo dialogo tra i legni. L'armonia \u00e8 quella prevista della dominante proposta con insistenza dalle semiminime puntate degli archi. [batt. 51-59]\nA misura 68 il tema viene riproposto ma nel modo minore (la minore). Il modo maggiore viene perentoriamente ripreso a misura 84 da tutta l'orchestra. L'acme espressiva di questa fase viene raggiunto nelle battute 94 - 98 dove tutta l'orchestra suona in fortissimo l'accordo di settima di dominante (la maggiore settima) sia verticalmente con accordi dei violini, trombe, corni e clarinetti, sia orizzontalmente con arpeggi dei flauti, oboi, fagotti e archi bassi. Improvvisamente, \"con un brusco cambiamento di atmosfera emotiva\", l'orchestra tace e un dialogo sincopato tra fagotto e violini porta direttamente allo Sviluppo. Da notare le appoggiature dei violini che preannunciano il ritorno del tema principale.\nSviluppo.\nLo sviluppo (da misura 107 a misura 184) riprende i vari temi dell'esposizione \"tuttavia rielaborati in superficie e in modo molto pi\u00f9 sommario rispetto al primo movimento\" anche se \u00e8 presente una complessa rielaborazione armonica. Lo sviluppo incomincia con il tema del rond\u00f2 (parte \"a\" e parte \"b\"). Tema che viene riproposto (come nell'esposizione iniziale) ma con la parte \"b\" in minore (re minore). Segue (misure 119 - 131) un pedale sulla tonica minore per tutta l'orchestra. A misura 131 incomincia lo sviluppo vero e proprio sulla parte \"b\" del tema principale (sempre in minore). Segue una parte pi\u00f9 concitata dove appaiono frequentemente gli elementi della parte \"a\" del tema. Un episodio omofonico di tutti gli archi (a misura 157) introduce l'armonia di do diesis (in realt\u00e0 questa armonia va percepita come la dominante della mediante - nota fa diesis). In effetti tutta la fase finale dello sviluppo \u00e8 basata sulla parte \"a\" del tema con l'armonia sulla mediante (fa diesis maggiore) rafforzata da un insistente pedale (sforzandi sulla nota fa diesis) degli ottoni.[batt. 157-179]\nUn'ultima modulazione: mediante (fa diesis maggiore) =&gt; dominante della mediante (do diesis maggiore) =&gt; dominante (la maggiore) prepara la riesposizione nella tonica (re maggiore).\nRiesposizione e coda finale.\nLa riesposizione (da misura 184) regolarmente ripresenta gli stessi elementi musicali dell'esposizione fino al secondo tema (misura 236) che, secondo la norma, viene ripresentato alla tonica (re maggiore) e non alla dominante come nell'esposizione. Dopo la ripetizione del tema (in minore = re minore), una codetta (a misura 268 con il ritorno al modo maggiore) porta a un episodio sincopato dei soli violini primi (similmente alla fine dell'esposizione) che prelude la Coda Finale.\nLa coda finale (da misura 293), insolitamente ampia, si ricollega al materiale musicale precedente attraverso il tema principale (misure 293 - 310). La prima esposizione (parti \"a\" e \"b\") \u00e8 nella forma integrale, mentre la ripetizione vede la parte \"b\" abbreviata per condurre direttamente all'esposizione del secondo tema su un pedale di dominante (misure 312 - 335) che a misura 322 si trasforma perentoriamente in un pedale sulla tonica (re). A misura 336 (dopo un accordo a tutta orchestra sulla dominante) incomincia la coda finale vera e propria con dei nuovi materiali tematici presto arricchiti dal guizzante inciso sincopato del tema principale. L'armonia iniziale \u00e8 il fa diesis maggiore (la mediante rispetto alla tonica) che presto viene ricondotta alla dominante. Per 42 misure (da misura 372 a misura 414) abbiamo una prima perorazione durante la quale \"si assiste ad una vera corsa di note, una corsa altrettanto spigliata quanto elegante e graziosa\". A misura 414 improvvisamente riappare a tutta orchestra l'armonia di fa diesis (in realt\u00e0 \u00e8 un accordo omofonico sulla sola nota fa diesis). Poche battute e riappare la cellula iniziale del primo tema nell'armonia della tonica (re maggiore) che non verr\u00e0 pi\u00f9 abbandonata fino alla fine del movimento (perorazione conclusiva)."}
{"id": "96834", "revid": "78273", "url": "https://it.wikipedia.org/wiki?curid=96834", "title": "Gruppi Intervento Speciale", "text": ""}
{"id": "96835", "revid": "125619377", "url": "https://it.wikipedia.org/wiki?curid=96835", "title": "Mastro Titta", "text": "Biografia.\nLa sua carriera di incaricato delle esecuzioni delle condanne a morte dur\u00f2 ben 68 anni ed inizi\u00f2 all'et\u00e0 di 17 anni, il 22 marzo 1796: fino al 1864 raggiunse la quota di 514 (sul proprio taccuino, Bugatti annot\u00f2 516 nomi di giustiziati ma dal conto vengono sottratti due condannati, uno perch\u00e9 fucilato e l'altro perch\u00e9 impiccato e squartato dall'aiutante), per una media dunque di 7 condanne annue. Egli oper\u00f2 anche sotto il dominio francese, in cui comp\u00ec 55 esecuzioni del totale. \nLe sue prestazioni sono difatti tutte annotate in un elenco che arriva fino al 17 agosto 1864, quando venne sostituito da Vincenzo Balducci e papa Pio IX gli concesse la pensione, con un vitalizio mensile di 30 scudi.\nMastro Titta eseguiva sentenze in tutto il territorio pontificio. Un anonimo autore del XIX secolo scrisse una sua finta autobiografia, intitolata \"\", nella quale gli fa descrivere in questo modo l'inizio della sua attivit\u00e0 di giustiziere al servizio di Sua Santit\u00e0: \u00ab...(omissis), impiccando e squartando a Foligno Nicola Gentilucci, un giovinotto che, tratto dalla gelosia, aveva ucciso prima il prete di Cannaiola di Trevi e il suo cocchiere, poi, costretto a buttarsi alla macchia, grassato due frati\u00bb. Tale episodio ha ispirato il romanzo \"I topi del Papa\", scritto da un discendente del Gentilucci. La finta autobiografia, scritta e pubblicata anni dopo la presa di Roma e la morte del Bugatti, \u00e8 scritta in chiave anticlericale e presenta Mastro Titta come un cinico e freddo assassino, mano spietata del governo del papa.\nA Valentano, presso l'archivio storico, \u00e8 reperibile la testimonianza della sua prima esecuzione nella localit\u00e0 di Poggio delle Forche, scritta in prima persona: \u00abIl 28 marzo 1797, mazzolai e squartai in Valentano Marco Rossi, che aveva ucciso suo zio e suo cugino per vendicarsi della non equa ripartizione fatta di una comune eredit\u00e0\u00bb.\nIl nomignolo dato al Bugatti fu poi esteso anche ai suoi successori: in alcune terre che fecero parte dello Stato Pontificio, ma a Roma in particolar modo, la locuzione \"mastro Titta\" \u00e8 sinonimo di \"boia\".\nNei lunghi periodi di inattivit\u00e0, svolgeva il mestiere di venditore di ombrelli, sempre a Roma. Il boia viveva nella cinta vaticana, sulla riva destra del Tevere, nel rione Borgo, al numero civico 2 di Vicolo del Campanile.\nEra naturalmente malvisto dai propri concittadini; tanto che gli era vietato, per prudenza, recarsi nel centro della citt\u00e0, dall'altro lato del Tevere (donde il proverbio \"Boia nun passa Ponte\", a significare \"ciascuno se ne stia nel proprio ambiente\"). Ma siccome a Roma le esecuzioni capitali pubbliche decretate dal papa, soprattutto quelle esemplari, non avvenivano nel borgo papalino ma sull'altra sponda del Tevere - in Piazza del Popolo o a Campo de' Fiori o nella piazza del Velabro (dove Monicelli ha ambientato l'esecuzione del brigante don Bastiano nella pellicola cinematografica \"Il marchese del Grillo\") - in eccezione al divieto, il Bugatti doveva attraversare il Ponte Sant'Angelo per andare a prestare i propri servigi. Questo fatto diede origine all'altro modo di dire romano, \"Mastro Titta passa ponte\", a significare che quel giorno era in programma l'esecuzione di una sentenza capitale.\nIl 19 maggio 1817, George Gordon Byron si trovava in piazza del Popolo mentre tre condannati (Giovanni Francesco Trani, Felice Rocchi e Felice De Simoni) venivano decapitati: il poeta descrisse questa esperienza in una lettera indirizzata al suo editore John Murray.\nLo scrittore inglese Charles Dickens, durante il viaggio che comp\u00ec in Italia fra il luglio 1844 ed il giugno dell'anno successivo, mentre era di passaggio a Roma, nella giornata di sabato 8 marzo 1845, assistette a un'esecuzione in via de' Cerchi effettuata dal Bugatti, che comment\u00f2 nel suo libro \"Lettere dall'Italia\".\nIl mantello scarlatto che Mastro Titta indossava durante le esecuzioni \u00e8 conservato nel Museo Criminologico di Roma.\nPersone giustiziate da Mastro Titta.\nLista incompleta: sono qui riportate le note redatte dal Bugatti, il quale aveva l'abitudine di registrare le esecuzioni compiute. Si deve ad Alessandro Ademollo il ritrovamento di questo documento che venne pubblicato per la prima volta da Lapi in Citt\u00e0 di Castello nel 1886. \nMastro Titta nella letteratura.\nLa falsa autobiografia.\nNel 1891 viene pubblicata \"\", una falsa autobiografia di Mastro Titta che prende spunto dal taccuino di appunti effettivamente tenuto dal boia.\nIl sonetto del Belli.\nGiuseppe Gioachino Belli ha dedicato vari sonetti a Mastro Titta e alla figura del boia. Quello riportato qui \u00e8 il n. 68, composto nel 1830. L'impiccagione di cui si narra \u00e8 quella di Antonio Camardella, colpevole dell'uccisione del canonico e socio in affari Donato Morgigni; impiccagione eseguita nel 1749, ben prima della nascita del Bugatti. Il boia viene per\u00f2 ugualmente chiamato \"Mastro Titta\", tanta era la fama che gi\u00e0 ai tempi del Belli, il Bugatti, giunto appena a met\u00e0 della sua ultrasessantennale carriera, godeva nello Stato Pontificio.\nUn padre, imbattutosi col figlioletto nella pubblica impiccagione del Camardella, si adegua ad un'antica tradizione romanesca, mostrando al figlio a fini \"educativi\" la lugubre cerimonia ma colpendolo nel contempo con un sonoro ceffone, perch\u00e9 possa ricordarsi per sempre che nessuno pu\u00f2 ritenersi migliore di un qualsiasi delinquente e che, se non si riga dritto, anche i migliori sono destinati alla stessa fine!\nIl Belli ha dedicato a Mastro Titta e al tema delle pene capitali eseguite in piazza anche i sonetti:\nRugantino.\nUna memorabile rappresentazione di Mastro Titta \u00e8 anche nella commedia musicale \"Rugantino\" (1962) di Garinei e Giovannini, nella quale alla figura del boia si sostituisce quella di un bonario e paterno vinaio, riluttante all'esecuzione di un suo conoscente di antica data. Nelle prime due messe in scena, il ruolo fu interpretato da Aldo Fabrizi.\nPaolo Stoppa interpreta il ruolo di Mastro Titta nell'omonimo film del 1973, per la regia di Pasquale Festa Campanile, con Adriano Celentano e Claudia Mori.\nNell'anno del Signore.\nMastro Titta compare anche nella pellicola \"Nell'anno del Signore\" di Luigi Magni, nella scena finale in cui taglia il collo ai due carbonari Targhini e Montanari, venendo definito da quest'ultimo \"l'uomo pi\u00f9 moderno di Roma\".\nTradizioni popolari.\nNella tradizione popolare romanesca \u00e8 celebre la leggenda che vorrebbe Mastro Titta, ormai divenuto un fantasma, passeggiare talvolta alle prime luci dell'alba, avvolto nel rosso mantello che usava quand'era in vita, nei luoghi delle esecuzioni, presso la chiesa di Santa Maria in Cosmedin, in Piazza del Popolo e in piazza di Ponte Sant\u2019Angelo; si dice anche che talvolta offra una presa di tabacco a chi incontra, cos\u00ec come era solito fare con i condannati."}
{"id": "96837", "revid": "1658", "url": "https://it.wikipedia.org/wiki?curid=96837", "title": "Giambattista Bugatti", "text": ""}
{"id": "96838", "revid": "400694", "url": "https://it.wikipedia.org/wiki?curid=96838", "title": "Rotta verso la Terra", "text": "Rotta verso la Terra (\"Star Trek IV: The Voyage Home\"), noto anche con gli acronimi TVH o ST IV, \u00e8 un film di fantascienza del 1986 per la regia di Leonard Nimoy, che aveva diretto il precedente film e che appare anche in veste di attore interpretando il personaggio di Spock. \u00c8 il quarto film di \"Star Trek\", girato a vent'anni di distanza dalla prima serie televisiva. In questo film, ambientato nel XX secolo grazie a un viaggio indietro nel tempo, \u00e8 centrale il tema della protezione delle specie in via d'estinzione e l'attenzione per l'ambiente, in accordo con le convinzioni dello stesso Nimoy, fervente ecologista.\nPer l'home video il film \u00e8 stato distribuito col titolo Star Trek IV - Rotta verso la Terra.\nTrama.\nDopo tre mesi in esilio sul pianeta Vulcano, l'ammiraglio Kirk e il suo equipaggio decidono di tornare sulla Terra con lo Sparviero (ribattezzato dal dottor McCoy HMS \"Bounty\") catturato ai Klingon nel precedente episodio \"Star Trek III - Alla ricerca di Spock\", tutti rassegnati a subire la corte marziale per i numerosi reati commessi, in particolare il furto e la distruzione della nave stellare USS \"Enterprise\". Avvicinandosi al pianeta ricevono per\u00f2 un messaggio che avvisa che la Terra \u00e8 sotto attacco da parte di una misteriosa e invulnerabile sonda spaziale aliena che emana un segnale capace di neutralizzare qualunque fonte energetica. Il medesimo segnale sta anche destabilizzando l'atmosfera terrestre, facendo evaporare gli oceani e creando delle grosse coltri di nubi che provocano forti piogge e impediscono l'irradiamento solare. Spock capisce che la sonda di per s\u00e9 non ha intenzioni bellicose, ma non si rende conto delle conseguenze collaterali della sua azione, cos\u00ec, analizzando i suoni prodotti dall'alieno, scopre che questi cerca di mettersi in comunicazione con le balene megattere, la cui specie per\u00f2 \u00e8 estinta da tempo.\nKirk e i suoi intraprendono allora un pericoloso viaggio nel tempo per andare a ritroso fino al XX secolo, con la missione di recuperare delle balene e trasportarle nel XXIII secolo, nel tentativo di salvare il pianeta dalla distruzione.\nI protagonisti si trovano a vivere una serie di avventure, tra il drammatico e lo scanzonato, nella San Francisco del 1986, con divertenti episodi in cui gli ignari uomini del futuro debbono confrontarsi con arretratezze della societ\u00e0 americana della fine del XX secolo, senza poter rivelare la propria identit\u00e0 e missione. Ad esempio Montgomery Scott \u00e8 costretto a usare un Macintosh Plus per progettare il contenitore per le balene e cerca di parlare al computer impugnando il mouse come microfono, credendo che il Mac sia dotato di un'avanzata interfaccia vocale. Kirk conosce Gillian Taylor, una giovane e affascinante biologa marina assai preoccupata per la sorte di una coppia di balene che dovranno essere liberate dall'acquario cittadino in mare aperto, dove correranno subito il rischio di essere cacciate e uccise dalle baleniere. La dottoressa Taylor vede inizialmente Kirk e Spock come degli innocui stravaganti, simpatici anche se un po' fuori di senno, tuttavia Kirk riesce nel corso del tempo a ottenerne la fiducia.\nLa missione viene condotta a buon fine, nonostante una serie incredibile di ostacoli, e lo Sparviero Klingon riesce infine a compiere il salto temporale di ritorno con le stive piene d'acqua marina e la coppia di megattere, in grado di neutralizzare la minaccia della sonda aliena - che riconosce il loro canto - e ripopolare gli oceani del futuro. Con Kirk parte anche la giovane biologa, che decide di abbandonare il suo tempo per avventurarsi nel futuro.\nSottoposti finalmente a processo, Kirk e i suoi compagni vengono prosciolti da tutte le accuse, anche in considerazione dei successi appena riportati. Il solo ammiraglio Kirk viene punito per il reato di insubordinazione a un superiore e per questo viene retrocesso al grado di capitano, con l'agognata assegnazione al comando di una nuova nave stellare. Una lieta sorpresa attende Kirk e i suoi compagni quando scoprono il vascello loro assegnato: la USS \"Enterprise\" (NCC-1701-A), versione migliorata della sua vecchia nave.\nDedica.\nDurante i titoli di apertura del film, appena prima dell'inizio della pellicola, appare una dedica scritta dalla produzione in memoria delle vittime del \"Challenger\", lo Space Shuttle esploso durante la fase di decollo pochi mesi prima dell'uscita del film nelle sale cinematografiche. Il messaggio che appare \u00e8 il seguente:\nProduzione.\nNella scena con il Macintosh Plus, alcuni ritengono che la grafica dell'immagine non sia del Plus ma di un Apple II oppure addirittura di un PC IBM. Originariamente i produttori avevano scelto un computer Amiga della Commodore. Quando chiesero un computer alla Commodore, questa tuttavia rispose che non poteva prestarne uno ma che poteva venderlo. Allora gli studios si rivolsero ad Apple, che fu ben felice di regalare loro un Macintosh Plus.\nDistribuzione.\nAdattamento italiano.\nA differenza dei primi tre capitoli diretti da Renato Izzo, l'edizione italiana del film \u00e8 stata curata da Manlio De Angelis.\nI distributori italiani decisero di usare solo \"Rotta verso la Terra\" come titolo della pellicola, omettendo lo \"Star Trek IV\", che ne rimarcava l'appartenenza alla saga fantascientifica come quarta trasposizione cinematografica. Fu invece aggiunto nel titolo \"Star Trek IV\" per le edizioni in home video.\nAccoglienza.\nIncassi.\nIl film, costato 25 milioni di dollari, ne ha incassati 133 nelle sale (oltre 16 solo nel fine settimana di apertura negli USA). A questi si sono sommati nel tempo 98 milioni di dollari per i noleggi dell'home video.\nCritica.\nLa pellicola ha generalmente riscontrato critiche positive, sul sito \"Rotten Tomatoes\" ha l'indice di gradimento del 85% e detiene il voto di 7,3/10 su IMDb. Roger Ebert diede al film 3\u00bd stelle su 4 scrivendo: \"Questa \u00e8 senza dubbio la storia pi\u00f9 assurda di \"Star Trek\", eppure, curiosamente, \u00e8 la migliore, la pi\u00f9 divertente e godibile in termini umani. Sono contento che nessuna moderazione o buonsenso le abbiano intralciato la strada\".\n\"Il Morandini\" scrive che \"Nimoy porta le avventure galattiche verso la Terra e verso la commedia con risultati assai divertenti. Pochi effetti speciali ma efficaci.\"\nFantafilm invece considera questo film uno dei meno convincenti della serie:"}
{"id": "96842", "revid": "1983214", "url": "https://it.wikipedia.org/wiki?curid=96842", "title": "Mandarino", "text": ""}
{"id": "96844", "revid": "31789", "url": "https://it.wikipedia.org/wiki?curid=96844", "title": "Agente X", "text": "Agente X (\"Agent X\") \u00e8 un personaggio dei fumetti creato da Gail Simone e Studio UDON nel 2002, pubblicato dalla Marvel Comics. La sua apparizione avviene in \"Deadpool\" (vol. 1) n. 65 (maggio 2002)\nBench\u00e9 la sua identit\u00e0 reale sia quella di Nijo Minamiyori (\u00e8 originario del Giappone), ha adottato e mantenuto nel corso degli anni il nome di Alex Hayden, attribuitogli in seguito a una amnesia.\nCon questa identit\u00e0 \u00e8 comparso per la prima volta in \"Agent X\" n. 1 (settembre 2002), sulla scia di eventi verificatesi nell'arco conclusivo della collana \"Deadpool\", realizzato anch'esso dalla Simone e dagli artisti dello Studio Udon (primo fra tutti Alvin Lee).\nSuccessivamente alla chiusura della propria testata nel dicembre 2003, Hayden \u00e8 apparso sulle pagine di \"Cable &amp; Deadpool\".\nHa fondato il gruppo mercenario noto come \"Agenzia X\", con la sua fidanzata (e ugualmente mercenaria) Outlaw, con Taskmaster e con Sandi Brandenberg, ex-business manager di Deadpool. \u00c8 stato aiutato dalla giovane mutante Mary Zero, il cui potere \u00e8 non essere notata da nessuno, tranne che da lui.\nI suoi poteri consistono in una grande agilit\u00e0, forza e destrezza e in una capacit\u00e0 di rigenerazione sovrumana. \u00c8 un tiratore scelto molto capace, ed \u00e8 solitamente riconoscibile per l'ampia cicatrice a forma di X che ha sul viso e i caratteristici occhiali a mascherina giallo-arancioni.\nCome accade per Deadpool, la voce narrante dell'Agente viene evidenziata colorando in modo diverso le nuvolette e i box che ne contengono i dialoghi (riportati su un fondo grigio chiaro).\nBiografia del personaggio.\nNijo.\nSecondo quanto viene rivelato nei numeri dal 65 al 69 di \"Deadpool\", Nijo Minamiyori \u00e8 imparentato con l'omonimo e influente clan criminale, uno dei cosiddetti Quattro Venti: \u00e8 infatti il fratello minore della \"capofamiglia\". Questi viene apparentemente ucciso da Deadpool insieme ai rivali delle altre tre famiglie maggiori, convenuti nello stesso ristorante di lusso per siglare una tregua.\nBramoso di vendicare l'omicidio del fratello, il giovane viene contattato da Cigno Nero, un assassino dotato di poteri telepatici e dalla mira infallibile, che come lui \u00e8 intenzionato ad eliminare il mercenario.\nStretto un patto con il killer, Nijo spia Wade Wilson, impegnato a cementare il successo conferitogli dall'impresa. Il suo forte senso dell'onore, tuttavia, lo mette gradualmente sempre pi\u00f9 a disagio e alle strette con l'alleato, il quale nel frattempo ha infettato Deadpool con un virus mentale che ne sta erodendo lentamente la memoria e il controllo motorio.\nI tre si scontrano frontalmente nella fortezza che serve da base a Cigno Nero, un vecchio castello in Germania. Il telepate rivela di essere il reale assassino dei Quattro Venti, incluso il fratello maggiore di Minamiyori, e che la loro eliminazione \u00e8 stata attribuita all'uomo sbagliato per pura coincidenza. Cigno Nero uccide facilmente Nijo ma viene sconfitto da Deadpool, che sfrutta il legame psichico con l'assassino per investirlo in pieno con tutte le pi\u00f9 terribili e angosciose memorie rimastegli, e gli schiaccia il viso contro la griglia rovente di un caminetto. Si tratta per\u00f2 di una vittoria di Pirro: il timer della valigetta ricolma di esplosivo che aveva portato con s\u00e9 (persa durante la battaglia) scatta, facendo saltare in aria l'intero edificio.\nAlbo e collana si chiudono con le ultime parole del mercenario: \"Ora s\u00ec che ci si diverte!\"\nL'Agenzia X.\nTempo dopo, a New York, Sandi Brandenberg incontra uno sconosciuto alto, calvo e con una vistosa cicatrice a forma di X sul viso. Questi sembra conoscerla e ha un modo di parlare familiare, ma sembra anche essere preda di un'amnesia che gli impedisce di ricordare il proprio passato. Sandi - convinta che in realt\u00e0 possa trattarsi di Wade Wilson, sopravvissuto all'esplosione ma con la memoria e la fisionomia alterate dal virus mentale di Cigno Nero - gli suggerisce di assumere l'identit\u00e0 di \"Alex Hayden\", avendo notato l'interesse dell'uomo per la musica di Haydn.\nLa ragazza contatta i mercenari Outlaw e Taskmaster perch\u00e9 assistano Alex, intenzionato a imporsi come il miglior agente mercenario sul mercato. Grazie alla sua abilit\u00e0 nello studiare i movimenti altrui, Taskmaster riscontra presto delle discrepanze rispetto allo stile di combattimento di Deadpool: in particolare, Hayden sembra essere un ambidestro naturale nell'uso delle armi. I suoi dubbi vengono confermati da Outlaw, secondo la quale il giovane \u00e8 un tiratore eccellente, superiore a Wilson.\nI quattro decidono di mettersi in societ\u00e0, riconvertendo in base operativa un parco giochi, premio per il primo incarico portato a termine dall'Agente X.\nNel corso delle missioni successive, il personale dell'Agenzia si trover\u00e0 alle prese con problemi interni (la temporanea separazione di Taskmaster dal resto del gruppo, o la relazione tra Outlaw e Alex) e affronter\u00e0 gli avversari pi\u00f9 disparati, fra i quali spicca il nuovo leader dei Quattro Venti, Higashi. Quest'ultimo alla fine si ritrover\u00e0 legato da un debito d'onore ai mercenari, anche grazie all'assistenza prestata dalla giovane mutante Mary Zero in qualit\u00e0 di spia e supporter.\nRivelazioni.\nIn quella che \u00e8 la saga conclusiva della testata, \"Deadpool Walking\", X e compagni si trovano di fronte Deadpool, ridotto a uno stato larvale, in compagnia di un redivivo Cigno Nero. D'impulso, Alex spara al mercenario in rosso colpendolo alla testa.\nSenza scomporsi, Cigno Nero spiega che desiderando salvarsi da morte sicura, nell'imminenza dell'esplosione us\u00f2 il massimo del proprio potere telepatico per assorbire psionicamente il fattore rigenerante di Deadpool.\nTuttavia, la mancanza di un freno consapevole fece s\u00ec che questa e altre doti venissero effettivamente scambiate fra i tre. I ricordi recenti e le capacit\u00e0 fisiche di Wade Wilson furono trasmessi anche a Nijo, che grazie alla rigenerazione torn\u00f2 a vivere. Dall'assassino tedesco eredit\u00f2 invece l'interesse per la musica colta e una tecnica sopraffina nell'uso delle armi da fuoco, e financo la cicatrice arrecata dalla griglia rovente.\nAvendo ereditato solo aspetti indesiderati (il senso dell'onore di Nijo e la sua passione per i Radiohead, insieme a tutte le barzellette sporche note a Deadpool) in aggiunta alla capacit\u00e0 di guarire dalle ferite, Cigno Nero afferma di rivolere la propria vita indietro, e a tal fine sigla una tregua con l'Agente, proponendogli di rimettere a posto le cose con i propri poteri psichici.\nIl reale intento dell'assassino \u00e8 quello di assorbire tutto il potere e le conoscenze delle sue controparti, ma l'Agenzia X (affiancata da Wilson, che rigenerando la ferita alla testa si \u00e8 ripreso in anticipo sulle previsioni) riesce a sconfiggerlo. Alex annienta definitivamente Cigno Nero facendogli sperimentare il ricordo della propria morte come Nijo.\nL'Agente X, Deadpool, Outlaw e Taskmaster si accaniscono ulteriormente a colpi di arma da fuoco sul cadavere. I resti di Cigno Nero vengono poi sottoposti a imbalsamazione, procludendogli cos\u00ec anche la minima possibilit\u00e0 di rigenerazione.\nRitorno in azione.\nFabian Nicieza riprende il personaggio sulle pagine di \"Cable &amp; Deadpool\" n. 11, dove l'Agente X viene assoldato per impedire a Deadpool e Weasel di salvare Cable morente grazie a un trapianto di tessuto tecno-organico. In seguito a uno scontro eccezionalmente cruento, in cui i due sfogano la reciproca ostilit\u00e0 e Wade Wilson gli sottrae il pancreas a mo' di souvenir, Hayden non riesce a impedire la \"risurrezione\" di Cable ed \u00e8 spinto a lasciar perdere, a patto di riavere indietro l'organo rubato (gi\u00e0 ricresciuto grazie ai suoi poteri).\nSuccessivamente, X viene rapito dall'HYDRA come cavia per il programma di armi biologiche dell'organizzazione. La cellula che lo detiene \u00e8 per\u00f2 cos\u00ec incompetente da causargli prima l'artrite, e poi l'obesit\u00e0 a livelli patologici. Liberato da Deadpool (assistito da Bob, Agente dell'HYDRA) su richiesta di Sandi e Outlaw, Alex si vede costretto dal proprio stato di salute a chiedere l'aiuto del rivale perch\u00e9 porti a termine gli incarichi dell'Agenzia X al posto suo.\nL'Agente X comparir\u00e0 pi\u00f9 volte sulle pagine della testata fino al numero conclusivo, in cui dopo lunghi tentennamenti accetta di sottoporsi a una dieta risolutiva."}
{"id": "96847", "revid": "1123217", "url": "https://it.wikipedia.org/wiki?curid=96847", "title": "Mandarino standard", "text": ""}
{"id": "96855", "revid": "838137", "url": "https://it.wikipedia.org/wiki?curid=96855", "title": "269 a.C.", "text": ""}
{"id": "96856", "revid": "287204", "url": "https://it.wikipedia.org/wiki?curid=96856", "title": "Brenta (disambigua)", "text": ""}
{"id": "96857", "revid": "125019881", "url": "https://it.wikipedia.org/wiki?curid=96857", "title": "Aratura", "text": "Laratura \u00e8 una tecnica di lavorazione del terreno che si prefigge lo scopo di creare un ambiente fisico ospitale per le piante coltivate. \u00c8 eseguita in genere con un aratro, strumento che pratica il taglio e il rovesciamento di un blocco di terreno, detto \"fetta\", idealmente di forma parallelepipeda. Anche altre tecniche di lavorazione, pur differendo concettualmente dal taglio e dal ribaltamento della fetta, fanno tuttavia riferimento al termine di \"aratura\".\nEvoluzione storica.\nL'introduzione del grande aratro a ruote con coltro e versoio metallici, si ebbe lentamente in Europa a partire dall'VIII secolo.\nL'aratura era un tempo eseguita con un attrezzo manovrato dall'uomo. L'aratro consisteva in uno strumento discissore, in legno, che praticava un solco senza ribaltamento della fetta. L'operazione si limitava a rompere lo strato superficiale del terreno. La prima analisi fisico meccanica del lavoro compiuto dal corpo lavorante dell'aratro fu tentata da Thomas Jefferson, interessato all'agricoltura siccome proprietario di grandi piantagioni, che il filantropo americano conduceva con torme di schiavi. Critica l'ipotesi meccanica di Jefferson e propone un organico teorema del rivoltamento della zolla Raffaello Lambruschini, il religioso ligure che a met\u00e0 dell'Ottocento conduce a Figline Valdarno una delle prime scuole popolari. Per Lambruschini la forma ideale del versoio per rivoltare la zolla col minore dispendio energetico \u00e8 l'ellisse. Lambruschini procede alla realizzazione di una matrice in legno da cui verr\u00e0 ricavato il versoio metallico che l'amico marchese Ridolfi, il maggiore agronomo italiano dell'epoca, applica per le prime prove alla propria versione del classico aratro brabantino, appunto l'aratro Ridolfi. \u00c8 la nascita degli aratri progettati in base al calcolo stereofisico.\nA rivoluzionare l'aratura concorsero il collare di spalla, il ferro di cavallo, ed il giogo frontale per buoi.\nNel corso dell'evoluzione dell'aratro l'uomo si \u00e8 avvalso della trazione animale e, limitatamente alle regioni ad economia di mercato, di quella meccanica. L'evoluzione dell'attrezzo nel corso dei tempi, diventato uno strumento discissore e rovesciatore, ha modificato sensibilmente il tipo di lavorazione aumentando le finalit\u00e0 per cui si pu\u00f2 eseguire l'aratura e adattandola peraltro a condizioni fisiche e meccaniche che in altri tempi sarebbero state proibitive.\nScopi dell'aratura.\nMiglioramento delle propriet\u00e0 fisiche e meccaniche del terreno.\nL'interruzione della continuit\u00e0 del terreno allo stato coesivo e la disgregazione in zolle rendono il terreno meno compatto, facilitando l'esecuzione di altre operazioni successive e l'espansione delle radici. Questa azione si manifesta in particolare nei terreni ricchi di colloidi minerali (come i terreni argillosi) con l'evoluzione di una struttura granulare, detta \"pseudostruttura\", di effetto non duraturo.\nL'assestamento spaziale delle zolle determina un incremento della porosit\u00e0 del terreno e uno spostamento del rapporto fra micro e macropori verso questi ultimi. In questo modo si migliorano le condizioni per l'aerazione del suolo e per i movimenti dell'acqua. Questa azione si manifesta in particolare nei terreni argillosi, limosi e di medio impasto con un aumento di volume del terreno lavorato (evidenziato da un innalzamento del piano di campagna), dovuto effettivamente all'aumento del volume di spazi vuoti.\nL'incremento della macroporosit\u00e0 rende il terreno pi\u00f9 permeabile determinando una maggiore capacit\u00e0 d'invaso, indispensabile per l'aridocoltura, favorendo l'infiltrazione dell'acqua e prevenendo fenomeni di ristagno superficiale o di ruscellamento in caso di forti piogge.\nL'aratura \u00e8 indispensabile per interrare in tutto lo strato lavorato i materiali apportati a scopo ammendante (residui colturali, sovescio, letame, sottoprodotti dell'industria agroalimentare, terra di riporto). Altri tipi di lavorazioni possono raggiungere gli stessi scopi ma limitatamente agli strati superficiali.\nMiglioramento delle propriet\u00e0 chimiche.\nCome nel caso degli ammendanti, l'aratura permette la distribuzione dei concimi in tutto lo strato lavorato, portando alla profondit\u00e0 degli apparati radicali () gli elementi poco mobili (potassio, fosforo, calcio) e quelli incorporati nella sostanza organica dei concimi organici. L'interramento \u00e8 necessario anche quando si apportano materiali per la correzione della reazione anomala (calce, calcare, gesso, eccetera).\nNel terreno arato si ha un maggior grado di aerazione, perci\u00f2 sono favoriti i processi di ossidazione indispensabili per aumentare la dotazione di alcuni elementi nutritivi nella forma assimilabile (azoto nitrico, solfati) e prevenire i processi di riduzione pi\u00f9 o meno direttamente dannosi alle piante (accumulo di solfuri, denitrificazione).\nMiglioramento delle propriet\u00e0 biologiche.\nL'incremento dell'aerazione del terreno e l'interramento di materiale organico stimola l'attivit\u00e0 dei microrganismi aerobi intensificando la dinamica degli elementi nutritivi immobilizzati dal ciclo del carbonio.\nL'aratura ha un notevole effetto di contenimento e prevenzione dello sviluppo futuro delle piante infestanti. Il ribaltamento della fetta, con la parziale inversione del profilo, riduce l'entit\u00e0 delle successive emergenze in quanto porta in superficie organi di riproduzione vegetativa delle piante infestanti perenni (bulbi, rizomi) esponendoli all'azione devitalizzante degli agenti atmosferici e, nel contempo, porta in profondit\u00e0 i semi delle piante infestanti annuali e biennali riducendone il potere germinativo. Questo effetto \u00e8 in particolar modo efficace con le arature profonde, mentre \u00e8 sostanzialmente blando con le arature superficiali.\nL'aratura, infine, pu\u00f2 specificamente esercitare un'azione di contenimento nei confronti di organismi fitofagi. In particolare si rivela efficace quando porta in profondit\u00e0 gli stadi svernanti di alcuni insetti dannosi.\nAspetti concettuali.\nPer effetto dell'avanzamento, gli organi lavoranti dell'aratro praticano due tagli: uno verticale e uno orizzontale, eseguiti rispettivamente dal \"coltello\" e dal \"vomere\". Il blocco staccato dai due tagli scorre sul \"versoio\", che solleva la fetta ribaltandola sul terreno lavorato nel passaggio precedente. Il ribaltamento provoca la disgregazione della fetta in zolle.\nL'operazione lascia un solco aperto delimitato da una parete verticale e da una \"suola di lavorazione\", in conseguenza ai tagli eseguiti. Il lato opposto del solco \u00e8 pi\u00f9 irregolare ed \u00e8 delimitato dalla fetta appena ribaltata. Il solco sar\u00e0 ricoperto dal ribaltamento di un'altra fetta nel passaggio successivo.\nIl rapporto fra larghezza della fetta e profondit\u00e0 di aratura varia in genere da 1 (arature profonde) a 1,6 (arature superficiali) Di norma, con arature di media profondit\u00e0, a 40\u00a0cm, il rapporto \u00e8 pari a 1,4. In questo caso la fetta \u00e8 ribaltata con una rotazione di circa 135\u00b0 e si adagia con un'inclinazione di 45\u00b0 su quella rivoltata dal passaggio precedente.\nIl grado di disgregazione della fetta dipende dal concorso di molteplici fattori. Determinano una disgregazione pi\u00f9 spinta i seguenti:\nAlcune varianti dell'aratura semplificano lo schema concettuale o la rendono pi\u00f9 complessa.\nUna semplificazione consiste nell'assenza del coltello. In questo caso il taglio verticale \u00e8 derivato dalla sollecitazione meccanica conseguente al sollevamento della fetta ad opera del complesso vomere-versoio. Il risultato \u00e8 la formazione di una parete irregolare e una fetta pi\u00f9 sgretolata. Il coltello (\"coltro dall'alto\") \u00e8 in genere assente, per esigenze di semplicit\u00e0 costruttiva, negli aratri polivomeri e viene sostituito dal \"coltro dal basso\", fissato direttamente sul corpo lavorante.\nLo schema \u00e8 invece pi\u00f9 complesso quando l'aratro \u00e8 provvisto di un \"avanvomere\", ossia di un piccolo corpo lavorante anteriore che riproduce un sistema vomere-versoio. L'avanvomere precede l'operazione dell'aratro vero e proprio, taglia e solleva un piccolo blocco di terreno sodo rovesciandolo sul fondo del solco aperto dal passaggio precedente. L'uso dell'avanvomere migliora il risultato dell'aratura quando \u00e8 eseguita per determinati scopi (interramento di fertilizzanti, azione rinettante sulle piante infestanti).\nTecniche di aratura.\nPer quanto riguarda la modalit\u00e0 di esecuzione, la procedura cambia secondo il tipo di attacco alla trattrice (aratri trainati e portati), secondo le caratteristiche degli organi lavoranti (aratro semplice, doppio, voltaorecchio), secondo la pendenza del terreno.\nAratura con aratri trainati e portati.\nSecondo il sistema di attacco al trattore l'aratro pu\u00f2 essere \"trainato\" o \"portato\". Nel primo caso \u00e8 applicato al gancio di traino della trattrice, \u00e8 sostenuto da ruote proprie ed \u00e8 provvisto di organi di regolazione della profondit\u00e0 di aratura. Nel secondo caso l'aratro \u00e8 applicato all'attacco a tre punti ed \u00e8 sostenuto dal sistema di sollevamento idraulico del trattore, con il quale si regola anche la profondit\u00e0 di aratura.\nL'aratura con aratro trainato si esegue con trattori dotati di elevata aderenza, in grado di esercitare elevate forze di trazione. Allo scopo s'impiegano trattrici di considerevole potenza, cingolate o a 4 ruote motrici, queste ultime opportunamente zavorrate per aumentarne l'aderenza. Il trattore traina l'aratro avanzando con entrambi i cingoli (o le 4 ruote) sul terreno sodo; le due ruote dell'aratro poggiano rispettivamente sul terreno sodo e sul fondo del solco. Questa modalit\u00e0 si adotta in genere per arature profonde e operazioni di scasso. La direzione di avanzamento del trattore e quella dell'aratro non sono coincidenti, pertanto la resistenza offerta dal terreno origina un momento meccanico che tende a far deviare il trattore dalla linea di avanzamento verso il solco. Per questo motivo gli aratri trainati sono usati con minore frequenza, richiedono una notevole perizia da parte dell'operatore e, soprattutto, richiedono trattori di adeguate prestazioni meccaniche.\nL'aratura con aratro portato \u00e8 eseguita generalmente con trattrici gommate, preferibilmente a doppia trazione e pu\u00f2 essere \"entro solco\" o \"fuori solco\". Nel caso di aratura \"entro solco\" la trattrice avanza con due ruote sul terreno sodo e le altre due sul fondo del solco, pertanto \u00e8 inclinata verso il terreno gi\u00e0 lavorato. Questo aspetto \u00e8 critico, ai fini della sicurezza, in caso di aratura in quota nei terreni in pendio. Nel caso di aratura fuori solco il trattore avanza con tutte e quattro le ruote (o entrambi i cingoli) su terreno sodo, questo tipo di aratura \u00e8 necessario nel caso si usino trattrici con pneumatici molto larghi. I vantaggi dell'uso di un aratro portato sono diversi:\nAratura in piano.\nNell'esecuzione dell'aratura le fette vanno rivoltate verso un unico lato. Gli aratri doppi e quelli voltaorecchio hanno organi lavoranti (corpo vomere-versoio) doppi e speculari perci\u00f2 permettono l'esecuzione del rivoltamento a destra, procedendo in un senso, e a sinistra procedendo nel senso opposto. L'aratro semplice \u00e8 in grado di rivoltare la fetta solo sul lato destro rispetto alla direzione di avanzamento, pertanto richiede l'adozione di procedure particolari finalizzate a ridurre i tempi morti e ottimizzare la capacit\u00e0 di lavoro.\nNell'aratura \"a colmare\" si procede partendo dal centro dell'appezzamento. I primi due solchi si tracciano lungo l'asse mediano dell'appezzamento procedendo a velocit\u00e0 sostenuta in andata e ritorno. Con questa operazione si traccia un doppio solco superficiale e largo scagliando il terreno mosso a distanza verso i lati dell'appezzamento. L'aratura vera e propria inizia al terzo passaggio: da questo momento in poi si rivoltano sempre le fette verso la mezzeria procedendo su un lato in andata e sul lato opposto al ritorno. Alla fine del lavoro resteranno due solchi aperti lungo i lati esterni dell'appezzamento. La manovra a vuoto si limita all'inversione di marcia alle testate dell'appezzamento.\nNell'aratura \"a scolmare\" si procede partendo da un lato dell'appezzamento rivoltando la fetta verso l'esterno ed eseguendo il ritorno con la stessa modalit\u00e0 sul lato opposto. Alla fine del lavoro rester\u00e0 un largo solco aperto in corrispondenza dell'asse mediano dell'appezzamento. Prima dell'aratura vera e propria si eseguono due passaggi ad andatura veloce lungo i lati, tracciando un solco largo e superficiale e scagliando la terra il pi\u00f9 possibile verso l'interno dell'appezzamento. Sui due solchi aperti si ribaltano le prime due fette (invertendo il senso di marcia).\nNell'aratura \"alla pari\" si procede partendo da un lato dell'appezzamento rivoltando la fetta verso l'esterno. Il secondo passaggio si esegue rivoltando la fetta adiacente sempre sullo stesso lato. \u00c8 evidente che, nel caso si utilizzi un aratro semplice, con questo sistema \u00e8 necessario effettuare il ritorno a vuoto oppure, per ottimizzare la capacit\u00e0 di lavoro, effettuare il ritorno arando un appezzamento adiacente. In alternativa sar\u00e0 necessario operare con un aratro doppio.\nNel corso degli anni i sistemi di aratura vanno alternati: l'aratura a colmare tende a spostare nel tempo la massa di terra dai lati dell'appezzamento verso il centro; quella a scolmare, al contrario, tende a spostarla verso i lati, lasciando un avvallamento al centro. In modo analogo, l'aratura alla pari ripetuta sempre dallo stesso lato, tende a spostare la terra su questo lato creando una pendenza verso quello opposto. Per questi motivi ogni anno si alternano il sistema a colmare con quello a scolmare, oppure l'aratura alla pari su un lato con quella analoga sul lato opposto. Nei primi anni pu\u00f2 essere utile ripetere pi\u00f9 volte un'aratura a colmare allo scopo di creare una \"baulatura\" con linea di colmo lungo la mezzeria e pendenze trasversali verso i due lati esterni.\nEsiste infine una quarta modalit\u00e0, il \"sistema Fellemberg\", che consiste nel procedere a spirale dal centro di un appezzamento o dalla periferia (alternando di anno in anno). Con questo sistema si realizzano appezzamenti di forma circolare e di diversi ettari di estensione. Il vantaggio di questo sistema consiste nell'eliminazione di qualsiasi manovra a vuoto, ma richiede una notevole perizia da parte dell'operatore. L'aratura alla Fellemberg \u00e8 poco conosciuta in Italia in quanto le modeste dimensioni aziendali non permettono l'adozione di questo sistema.\nAratura in pendio.\nNei terreni declivi con oltre il 10% di pendenza, il metodo di aratura \u00e8 subordinato oltre che agli aspetti tecnici anche ad aspetti ambientali (prevenzione di fenomeni di erosione o smottamento) e di sicurezza sul lavoro (prevenzione del ribaltamento). L'aratura si esegue necessariamente \"alla pari\" procedendo in quota, a rittochino o di traverso.\nL'aratura \"in quota\" si esegue procedendo lungo le linee di livello. La scelta della direzione in cui ribaltare la fetta \u00e8 problematica perch\u00e9 gli aspetti tecnici sono incompatibili con quelli ambientali e di sicurezza. Per questo motivo l'aratura in quota si esegue su terreni di pendenza non eccessiva, generalmente del 10-20%, mentre oltre il 25% \u00e8 sconsigliata. Il ribaltamento della fetta a monte \u00e8 difficoltoso in quanto la terra sollevata dal versoio tende a ricadere nel solco appena aperto. D'altra parte il ribaltamento a valle tende a spostare nel tempo masse di terreno verso il basso, ma soprattutto \u00e8 causa di ribaltamento laterale del trattore: infatti, procedendo con le ruote nel solco, l'inclinazione del trattore si somma a quella del terreno con il rischio che il baricentro ricada oltre la superficie di appoggio. Con pendenze del 20-25% \u00e8 pertanto consigliabile ricorrere all'aratura con aratri trainati e preferibilmente usando trattori cingolati: l'attacco al gancio di traino implica la lavorazione con tutte le ruote o i cingoli fuori dal solco, riducendo il rischio che la proiezione del baricentro ricada oltre il punto di appoggio degli organi di locomozione; per motivi analoghi, i trattori a cingoli riducono il rischio di ribaltamento avendo un baricentro pi\u00f9 basso di quelli gommati.\nL'aratura \"a rittochino\" si esegue procedendo lungo le linee di massima pendenza. Anche in questo caso la direzione di avanzamento \u00e8 subordinata a vincoli di natura tecnica, ambientale e di sicurezza. L'aratura in salita richiede elevate forze di trazione in quanto alla resistenza offerta dal terreno si somma la forza di gravit\u00e0. Un secondo aspetto da tenere in considerazione \u00e8 il rischio elevato di impennamento e conseguente ribaltamento longitudinale del trattore, soprattutto in partenza. Per questi motivi l'aratura a rittochino si esegue generalmente in discesa, anche se con questo sistema si tende nel tempo a spostare il volume del terreno verso valle. L'aratura a rittochino si presta per la lavorazione di terreni declivi con pendenze fino al 25-30%.\nL'aratura \"di traverso\" \u00e8 un sistema intermedio fra l'aratura in quota e quella a rittochino. In questo caso si procede lungo una direzione compresa fra le linee di livello e quelle di massima pendenza.\nL'aratura dei terreni in pendio pone seri problemi per quanto riguarda il rischio di erosione. In generale l'aratura in quota tende a rallentare il deflusso superficiale dell'acqua, perci\u00f2 \u00e8 una tecnica compatibile con le esigenze ambientali. L'aratura a rittochino, invece, predispone il terreno all'erosione in quanto l'acqua tende a defluire lungo i solchi acquistando velocit\u00e0. Per questo motivo la lavorazione a rittochino, quando non \u00e8 vietata dai regolamenti ambientali, deve essere abbinata a sistemazioni idraulico-agrarie: in generale la lunghezza degli appezzamenti deve essere limitata (di consuetudine 60-80 metri o anche meno con pendenze elevate) con l'interposizione di capofossi a girapoggio che intercettino i rivoli che fluiscono lungo i solchi.\nUn vantaggio particolare dell'aratura a rittochino \u00e8 la prevenzione degli smottamenti: l'aratura aumenta la capacit\u00e0 d'invaso del terreno, pertanto l'infiltrazione dell'acqua potrebbe portare ad un eccessivo appesantimento nel caso di terreni che giacciono su strati impermeabili con conseguente slittamento dell'intera massa verso valle. In queste condizioni l'aratura a rittochino favorisce il deflusso superficiale in caso di forti piogge impedendo che il terreno invasi quantit\u00e0 elevate di acqua.\nProfondit\u00e0 di aratura.\nL'aratura si distingue in base alla profondit\u00e0 di lavorazione nei seguenti modi:\nArature pi\u00f9 profonde, comprese fra gli 80\u00a0cm e i 150\u00a0cm, hanno carattere di straordinariet\u00e0 e sono eseguite per scopi particolari, come l'impianto di un arboreto (scasso) o la messa a coltura di un terreno naturale (dissodamento).\nLe arature profonde sono tradizionalmente riservate alle \"colture da rinnovo\" e offrono ottimi risultati nel controllo delle piante infestanti e nell'aridocoltura. A fronte di questi vantaggi, una profondit\u00e0 eccessiva offre anche diversi svantaggi. Le arature profonde distribuiscono male i concimi e gli ammendanti organici, che tendono ad essere interrati ad una profondit\u00e0 eccessiva. L'attivit\u00e0 microbica, infatti, si concentra negli strati superficiali del terreno e le radici assorbenti della maggior parte delle piante si localizza a 20\u201340\u00a0cm di profondit\u00e0. Per la richiesta di elevate forze di trazione, da un punto di vista economico sono poco razionali perch\u00e9 necessitano dell'impiego di trattori di elevata potenza che in una piccola o media azienda sarebbe sovradimensionata per la maggior parte delle operazioni colturali. Infine allungano i tempi di esecuzione e aumentano il consumo di carburante. La tendenza attuale pertanto \u00e8 quella del ricorso ad arature superficiali o di media profondit\u00e0.\nAratura conservativa.\nL'aratura conservativa lascia almeno il 30% dei residui del raccolto precedente sulla superficie del suolo o almeno 1,100\u00a0kg/ha di residui di grano durante il periodo critico di erosione del suolo. Questo rallenta il movimento dell'acqua e riduce di conseguenza l'erosione del suolo. L'aratura conservativa ha anche dei benefici per i coltivatori perch\u00e9 riduce il consumo di carburante e la compattazione del suolo. Riducendo il numero di volte in cui occorre passare sopra il campo vengono ridotti i costi in termini di carburante e di lavoro. La maggior parte degli anni dopo il 1997 l'aratura conservativa \u00e8 stata utilizzata pi\u00f9 spesso dell'aratura intensiva negli Stati Uniti.[27]\nD'altra parte, l'aratura conservativa rallenta il riscaldamento del suolo a causa della ridotta esposizione al sole primaverile della terra nera e quindi ritarda la piantagione del mais primaverile.\nEsistono diverse tecniche di aratura conservativa:\nEpoca di esecuzione.\nL'epoca di esecuzione dipende dal concorso di fattori tecnici, ambientali ed organizzativi e pu\u00f2 variare sensibilmente sia secondo le consuetudini sia nell'ambito di una stessa azienda agraria. Le condizioni pedoclimatiche del territorio italiano vincolano spesso le scelte per il fatto che in Italia vi \u00e8 un'elevata frequenza dei terreni a tessitura fine o finissima, per i quali \u00e8 importante eseguire le lavorazioni nello stato pi\u00f9 opportuno. In base all'epoca di esecuzione le arature sono classificate in 4 categorie. Gli aspetti citati fanno riferimento alle condizioni climatiche dell'Italia.\nL\"aratura autunnale\" si esegue dopo le prime piogge autunnali, quando le condizioni di umidit\u00e0 del terreno sono tali da ottenere una buona qualit\u00e0 del lavoro. Nei mesi successivi il terreno assorbe l'acqua delle piogge invernali e primaverili e si trova esposto alle basse temperature. Per questi motivi l'aratura autunnale \u00e8 il momento ottimale per l'interramento di ammendanti organici, per il contenimento dei processi ossidativi che portano alla mineralizzazione della sostanza organica, per invasare riserve d'acqua utili per l'aridocoltura. Il principale inconveniente dell'aratura autunnale consiste nella difficolt\u00e0 di trovare il terreno in condizioni di umidit\u00e0 tali da permettere le lavorazioni in caso di autunni particolarmente piovosi, arrivando a compromettere la semina di una coltura autunno-primaverile.\nL\"aratura invernale\". Si esegue in genere prima di una coltura a ciclo primaverile-estivo quando le condizioni ambientali o organizzative non hanno permesso l'aratura autunnale. La concentrazione invernale delle piogge nell'Italia meridionale potrebbe rendere impossibile, in certe annate, l'esecuzione di questo intervento compromettendo l'accumulo di riserve idriche. In generale l'aratura invernale ha le stesse prerogative di quella autunnale, anche se i benefici che ne derivano sono pi\u00f9 blandi.\nL\"aratura primaverile\". Si esegue prima della semina di una coltura a ciclo primaverile-estivo quando le condizioni pedoclimatiche o organizzative non hanno permesso la lavorazione in autunno o in inverno. Questa lavorazione \u00e8 incompatibile con l'aridocoltura in quanto difficilmente le piogge che faranno seguito potranno costituire adeguate riserve idriche. L'elevato grado di macroporosit\u00e0, la minore umidit\u00e0 del terreno e le alte temperature che si hanno durante il giorno, favoriscono i processi di mineralizzazione della sostanza organica, perci\u00f2 l'epoca primaverile \u00e8 poco adatta per mantenere un buon tenore di sostanza organica.\nL\"aratura estiva\". Si esegue in genere nell'Italia meridionale sui terreni argillosi con l'obiettivo di preparare il letto di semina per una coltura autunno-primaverile (barbabietola, cereali, erbai autunno-primaverili, eccetera). Questa pratica \u00e8 apparentemente poco razionale dal punto di vista tecnico per alcuni inconvenienti: le alte temperature estive provocano una mineralizzazione spinta della sostanza organica; il terreno si trova inoltre allo stato coesivo, pertanto sono richieste elevate forze di trazione e ripetuti passaggi per le lavorazioni complementari, con conseguente maggior consumo di carburante. Il motivo principale per cui si esegue la lavorazione in questo periodo risiede in un atteggiamento precauzionale in quanto eventuali abbondanti piogge all'inizio dell'autunno potrebbero rendere impraticabili i terreni argillosi per lunghi periodi compromettendo la semina autunnale.\nAspetti negativi.\nNonostante sia una pratica largamente diffusa, all'aratura si fanno diverse critiche fondate su uno o pi\u00f9 aspetti negativi. Fra le principali considerazioni che depongono a sfavore di questa tecnica si ricordano le seguenti:"}
{"id": "96858", "revid": "838137", "url": "https://it.wikipedia.org/wiki?curid=96858", "title": "267 a.C.", "text": ""}
{"id": "96859", "revid": "838137", "url": "https://it.wikipedia.org/wiki?curid=96859", "title": "266 a.C.", "text": ""}
{"id": "96860", "revid": "838137", "url": "https://it.wikipedia.org/wiki?curid=96860", "title": "265 a.C.", "text": ""}
{"id": "96862", "revid": "1522738", "url": "https://it.wikipedia.org/wiki?curid=96862", "title": "Replica van Pelt", "text": ""}
{"id": "96864", "revid": "125980973", "url": "https://it.wikipedia.org/wiki?curid=96864", "title": "Antonio Martino", "text": "\u00c8 stato deputato della Repubblica Italiana dal 1994 al 2018.\nBiografia.\nFiglio del politico Gaetano Martino (promotore dell'Unione europea) e di Alberta Stagno d'Alcontres, \u00e8 nato e cresciuto a Messina, per poi trasferirsi a Roma, ove risiede tutt'ora.\nCarriera accademica.\nLaureato in giurisprudenza all'Universit\u00e0 di Messina nel 1964, \u00e8 stato nominato, a seguito di una selezione a livello europeo, \"Harkness Fellow of the Commonwealth Fund\" per il biennio 1966-1968, specializzandosi a Chicago. \nHa per molti anni tenuto il corso di Storia e politica monetaria presso la facolt\u00e0 di Scienze politiche della Universit\u00e0 di Roma La Sapienza.\n\u00c8 stato docente di economia politica dell'Universit\u00e0 LUISS di Roma e preside dal 1992 al 1994.\nDal 2014 \u00e8 segretario del comitato scientifico della Fondazione Italia USA.\nDal maggio del 2021 \u00e8 presidente onorario dell'Istituto Milton Friedman (dello stesso Milton Friedman era stato amico ed allievo all\u2019Universita di Chicago).\nCarriera politica.\n\u00c8 stato membro del Partito Liberale Italiano, come suo padre Gaetano, e ha tentato di diventarne segretario al Congresso del 1988, come candidato della minoranza.\nDeputato di Forza Italia e Ministro degli esteri.\nA fine 1993 \u00e8 stato tra i fondatori di Forza Italia (la sua tessera di partito porta il numero \"2\", dopo quella di Silvio Berlusconi).\nEletto alla Camera dei deputati nel 1994, \u00e8 stato Ministro degli affari esteri nel primo Governo Berlusconi (carica gi\u00e0 ricoperta da suo padre Gaetano dal 1954 al 1957) dal maggio 1994 al gennaio 1995. Rappresent\u00f2 l'Italia a Vienna alla \"Conferenza sulla sicurezza e sulla cooperazione in Europa\". Fu accusato di \"euroscetticismo\", anche se in realt\u00e0 spieg\u00f2 che era solo contrario all'introduzione dell'euro come moneta unica\nRiconfermato deputato nel 1996 e poi nel 2001 col sistema proporzionale nella lista di Forza Italia in Sicilia.\nMinistro della difesa.\nDall'11 giugno 2001 ha ricoperto la carica di Ministro della difesa (Governi Berlusconi II e III).\nNel 2003 Martino sostenne la convinzione che l'Iraq avesse acquistato uranio dal Niger, affermazione che venne inclusa in un documento pubblicato dal numero 10 di Downing Street e intitolato \"Iraq's Weapons of Mass Destruction: The assessment of the British Government\" (\"Le armi irachene di distruzione di massa: la valutazione del Governo britannico\"). Questo documento fu successivamente citato dal presidente degli Stati Uniti George W. Bush, il quale pronunci\u00f2 sedici parole che da quel momento sarebbero tornate a perseguitarlo: \"The British government has learned that Saddam Hussein recently sought significant quantities of uranium from Africa\" (\"Il Governo britannico ha scoperto che Saddam Hussein ha ottenuto notevoli quantit\u00e0 di uranio dall'Africa\").\nNel 2004 fu il principale promotore dell'anticipo della sospensione della leva militare, decisa formalmente gi\u00e0 nel 2001, ma che doveva iniziare nel 2007: il servizio militare venne cos\u00ec sospeso a tempo indeterminato dal 1\u00ba gennaio 2005, esentando anche tutti coloro che avevano ottenuto i rinvii per motivi di studio o altro. In parallelo promosse un'accelerazione nello sviluppo del gi\u00e0 presente esercito di volontari professionisti.\nNelle elezioni politiche del 2006 Martino venne rieletto alla Camera dei deputati nel collegio \"Sicilia 2\" in Forza Italia.\nDeputato del Popolo della Libert\u00e0.\nRiconfermato alla Camera per la XVI legislatura nel 2008 nella lista del PdL nel collegio Sicilia 2.\nDal 2008 collabora frequentemente con l'Istituto Bruno Leoni, \"think tank\" liberale con sede a Torino.\nNel 2013 sostiene la rinascita di Forza Italia promossa da Berlusconi, nella quale rappresenta il principale esponente dell'area liberale e liberista.\nNel 2015 viene indicato dallo stesso Berlusconi come il candidato dei moderati come Presidente della Repubblica italiana da spendere come candidato di bandiera nelle prime tre votazioni dopo un incontro con Area Popolare (NCD-UDC) guidata da Angelino Alfano. Tuttavia le forze centriste hanno detto di votare scheda bianca e anche da Forza Italia si \u00e8 arrivati a questo orientamento. Martino stesso si \u00e8 considerato lusingato per l'incarico ma ha detto di non essere disponibile alle elezioni del Presidente della Repubblica italiana; riceve lo stesso 2 voti.\nL'addio al Parlamento.\nDopo 24 anni trascorsi ininterrottamente in Parlamento non si ricandida alle elezioni politiche del 2018.\nPensiero economico.\nAntonio Martino si definisce \"semplicemente liberale\" e nella sua produzione letteraria si nota l'influenza che il suo professore a Chicago, il Premio Nobel per l'economia Milton Friedman, ha avuto sul suo pensiero.\nNell'opera \"Semplicemente liberale\" l'autore sostiene che il fallimento delle politiche stataliste \u00e8 dovuto a ragioni non solo tecnico-economiche, ma ancor prima etiche e filosofiche. Ogni societ\u00e0 fondata sullo statalismo, sia esso marxista, fascista, democratico, \u00e8 destinata a rovinare per il semplice fatto che \u00e8 in s\u00e9 dispotica, in quanto assegna ad una oligarchia il potere di imporre regole di vita, sul presupposto che gli individui siano incapaci di badare a s\u00e9 stessi: di qui la pretesa di proteggerli e di soccorrerli con la costrizione. Nel 2008 pubblica \"Liberalismo quotidiano,\" testimonianza della tenace battaglia condotta da un economista che non ha disdegnato di scendere dalla cattedra per illustrare con linguaggio comprensibile a tutti la logica e il valore etico delle scelte liberali da lui sostenute:\nPer la sua posizione liberista in economia, ha avuto divergenze con l'ex ministro dell'economia Giulio Tremonti, accusato da Martino di avere posizioni illiberali e anti-mercato."}
{"id": "96868", "revid": "1494169", "url": "https://it.wikipedia.org/wiki?curid=96868", "title": "Omer", "text": "Omer \u00e8 un termine ebraico che ha acquisito nel tempo diversi significati:"}
{"id": "96869", "revid": "7077", "url": "https://it.wikipedia.org/wiki?curid=96869", "title": "Cirrocumulo", "text": "Il cirrocumulo (\"cirrocumulus\" secondo la classificazione dell'Atlante Internazionale delle Nubi, abbreviato: \"Cc\") \u00e8 una nube simile all'altocumulo ma composta da singoli elementi di dimensioni molto pi\u00f9 piccole (meno di 1\u00b0 apparente), bianchi, privi di ombreggiature e di aspetto setoso, separati tra di loro o uniti, disposti in modo pi\u00f9 o meno regolare.\nSono quasi esclusivamente da cristalli di ghiaccio, in misura molto minore da minuscole gocce di acqua sopraffusa che tendono rapidamente a congelare a causa delle bassissime temperature in cui si trovano. Si tratta infatti di \"nubi alte\" ( d'altitudine sulle regioni temperate). La loro presenza pu\u00f2 indicare aria fredda e instabile in quota; talvolta precedono l'arrivo di un fronte caldo, associato a maltempo.\nSpecie.\nI cirrocumuli sono suddivisi in quattro specie, in base alla forma assunta (tra parentesi \u00e8 indicata l'abbreviazione associata):\nCaratteristiche accessorie.\n\u00c8 possibile la presenza di virghe al di sotto di esse, specialmente nelle specie castellanus e floccus; pi\u00f9 raramente possono presentare formazioni cosiddette \"a mammella\" (mamma)."}
{"id": "96878", "revid": "536103", "url": "https://it.wikipedia.org/wiki?curid=96878", "title": "Radagaiso", "text": "Con una folta schiera di guerrieri, Radagaiso devast\u00f2 l'Emilia e la Toscana e assedi\u00f2 Fiesole; intervenne allora il generale Stilicone, che, al comando dell'esercito romano rafforzato da schiavi liberati e truppe ausiliarie guidate dall'unno Uldino e dal visigoto Saro, inflisse una sconfitta decisiva al nemico nei pressi di Fiesole (23 agosto 406).\nRadagaiso abbandon\u00f2 l'esercito e tent\u00f2 la fuga portandosi dietro l'abbondante bottino; fu catturato e messo a morte insieme ai suoi figli presso Firenze."}
{"id": "96880", "revid": "36426", "url": "https://it.wikipedia.org/wiki?curid=96880", "title": "Festival di Sanremo 1996", "text": "Il quarantaseiesimo Festival di Sanremo si svolse al Teatro Ariston di Sanremo dal 20 al 24 febbraio 1996 con la conduzione di Pippo Baudo, che cur\u00f2 anche la direzione artistica, con l'attrice Sabrina Ferilli e la top model argentina Valeria Mazza.\nIl Festival si apr\u00ec con l'esibizione di Bruce Springsteen, che pose come condizione agli organizzatori di potersi esibire a inizio serata, con luci soffuse, e con la trasmissione della traduzione del testo della sua canzone, \"The Ghost of Tom Joad\", in sovraimpressione.\nL'edizione fu vinta da Ron e Tosca con il brano \"Vorrei incontrarti fra cent'anni\" per la categoria \"Campioni\" e da Syria con il brano \"Non ci sto\" per la categoria \"Nuove proposte\".\nDa quest'anno il Premio della critica, assegnato a Elio e le Storie Tese (il cui brano \"La terra dei cachi\" si rivel\u00f2 un grande successo di vendite e fu uno dei tormentoni musicali di quell'anno), viene intitolato a Mia Martini (scomparsa l'anno prima), che ne era stata la prima vincitrice nel 1982.\nA quest'edizione avrebbe dovuto partecipare Ornella Vanoni con il brano \"Bello amore\", ma fu esclusa a pochi giorni dall'inizio del Festival perch\u00e9 gi\u00e0 eseguito col titolo di \"Mare mare\" da Emilia Pellegrino a fine gennaio in un programma radiofonico di Radio 2. La cantante fu poi sostituita in extremis da Enrico Ruggeri con \"L'amore \u00e8 un attimo\".\nFu questa l'ultima delle cinque edizioni consecutive presentate da Pippo Baudo.\nRegolamento.\nUna interpretazione per brano.\nOrchestra.\nL'Orchestra della Rai venne diretta dai maestri: Pippo Caruso, Antonio Annona, Maurizio Bassi, Stefano Borzi, Paolo Carta, Stefano Cenci, Gabriele Comeglio, Fabio Coppini, Lucio Fabbri, Marco Falagiani, Maurizio Fabrizio, Riccardo Galardini, Margherita Graczyk, Umberto Iervolino, Gianfranco Lombardi, Adelmo Musso, Francesco Morettini, Massimo Morini, Pino Perris, Roberto Rossi, Bruno Santori, Renato Serio, Alberto Tafuri, Vince Tempera, Peppe Vessicchio, Paolo Vivaldi, Mario Zannini Quirini.\nEntra nell'Orchestra della Rai in qualit\u00e0 di corista Alex Baroni.\nSigla.\n\"Perch\u00e9 Sanremo \u00e8 Sanremo\" \u00e8 cantata da Rudy Neri.\nOspiti.\nQuesti gli ospiti che si sono esibiti nel corso delle cinque serate di questa edizione del Festival di Sanremo:\nDopoFestival.\nIl \"DopoFestival\" fu condotto da Ambra Angiolini con Luciano De Crescenzo, Roberto D'Agostino, Maurizio Battista, Gianni Ippoliti e la supervisione di Pippo Baudo.\nArriva il Festival.\nEsclusivamente per quest'edizione le serate divennero sei. Infatti luned\u00ec 19 febbraio dal teatro del Casin\u00f2 di Sanremo venne realizzato uno speciale in prima serata intitolato \"Arriva il Festival\", una sorta di gala di presentazione condotto da Baudo durante il quale i cantanti si raccontavano al pubblico tramite anche immagini di repertorio e domande di giornalisti. Animatori della serata i protagonisti del \"DopoFestival\" Luciano De Crescenzo, Gianni Ippoliti e Roberto D'Agostino; ospiti i gruppi 3T e Babylon Zoo. La serata ottenne un ascolto medio di 9.780.000 spettatori, con uno share del 36,64%.\nAscolti.\nRisultati di ascolto delle varie serate, secondo rilevazioni Auditel.\nIl caso Elio e le Storie Tese.\nQualche tempo dopo la conclusione del Festival, a febbraio, la magistratura di Milano apr\u00ec un'inchiesta sulla presunta corruzione del suo presentatore, Baudo, della giuria e dei vertici Rai. Il caso ruotava attorno alle voci che affermavano l'effettiva vittoria di Elio e le Storie Tese, gruppo che giunse invece secondo con il brano \"La terra dei cachi\".\nLa canzone, decisamente al di fuori dei canoni \"sanremesi\", riscosse un grande successo di pubblico e di critica, aggiudicandosi il premio della critica \"Mia Martini\". Ai tempi le loro esibizioni non passarono inosservate: durante la seconda serata Elio apparve con un braccio finto, per poi tirare fuori quello vero da sotto il maglione; nella serata in cui i concorrenti del Festival avevano un solo minuto per riproporre un estratto della loro canzone (e tutti avevano optato per eseguire il solo ritornello), gli Elii eseguirono buona parte del proprio brano, accelerandone al massimo il tempo per complessivi 55 secondi; infine, nell'ultima serata si esibirono in abiti da alieni e con la testa rasata colorata di argento (in realt\u00e0 indossavano tutti delle calotte, tranne Elio, che si era rasato davvero), con un travestimento che richiamava esplicitamente i Rockets. Dal successo riscontrato, sembrava che il brano potesse realmente vincere la gara, ma la vittoria and\u00f2 a \"Vorrei incontrarti fra cent'anni\" di Ron e Tosca, proprio davanti a \"La terra dei cachi\".\nDurante la puntata del sabato di \"Striscia la notizia\" (che precedeva la serata finale di Sanremo e la proclamazione del vincitore), Enzo Iacchetti fece una battuta apparentemente innocua, annunciando che avrebbe fatto un film \u00abcon Rosa Fumetto, Lino Banfi e Vince Tempera\u00bb. Il mistero venne spiegato il luned\u00ec successivo, quando era ormai nota la vittoria di Ron e Tosca al Festival: attraverso un acrostico coi nomi dei tre personaggi citati, si otteneva la frase \u00abRosa Lino Vince\u00bb. Il vero nome di battesimo di Ron \u00e8 Rosalino Cellamare, quindi \"Striscia la notizia\" anticip\u00f2 di qualche ora il nome del vincitore di Sanremo.\nI carabinieri del Nucleo operativo di Milano rifacendo i conteggi vennero a conoscenza di diverse schede sospette. A quanto pare la canzone avrebbe realmente vinto il Festival, ma i risultati finali sarebbero stati modificati da Pippo Baudo in persona, che non volle ufficializzare i voti. Il processo fu inoltre ampliato dal caso di DJ Flash, rapper di Sanremo Giovani, che secondo la sua casa discografica, la Flying Records, sarebbe stato escluso dalla competizione attraverso metodi non chiari, oscuri manovrati da Baudo. Stefano Belisari, in arte Elio, fu chiamato a testimoniare davanti al giudice Giovanna Ichino che chiese informazioni sullo svolgimento della gara canora; insieme ad Elio vennero sentiti altri concorrenti come Giorgia, Spagna, Michele Zarrillo e altri. A differenza dei risultati delle indagini, ad oggi, non \u00e8 nota la conclusione della faccenda. D'altro canto l'Explorer, la societ\u00e0 che cur\u00f2 l'organizzazione delle giurie demoscopiche, sment\u00ec tutte le accuse affermando che la vittoria di Ron era indiscutibile. Infatti, stando ai dati forniti dalla societ\u00e0, Elio e le Storie Tese avrebbero ricevuto un totale di 19 schede bianche o nulle e, anche se si fosse attribuito il massimo punteggio per ciascuna di quelle schede, il totale sarebbe comunque stato inferiore a quello ottenuto da Ron."}
{"id": "96882", "revid": "287204", "url": "https://it.wikipedia.org/wiki?curid=96882", "title": "Conteggio dell'Omer", "text": " \nIl Conteggio dell'Omer (o Sefirat Ha'omer, , a volte abbreviato \"Sefira\" o \"l'Omer\") nell'ebraismo, \u00e8 una benedizione con cui si contano verbalmente i 49 giorni che intercorrono tra la seconda sera di Pesach e la festivit\u00e0 di Shavuot secondo la Bibbia ebraica (\"Tanakh\", ), in memoria della cerimonia dell'offerta dell\"Omer\" che veniva effettuata presso il Tempio di Gerusalemme.\nQuesta \"mitzvah\" (\"precetto\") deriva dal comandamento della Torah che impone di contare quarantanove giorni cominciando dal giorno in cui l\"Omer\", un sacrificio contenente la misura di un Omer d'orzo, era offerto al Tempio di Gerusalemme, fino al giorno prima che un'offerta di frumento venisse portata al tempio durante Shavuot. Il Conteggio dell\"Omer\" inizia il secondo giorno di Pesach (il 16 di Nisan) per gli ebrei rabbinici (ortodossi, conservatori, riformati), e dopo lo Shabbat settimanale durante Pesach per gli ebrei caraiti, e finisce il giorno prima della festa di Shavuot, il \"cinquantesimo giorno\".\nL'idea di contare ogni giorno rappresenta una preparazione spirituale e anticipazione della consegna della Torah che fu data da Dio sul Monte Sinai all'inizio del mese di Sivan, verso lo stesso periodo della festa di Shavuot. Lo \"Sefer ha-Chinuch\" (pubblicato anonimamente nel XIII secolo in Spagna) afferma che il popolo ebraico fu liberato dalla cattivit\u00e0 d'Egitto solo a Pesach (Pasqua) onde poter ricevere la Torah al Sinai \u2013 avvenimento che \u00e8 ora celebrato durante Shavuot \u2013, e ottemperare alle sue leggi. Pertanto il Conteggio dell'Omer dimostra quanto gli ebrei desiderino di accettare la Torah nella propria vita.\nOrigine.\nL'origine della tradizione \u00e8 rintracciabile nel :\n15.\" Dal giorno dopo il sabato, cio\u00e8 dal giorno che avrete portato il covone da offrire con il rito di agitazione, conterete sette settimane complete.\"\n16. \"Conterete cinquanta giorni fino all'indomani del settimo sabato e offrirete al Signore una nuova oblazione.\"\nTuttavia, l'obbligo dopo la distruzione del Tempio \u00e8 materia di dibattito. Mentre Maimonide afferma che l'obbligo \u00e8 tuttora biblico, la maggior parte degli altri commentari asseriscono che in tempi moderni sia di origine rabbinica.\nContesto.\nL\"omer\" (\"covone\") \u00e8 un'antica misura biblica volumetrica dei cereali. Nel giorno che segue il Shabbat durante Pesach in epoca biblica \u2013 festivit\u00e0 osservata oggi nel secondo giorno di Pesach (Festa del Pane Azzimo) il 16 del primo mese ebraico nell'ebraismo rabbinico noto anche come \"Primizie\" \u2013 un \"omer\" d'orzo veniva offerto al Tempio di Gerusalemme, segnando l'indennit\u00e0 del consumo di \"chadash\" (grano dal \"nuovo\" raccolto). Il 50\u00ba giorno dopo l'inizio del conteggio, corrispondente alla festa di Shavuot, due pani fatti di grano erano offerti nel Tempio a evidenziare l'inizio del raccolto.\nLe origini del conteggio dell\"omer\" (cio\u00e8 lo \"Sefirat HaOmer\"), come esposto nelle parashah \"Emor\" di \"Midrash Rabba\", spiega che quando i Figli di Israele lasciarono l'Egitto, venne loro annunciato da Mos\u00e8 che 49 giorni dopo l'Esodo avrebbero ricevuto la Torah. Il popolo era cos\u00ec emozionato alla prospettiva di una liberazione spirituale, dopo l'emancipazione fisica dal giogo d'Egitto, che tennero il conteggio dei giorni che passavano, conclusisi con il ricevimento della Torah sul Monte Sinai. La Torah stessa, in , e , afferma che \u00e8 un comandamento contare sette settimane complete dal giorno dopo la notte di Pesach finendo con la festa di Shavuot al cinquantesimo giorno. Shavuot \u00e8 la festivit\u00e0 che segna la consegna della Torah alla nazione israelita il 6 del mese di Sivan.\nSeguendo i temi della crescita spirituale e sviluppo caratteriale durante questo periodo, la letteratura rabbinica paragona il processo di crescita ai due tipi di frumento ai due poli del periodo di conta. Nei tempi antichi l'orzo era cibo pi\u00f9 modesto, mentre il grano era pi\u00f9 pregiato. Nel periodo pasquale, i figli di Israele erano stati liberati dall'esilio egizio, sebbene fossero caduti cos\u00ec in basso da non poter quasi pi\u00f9 risorgere. L'Esodo fu un dono immeritato e inaspettato da Dio, come cibo per creature semplici che non ci si aspetti sviluppino le proprie potenzialit\u00e0 spirituali. Il ricevere la Torah cre\u00f2 un'elevazione spirituale e una cooperazione attiva. Pertanto l'offerta di Shavuot \u00e8 \"cibo del popolo\".\nIl conteggio.\nOgni giorno, appena \u00e8 notte (circa trenta minuti dopo il tramonto), cio\u00e8 tra il secondo giorno di Pesach e la notte precedente lo Shavuot, la persona che conta l\"omer\" recita questa benedizione:\n\"Baruch atah A-donai E-loheinu Melekh Ha-olam asher kid'shanu b'mitzvotav v'tzivanu al S'firat Ha-omer\".\nPoi la persona pronuncia il conteggio in cui si indica l'ordinale del giorno espresso sia in giorni sia in settimane pi\u00f9 giorni. Nel 23\u00ba giorno si direbbe \"Oggi \u00e8 il 23\u00ba giorno che \u00e8 il secondo giorno dopo le tre settimane \"dello\" (\u05dc\u05e2\u05d5\u05de\u05e8) o \"nello\" (\u05d1\u05e2\u05d5\u05de\u05e8) \"Omer\"\" Il conteggio \u00e8 usualmente pronunciato in lingua ebraica, ma pu\u00f2 essere contato in qualsiasi lingua, tuttavia bisogna capire ci\u00f2 che si dice.\nSecondo la \"Halakhah\", una persona pu\u00f2 recitare la benedizione solo se \u00e8 notte. Se si ricorda di contare la mattina o il pomeriggio successivi, la conta pu\u00f2 essere ancora fatta, ma senza benedizione. Se si dimentica del tutto di contare, la persona pu\u00f2 continuare il conteggio i giorni successivi, ma senza benedizione.\nUn periodo di \"lutto\".\nI primi 33 giorni dell'Omer sono vissuti come un periodo di lutto durante il quale non vengono organizzate feste, matrimoni e cene danzanti, in ricordo della peste che uccise circa 24000 studenti di Rabbi Akiva (40\u2013137 circa). Questa usanza \u00e8 anche in ricordo degli ebrei uccisi durante le Crociate.\nDurante questo stesso periodo c'\u00e8 l'uso di non tagliare i capelli e la barba, e non intrattenersi in svaghi quali il cinema e la musica. Le usanze, comunque, sono molto variabili a seconda delle comunit\u00e0 locali. Dal conteggio del 33\u00ba giorno (\"Lag b'omer\") alcune tra queste proibizioni decadono (nel caso in cui il giorno 33 capiti di Shabbat \u00e8 permesso anticipare il taglio dei capelli ma in casi differenti si possono tagliare dalla mattina del giorno 34), altre sino al giorno 34.\nIl calendario ebraico \u00e8 in gran parte agricolo, e il periodo di \"Omer\" cade tra Pesach e Shavuot. Durante la Pesach c'\u00e8 uno spostamento dal pregare per la pioggia al pregare per la rugiada, e ci\u00f2 coincide con il periodo di crescita della frutta di stagione. Shavuot \u00e8 il giorno dell'offerta delle \"primizie\" (\"bikkurim\", primi frutti). Il successo dei raccolti era ancora dubbio durante tale periodo; nel corso di queste sette settimane, la riflessione quotidiana, l'impegno a migliorare le proprie caratteristiche comportamentali (\"middot\") e la crescita interiore, era un modo di pregare per il proprio destino esteriore e le potenzialit\u00e0 di riuscita nella vita \u2013 principalmente, quindi, la crescita e il successo del raccolto stagionale.\nInterpretazione cabalistica.\nI maestri mistici ebrei hanno stabilito che i 49 giorni corrispondono alle coincidenze delle 7 Sefirot inferiori nelle loro connessioni sino a giungere infatti a 49 differenti combinazioni nella totalit\u00e0 dei giorni, una combinazione diversa per ciascun giorno del conteggio dell\"omer\" e cos\u00ec, sino a Shavuot, recitata nella preghiera di ricordo del giorno dopo la benedizione necessaria e nel brano finale di Tiqqun.\nIl periodo del conteggio \u00e8 considerato d'essere il tempo di una potenziale crescita interiore \u2013 la persona dovrebbe impegnarsi ad accrescere le proprie caratteristiche positive (\"middot\") mediante la riflessione e lo sviluppo di un aspetto personale per ognuno dei 49 giorni della conta.\nAssociazioni.\nNella Cabala ebraica, ciascuna delle sette settimane del conteggio dell\"omer\" \u00e8 associata a una delle sette Sefirot inferiori:\nOgni giorno di ogni settimana \u00e8 associato anche a una di queste stesse sette \"sefirot\", creando quarantanove permutazioni. Il primo giorno dell\"Omer\" \u00e8 quindi associato con \"\"chessed\" che \u00e8 in \"chessed\" (benevolenza con benevolenza), il secondo giorno con \"ghevurah\" che \u00e8 in \"chessed\"; il primo giorno della seconda settimana \u00e8 associato con \"chessed\" che \u00e8 in \"ghevurah\", il secondo giorno della seconda settimana con \"ghevurah\" che \u00e8 in \"ghevurah\"\", e cos\u00ec via.\nSimbolicamente, ognuna di queste 49 permutazioni rappresenta un aspetto del carattere di una data persona, che pu\u00f2 essere migliorato o sviluppato ulteriormente. Il rabbino Simon Jacobson (n. 1956), insegnante chassidico Chabad, spiega questi 49 livelli nel suo libro, \"The Spiritual Guide to Counting the Omer (Guida Spirituale al Conteggio dell'Omer)\", come fanno anche Rabbi Yaacov Haber e Rabbi David Sedley nel loro libro \"Sefiros: Spiritual Refinement through Counting the Omer\". Un approccio meditativo \u00e8 quello di Rabbi Min Kantrowitz in \"Counting the Omer: A Kabbalistic Meditation Guide\" che include riflessioni, attivit\u00e0 e \"kavvanot\" (impostazioni mentali propizie) per ciascuno dei Quattro Mondi cabalistici (escluso quindi \"Adam Qadmon\") in ciascuno dei 49 giorni.\nIl periodo di quarantanove giorni del conteggio \u00e8 inoltre il tempo giusto per studiare gli insegnamenti della \"Mishnah\" in Pirkei Avot 6:6, che enumera i \"48 percorsi\" con cui si apprende e assimila la Torah. Rabbi Aharon Kotler (1891\u20131962) spiega che lo studio di ciascun \"percorso\" pu\u00f2 essere fatto in ciascuno dei primi quarantotto giorni del conteggio dell\"omer\"; nel quarantanovesimo, lo studente deve riesaminare tutti i \"percorsi\""}
{"id": "96887", "revid": "26630", "url": "https://it.wikipedia.org/wiki?curid=96887", "title": "Petroliera", "text": "Una petroliera \u00e8 una nave cisterna adibita al trasporto di greggio (\"petroliera\" propriamente detta o \"\"crude oil tanker\") o dei prodotti derivati (\"product tanker\"\"). Oltre agli oleodotti l'unico modo per trasportare grandi quantit\u00e0 di greggio \u00e8 quello di ricorrere a queste navi.\nClassificazione.\nLe petroliere vengono classificate in base alla loro stazza:\nSi usano ancora i termini LR (lungo raggio o \"long range\"), e MR (medio raggio o \"medium range\") a seconda delle dimensioni delle navi.\nULCC.\nLe ULCC si possono considerare come le pi\u00f9 grandi navi esistenti al mondo, pi\u00f9 grandi delle portaerei statunitensi a propulsione nucleare come quelle della classe \"Nimitz\".\nLe loro dimensioni e la loro massa fanno s\u00ec che abbiano una manovrabilit\u00e0 molto scarsa, tanto che lo spazio di arresto di una di queste navi si misura in miglia. Inizialmente non potevano effettuare lo scarico del combustibile attraccando direttamente ai moli, in quanto i porti non potevano ricevere navi cos\u00ec imponenti. Pertanto si ricorreva a naviglio minore per trasferire il carico dalla nave, che rimaneva al largo della terra ferma. In seguito molti porti si sono attrezzati con impianti di pompaggio posti al largo. In questo caso il combustibile viene trasferito per mezzo di oleodotti che collegano la terra con l'impianto.\nLa pi\u00f9 grande nave petroliera mai esistita \u00e8 la \"Seawise Giant\", costruita in Giappone dai cantieri Sumitomo Corporation di Yokosuka, e in seguito rinominata \"Jahre Viking\" e \"Knock Nevis\". La nave aveva una lunghezza complessiva di ben 458 metri, 69 di larghezza e una portata di tonnellate circa e rimase in servizio attivo fino al 2004, venendo poi convertita in un'unit\u00e0 di stoccaggio statica e infine demolita nel 2010.\nTra le pi\u00f9 grandi navi del mondo c'\u00e8 anche la \"TI Asia\", una ULCC costruita nel 2002 nei cantieri Daewoo della Corea del Sud: \u00e8 lunga 380 metri, larga 68 metri con una capacit\u00e0 di carico di tonnellate. \u00c8 dotata di un motore principale di oltre cavalli.\nSicurezza.\nA seguito di una direttiva IMO (Organizzazione Marittima Internazionale) le navi cisterna dai primi anni novanta in poi sono state costruite con doppio scafo, cio\u00e8 con un'intercapedine di circa 1,5/2,0 metri tra lo scafo esterno e le cisterne di carico. Ci\u00f2 ha contribuito a elevare gli standard di sicurezza e sono significativamente diminuiti gli episodi di inquinamento causati da collisioni.\nOltre alla normativa IMO, anche le autorit\u00e0 nazionali hanno provveduto a restringere i tempi per l'adozione del doppio scafo. La legislazione dell'Unione europea e degli Stati Uniti impone che dal 2010 (EU) e dal 2015 (USA) solo le navi dotate di doppio scafo possano entrare nelle acque che ricadono sotto la rispettiva giurisdizione. Questa legislazione \u00e8 stata emanata a seguito degli effetti di gravi incidenti che hanno coinvolto queste navi. L'incidente occorso alla Exxon Valdez ha portato, nel 1990, negli USA all'emanazione dell\"'Oil Pollution Act\" (OPA-90).\nPetroliera monoscafo.\nLe petroliere monoscafo secondo il regolamento (CE) n. 417/2002 vengono suddivise in tre principali categorie:\nAi sensi Regolamento UE n. 530/2012, \u00e8 scattato nel 2015, il giorno dell'anniversario della data del varo della nave il termine ultimo per la circolazione delle petroliere monoscafo con doppio fondo battenti la bandiera di uno Stato membro e l'accesso ai porti o ai terminali in mare aperto sotto la giurisdizione di uno Stato membro alle altre petroliere monoscafo di categoria 2 e di categoria 3, indipendentemente dal fatto che continuino a operare battendo bandiera di un paese terzo a norma della regola 20.5 dell'allegato I della convenzione MARPOL 73/78.\nPetroliera a doppio scafo.\nLe petroliere a doppio scafo secondo il regolamento (UE) n. 530/2012:\nStabilit\u00e0.\nLa sicurezza relativamente alla stabilit\u00e0 dell'equilibrio delle navi petroliere di diverso dislocamento \u00e8 regolamentata dai codici annessi e richiamati dalla convenzione SOLAS del 1974 e dalla Convenzione internazionale sul Bordo libero del 1988 emesse dall'IMO. Il codice di riferimento per la stabilit\u00e0 del mezzo navale nello stato di scafo integro \u00e8 l'IS Code (\"International Code on Intact Stability\") del 2008, entrato in vigore il 1\u00ba luglio del 2010 con valenza legale in tutte le nazioni formalmente rappresentate all'interno dell'IMO. La vigilanza e il controllo del rispetto delle normative \u00e8 affidato all'autorit\u00e0 amministrativa dello stato di bandiera che esercita le sue funzioni sia sulle navi iscritte nel proprio registro sia su navi di un altro stato ma che fanno scalo in un porto nazionale. L'autorit\u00e0 di bandiera pu\u00f2, in determinati casi, delegare una societ\u00e0 di classifica nelle funzioni di controllo e accertamento delle norme vigenti nonch\u00e9 avvalersi della sua consulenza tecnica in supporto a un corpo di polizia giudiziaria nelle attivit\u00e0 di perseguimento del reato.\nNave cisterna MARPOL a doppio scafo.\nUna petroliera di nuova generazione che rispetti la convenzione MARPOL e SOLAS \u00e8 un'imbarcazione obbligatoriamente costituita da doppio scafo.\nQueste navi devono possedere, oltre alle stive per il carico, intercapedini separate dove alloggiare la zavorra o altri liquidi di regime, possono poi, a seconda delle dimensioni e portata, avere delle paratie longitudinali che generino un'ulteriore divisione del carico nel senso della lunghezza della nave.\nMolte delle informazioni di seguito inserite descrivono pi\u00f9 in generale la struttura di una qualsiasi nave mercantile moderna, poich\u00e9 molte delle nozioni e le soluzioni ingegneristiche utilizzate si possono riferire anche a navi di diversa tipologia.\nLe lamiere di acciaio che costituiscono l'involucro esterno dello scafo (detto anche \"fasciame fuori ossatura\") hanno la funzione principale di separare le strutture interne dall'ambiente marino esterno rendendo stagni sia opera viva (carena, ovvero parte di scafo sommerso della nave), sia opera morta (parte di scafo detta anche \"esposta al vento\" quindi non a contatto con acqua).\nLa petroliera \u00e8 un tipo di nave che necessita, a causa del tipo di carico che trasporta, di strutture che tengano separate le stive dall'atmosfera. Quindi, a differenza delle portarinfuse, che possiedono invece grandi portelloni posti sul ponte di coperta (ponte pi\u00f9 alto della nave) per le operazioni di carico/scarico, la stiva della petroliera \u00e8 totalmente stagna anche in prossimit\u00e0 del ponte e il carico/scarico avviene tramite sistemi di pompaggio situati direttamente a bordo della nave.\nVa quindi precisato che per doppio scafo si intende quella struttura complementare ma non indispensabile al galleggiamento e all'equilibrio del mezzo navale, il doppio scafo coinvolge un raddoppiamento di fasciame per strutture di fondo e fianchi, ma non di ponte. Non esistono strutture a doppio fasciame per il ponte di coperta, quindi le lamiere del ponte stesso chiudono ermeticamente le stive rendendole stagne, si parler\u00e0 dunque di \"ponte di coperta stagno\".\nLa struttura di doppio fondo di una petroliera la si ottiene appoggiando alle travi che compongono la \"trave nave\" un secondo strato di fasciame interno.\nPer il fondo della nave questo doppio strato prende il nome di cielo del doppio fondo.\nScafo a struttura longitudinale.\nLe petroliere moderne e di ultima generazione, ma soprattutto le navi con alta stazza e portata, hanno adottato uno scafo detto a \"struttura longitudinale\". Uno scafo di questo tipo implica l'utilizzo esclusivo di \"travi secondarie longitudinali\" (travi comuni, solitamente a \"L\", a \"piatto\" o a \"bulbo\" devono misurare dimensionalmente non pi\u00f9 della met\u00e0 di quelle principali o primarie) disposte longitudinalmente da poppa a prua e di \"travi primarie longitudinali\" (sempre a \"T\") che garantiscono la robustezza longitudinale dello \"scafo nave\".\nLa robustezza trasversale \u00e8 ottenuta grazie all'utilizzo di \"travi primarie trasversali\" dette \"costole rinforzate\"che aiutano le travi longitudinali a mantenere stabile la struttura complessiva della nave.\nLe travi longitudinali primarie del fondo prendono il nome di \"paramezzali\", quelle poste ai fianchi \"correnti rinforzati\" e quelle del ponte \"anguille rinforzate\", mentre le travi secondarie longitudinali sono chiamate semplicemente \"correnti comuni\".\nLe travi trasversali primarie del fondo son dette \"madieri\", quelle del fianco \"costole rinforzate\" e quelle del ponte \"bagli\".\nUno scafo non pu\u00f2 essere costituito sia da rinforzi secondari longitudinali sia trasversali ma solo da una tipologia, questo per motivi pratici legati alla saldatura (perch\u00e9 si andrebbe a tagliare e saldare un grandissimo numero di travi) e costi di lavorazione.\nLe travi principali longitudinali si incrociano con quelle trasversali e poich\u00e9 di norma queste hanno la stessa altezza le travi trasversali vengono interrotte quando incontrano quelle longitudinali per poi essere saldate con esse al livello delle piattabande superiori.\nSi mantiene quindi la continuit\u00e0 delle travi longitudinali. \nLe travi secondarie longitudinali, che sono a volte anche un quinto di quelle primarie, non vengono interrotte e attraversano le travi trasversali primarie (le uniche travi trasversali presenti) in fori intagliati nell'anima. Questi fori se sono in prossimit\u00e0 di una paratia verranno sigillati con delle apposite \"mascherine\" ritagliate su misura in acciaio saldate direttamente sulla parete e sull'anima delle travi.\nIn una soluzione a doppio fondo sulla fila di fasciame interna \u00e8 saldata un'ulteriore serie di travi secondarie longitudinali allineate simmetricamente con quelle del fasciame esterno ma ruotate di 180 gradi.\nTutti i collegamenti sono rinforzati da elementi di supporto triangolari detti \"squadre\" e da altri verticali detti \"barrotti\" che hanno la funzione di alleggerire il carico tensionale negli spigoli delle strutture.\nBarrotti e squadre vengono saldati soprattutto in zone dove sono applicati alti carichi concentrati e sforzi notevoli, il pi\u00f9 delle volte in prossimit\u00e0 di una paratia trasversale, sia prima sia dopo, le travi secondarie superiori e inferiori sono unite da barrotti verticali.\nIn prossimit\u00e0 del paramezzale centrale soprattutto in soluzioni non a doppio fondo viene posto uno squadrone detto di \"bacino\" molto grande che alleggerisce il carico tensionale che si genera all'ingresso della nave in bacino di carenaggio.\nIn generale l'uso di questi rinforzi \u00e8 sempre ben distribuito su tutta la struttura della nave.\nAll'interno dell'anima dei madieri sono intagliati dei fori di forma curvilinea utili per alleggerire la struttura, o se le dimensioni lo permettono, per consentire il passaggio del personale per ispezioni o riparazioni.\nIl dimensionamento delle travi avviene tenendo in considerazione molti fattori tra cui la lunghezza e le dimensioni generali della nave.\nSolitamente pi\u00f9 \u00e8 alta la portata lorda (DWT) di una nave, pi\u00f9 robuste sono le strutture impiegate e anche gli intervalli tra una trave all'altra variano.\nLa distanza tra le diverse travi trasversali primarie \u00e8 uguale per tutta la lunghezza della nave e questa distanza costante si chiama \"intervallo di ossatura\".\nPer travi comuni longitudinali e trasversali la vecchia normativa RINA imponeva un limite di distanziamento che doveva stare al di sotto di formula_1 dove formula_2 \u00e8 \"l'intervallo di ossatura regolamentare in metri\":\nformula_3\ne formula_4 \u00e8 la \"lunghezza di costruzione\" in metri.\nQuesto insieme di travi forma l'ossatura della nave, sulle piattabande delle travi viene poi saldato il fasciame esterno e anche interno nel caso del doppio scafo.\nIl fasciame interno rende stagna la stiva di carico, tra il primo strato di fasciame interno e quello esterno si genera un'intercapedine di dimensioni variabili (a seconda della grandezza delle travi che possono arrivare anche all'altezza di tre metri) nella quale solitamente vengono collocati la zavorra oppure altri liquidi di funzionamento.\nGeometria dello scafo.\nCome per tutte le navi mercantili anche per le petroliere si adotta una tipologia di scafo che renda disponibile il maggior volume possibile di carico senza per\u00f2 intaccare la sicurezza e la stabilit\u00e0 della nave.\nAd eccezione di poppa e prua che seguono linee e forme diverse, il corpo centrale della nave (detto \"corpo cilindrico\") \u00e8 di sezione costante pari a quella della sezione maestra per tutta la sua lunghezza, in questa zona si trovano le stive ed \u00e8 qui che appunto la nave offre il maggior spazio di carico.\nLe moderne petroliere hanno un corpo cilindrico caratterizzato da fianchi ortogonali al piano del fondo, che \u00e8 piatto e questo le d\u00e0 la classica forma di \"parallelepipedo rettangolare\".\nI fianchi sono collegati con il fondo tramite dei raccordi di fasciame di forma curva che prendono il nome di \"ginocchi\".\nIl ponte \u00e8 spesso interessato da un rigonfiamento centrale detto \"bolzone\", ai lati del rigonfiamento il fasciame \u00e8 inclinato e si salda al \"trincarino\" che \u00e8 l'ultima trancia di fasciame del fianco.\nQuesta particolare geometria \u00e8 necessaria per il mantenimento in equilibrio del mezzo che in condizioni di carico arriva ad avere anche centinaia di migliaia di tonnellate di dislocamento, difatti uno scafo con questo tipo di forma \u00e8 assimilabile per certi versi come comportamento a un \"galleggiante cilindrico\".\nArrivati a una certa lunghezza della nave in direzione di poppa, la sezione dello scafo comincia a diminuire, i fianchi assumomo forme pi\u00f9 curve fino a raggiungere lo \"specchio di poppa\" che \u00e8 l'estremit\u00e0 finale della nave.\nImmersi al di sotto dello specchio alloggiano l'asse dell'elica (o assi delle eliche) e il timone.\nParatie e spazi interni.\nCon la convenzione MARPOL entra in vigore l'obbligo di separare i volumi adibiti al trasporto di zavorra e carico: prima le stive non occupate dal greggio potevano essere riempite di zavorra e la cosa poteva risultare molto nociva per l'ambiente poich\u00e9, quando si scaricava la zavorra, essa trascinava residui di carico con s\u00e9.\nIl numero delle stive di una petroliera varia a seconda della lunghezza della nave e delle dimensioni.\nTra una stiva e l'altra \u00e8 posta una paratia, una grossa struttura verticale stagna che ha lo scopo di separare le stive, di fornire supporto strutturale e di bloccare l'acqua entrata nella stiva da una eventuale falla, evitando cos\u00ec che allaghi altri compartimenti.\nLe paratie possono essere a \"montanti\" o a \"traverse\" a seconda della disposizione dei rinforzi saldati.\nAlcune petroliere son dotate anche di paratie longitudinali che dividono longitudinalmente lo scafo in pi\u00f9 stive che possono arrivare anche a tre.\nQuesto tipo di paratie possono risultare molto utili strutturalmente poich\u00e9 sorreggono il ponte di coperta e le sovrastrutture, inoltre contribuiscono in modo notevole alla robustezza longitudinale della nave comportandosi come grossi paramezzali.\nL'utilit\u00e0 di dividere il carico anche longitudinalmente non \u00e8 poca cosa.\nAvere una stiva unica a larghezza nave comporterebbe il rischio di perdere completamente il carico della stiva in caso di falla, invece se si divide il carico in due o tre stive longitudinali, separate da opportune paratie stagne, in caso di fuoriuscita si getterebbe a mare solo il greggio stanziato nella stiva adiacente al fianco danneggiato.\nSolitamente in una soluzione con due paratie longitudinali e quindi con tre stive distinte, la stiva centrale \u00e8 pi\u00f9 larga rispetto a quelle laterali, sempre per questioni di sicurezza.\nA prua \u00e8 posta una paratia speciale detta \"paratia di collisione\" e a poppa \u00e8 posta la \"paratia di pressatrecce\", gli spazi che queste delimitano con il fasciame esterno son detti rispettivamente \"gavone di prua\" e \"gavone di poppa\".\nIn una petroliera le paratie sono totalmente stagne e coprono l'altezza dello scafo della nave, quindi dal fondo al \"ponte della paratie\" che coincide con il ponte di coperta.\nSecondo le normative internazionali e nazionali (RINA) vigenti una petroliera deve poter galleggiare con una stiva completamente allagata; il calcolo del posizionamento delle paratie, il numero di queste e la portata delle stive sono questioni molto delicate e importanti, determinanti in caso di incidente.\nImpianti di bordo.\nCome le strutture, anche gli impianti presenti su una petroliera sono per molti versi gli stessi che si trovano su ogni nave eccezion fatta per quelli destinati alla gestione del carico che variano invece dalla tipologia di nave e del carico stesso.\nCome gi\u00e0 illustrato la petroliera \u00e8 una nave con stive totalmente stagne quindi prive di ogni apertura o portellone sul ponte utili alle operazioni di carico della nave.\nData la natura del carico, per poter riempire e svuotare le stive, a bordo della petroliera sono presenti sistemi multipli di pompe collegate a ogni stiva tramite tubazioni situate direttamente sul ponte.\nOgni stiva possiede inoltre impianti di riscaldamento nel caso il fluido caricato lo richieda (ad esempio : Fuel Oil).\nDi seguito sono elencati i principali impianti dell'allestimento di una generica petroliera:\nImpianti di servizio per l'equipaggio\nImpianti di gestione del carico\nImpianti di emergenza\nImpianti di servizio e mantenimento\nImpianti per il governo della nave\nSovrastrutture.\nLe sovrastrutture di una petroliera sono le stesse che si ritrovano su molte tipologie di navi mercantili.\nLe sovrastrutture ospitano tutti i servizi per l'equipaggio, la plancia di comando e molti degli impianti e macchinari della nave.\nGeneralmente le sovrastrutture sono posizionate al di sopra della sala macchine, che si trova usualmente in posizione molto appoppata, in modo tale che l'asse rotore non occupi troppo spazio e sia collegato direttamente all'elica, e vanno a formare il \"castello di poppa\".\nLe sovrasttrutture sono divise in livelli crescenti dal basso all'alto, ai livelli pi\u00f9 alti trova posto la plancia di comando con affiancate due piccole strutture dette \"ali di plancia\" necessarie per le manovre.\nSe le sovrastrutture occupano l'intera larghezza nave allora prendono il nome di \"cassero\", nelle petroliere questa soluzione \u00e8 spesso utilizzata.\nPossono essere presenti altre piccole strutture (\"casette\") a poppa o a prua utilizzate per fornire copertura a macchinari o come depositi."}
{"id": "96889", "revid": "125772118", "url": "https://it.wikipedia.org/wiki?curid=96889", "title": "Festival di Sanremo 1995", "text": "Il quarantacinquesimo Festival di Sanremo si svolse al Teatro Ariston di Sanremo dal 21 al 25 febbraio 1995 con la conduzione da Pippo Baudo, alla sua quarta conduzione consecutiva e per la seconda volta consecutiva nel ruolo di direttore artistico, affiancato da Anna Falchi e Claudia Koll.\nL'edizione fu vinta da Giorgia con il brano \"Come saprei\", per la categoria \"Campioni\", e dai Neri per Caso con il brano \"Le ragazze\" per la categoria \"Nuove proposte.\"\n\u00c8 considerata forse una delle edizioni pi\u00f9 importanti e riuscite di sempre, per via del suo straordinario successo ottenuto sotto molti aspetti:\nI collegamenti dalle varie sedi Rai nelle quali erano dislocate le giurie Explorer vennero affidati a Paola Perego. \nPer il secondo anno consecutivo Baudo ricopre anche il ruolo di direttore artistico della manifestazione.\nAl secondo e terzo posto si classificarono rispettivamente Gianni Morandi e Barbara Cola con il brano \"In amore\", ed Ivana Spagna (ex esponente dell'italo-disco durante gli anni ottanta) con \"Gente come noi\", anch'esse rivelatesi dei successi commerciali.\nGrande successo venne ottenuto anche da Andrea Bocelli, gi\u00e0 vincitore delle \"Nuove Proposte\" nell'edizione precedente, in gara con la canzone \"Con te partir\u00f2\", la quale nonostante si ferm\u00f2 al quarto posto nella classifica finale, ebbe una grande risonanza a livello internazionale, rendendo il cantante toscano celebre a livello mondiale, mentre tra i giovani spicc\u00f2 Gianluca Grignani con il brano \"Destinazione Paradiso\".\nQuest'edizione vide l'unica partecipazione di Fiorello come cantante in gara con \"Finalmente tu\", canzone data all'unanimit\u00e0 e fino all'ultimo come favorita alla vittoria, ma con cui invece si classific\u00f2 solamente al quinto posto, facendo parlare all'epoca i giornali di una grande delusione e amarezza per il cantante e showman siciliano; tale brano era stato scritto per Fiorello da Max Pezzali, il quale era a sua volta in gara al Festival insieme al suo gruppo dell'epoca, gli 883, con la canzone \"Senza averti qui\", classificatasi all'ottavo posto.\nDurante la prima serata, Lorella Cuccarini (in gara con il brano \"Un altro amore no\", classificatosi al decimo posto) dovette eseguire la sua canzone per due volte, in quanto durante la sua prima esibizione alcune regioni italiane erano state colpite da un black out e dunque le giurie delle zone interessate non avevano potuto ascoltare il pezzo ed esprimere le relative votazioni; da qui la decisione di Baudo di far cantare di nuovo la Cuccarini per \"par condicio\".\nAl Festival si assistette a una presunta minaccia di suicidio in diretta: un uomo, Giuseppe Pagano detto Pino, si sedette sul bordo della galleria del Teatro Ariston mostrando l'intenzione di buttarsi di sotto e venendo fermato da Pippo Baudo tra gli applausi. Anni dopo, Pagano ammise di aver inscenato il tutto per attirare l'attenzione su di s\u00e9.\nRegolamento.\nUna interpretazione per brano.\nScenografia.\nLa scenografia di questa edizione, curata da Gaetano Castelli come in molte altre edizioni, riprende alcuni spunti da quella dell'anno precedente per arrivare ad un uso molto caratteristico dei colori, usati in combinazioni differenti in pressoch\u00e9 ogni tipo di inquadratura o scena.\nOrchestra.\nAd accompagnare i cantanti vi era l'orchestra della Rai diretta dai maestri: Pippo Caruso, Stefano Borzi, Paolo Carta, Fabio Conte, Fabio De Rossi, Pierpaolo D'Emilio, Lucio Fabbri, Stefano Florio, Margherita Graczyk, Gianfranco Lombardi, Fulvio Maras, Massimo Morini, Mario Natale, Michele Pecora, Stefano Pulga, Bob Rose, Roberto Rossi, Bruno Santori, Vince Tempera, Maurizio Tirelli, Celso Valli, Peppe Vessicchio, Fio Zanotti.\nOspiti cantanti.\nQuesti gli ospiti che si sono esibiti nel corso delle cinque serate di quest'edizione del Festival di Sanremo:\nSigla \"Perch\u00e9 Sanremo \u00e8 Sanremo!\".\nLa sigla di questo festival fu un tormentone e l'annesso motivetto, ancora oggi simbolo del festival, composto dal maestro Pippo Caruso (storico collaboratore di Baudo) e da Sergio Bardotti, venne riutilizzata in tutte le successive edizioni dirette e condotte da Baudo. La prima volta risale a quest'edizione e per tale occasione la sigla fu interpretata da Maurizio Lauzi, figlio del celebre Bruno.\nDopoFestival.\nIl DopoFestival fu condotto da Serena Dandini con Luciano De Crescenzo, Fabio Fazio, Gianni Ippoliti e Maurizio Battista con la supervisione di Pippo Baudo.\nOrganizzazione.\nRAI\nAscolti.\nRisultati di ascolto delle varie serate, secondo rilevazioni Auditel.\nEsclusi.\nFra i cantanti non ammessi a partecipare nella categoria \"Campioni\" vi sono: Ivan Graziani, Andrea Mingardi, Christian e Dora Moroni, Paolo Vallesi, Stadio, Christian De Sica, Teo Teocoli e Gene Gnocchi."}
{"id": "96891", "revid": "1222", "url": "https://it.wikipedia.org/wiki?curid=96891", "title": "Coleotteri", "text": ""}
{"id": "96893", "revid": "1868193", "url": "https://it.wikipedia.org/wiki?curid=96893", "title": "Festival di Sanremo 1994", "text": "Il quarantaquattresimo Festival di Sanremo si svolse al Teatro Ariston di Sanremo dal 23 al 26 febbraio 1994 con la conduzione di Pippo Baudo, per la prima volta anche direttore artistico, affiancato da Anna Oxa e Cannelle. Dopo sedici anni, l'organizzazione del Festival torn\u00f2 ad essere gestita e coordinata \"in toto\" dalla Rai. I collegamenti dalle varie sedi Rai nelle quali erano dislocate le giurie Explorer vennero affidati ad Antonella Clerici.\nL'edizione ebbe la particolarit\u00e0 di essere vinta da due artisti entrambi originari della Toscana e non vedenti: Aleandro Baldi (gi\u00e0 vincitore delle \"Nuove proposte\" nel 1992) con la canzone \"Passer\u00e0\" per la categoria \"Campioni\" (con una vittoria a sorpresa, in quanto inizialmente si riteneva favorita Laura Pausini, classificatasi invece terza) e da Andrea Bocelli (che diventer\u00e0 di l\u00ec a poco una star a livello mondiale) con il brano \"Il mare calmo della sera\" per la categoria \"Nuove proposte\". Molto successo fu ottenuto, nella categoria \"Campioni\", anche da Giorgio Faletti, fino ad allora noto principalmente come comico e presentatosi a sorpresa nell'inedita veste di cantautore impegnato, con il brano \"Signor tenente\", ispirato alle stragi mafiose di Capaci e via D'Amelio, classificatosi secondo e vincitore del \"Premio della critica\", mentre tra le \"Nuove proposte\", oltre a Bocelli, spiccarono Giorgia con il brano \"E poi\" e Irene Grandi con \"Fuori\", anch'esse diventate artiste di fama internazionale nell'arco di pochi anni.\nRegolamento.\nUna interpretazione per brano:\nOrchestra.\nL'Orchestra della RAI fu diretta dai maestri: Pippo Caruso, Fabio Anastasi, Antonio Annona, Michele Ascolese, Stefano Barzan, Marco Biscarini, Eric Buffat, Federico Capranica, Giorgio Cocilovo, Lucio Fabbri, Marco Falagiani, Enzo Ferrari, Riccardo Galardini, Alberto Laurenti, Gianfranco Lombardi, Max Longhi, Detto Mariano, Adelmo Musso, Mario Natale, Pinuccio Pirazzoli, Stefano Previsti, Bruno Santori, Vince Tempera, Walter Tesoriere, Maurizio Tirelli, Celso Valli, Peppe Vessicchio, Fio Zanotti, Bruno Zucchetti.\nSigla.\n\"La gente che canta\" interpretata da tutti gli artisti della categoria \"Campioni\".\nDopoFestival.\nIl DopoFestival fu condotto da Mara Venier con Renato Zero, Sandro Ciotti, Roberto D'Agostino e la supervisione di Pippo Baudo.\nOspiti cantanti.\nQuesti gli ospiti che si sono esibiti nel corso delle quattro serate di questa edizione del Festival di Sanremo:\nOrganizzazione.\nRAI\nAscolti.\nRisultati di ascolto delle varie serate, secondo rilevazioni Auditel.\nEsclusi.\nFra i cantanti non ammessi a partecipare nella categoria \"Campioni\" vi sono: Mia Martini (con il brano \"E la vita racconta\"), Giuni Russo (con il brano \"La sua figura\"), Cristiano De Andr\u00e9 (con il brano \"Cose che dimentico\"), Aeroplanitaliani, Paola Turci, Maria Carta e i Tazenda, Eduardo De Crescenzo, Rita Pavone, Peppe Barra, Enzo Gragnaniello, Adriano Pappalardo, Riccardo Fogli, Alberto Fortis, Mike Francis, Fiordaliso, Nek e Ladri di Biciclette.\nDirezione artistica.\nLa direzione artistica del Festival fu curata da Pippo Baudo: per la prima volta coincisero le figure del presentatore e del direttore artistico.\nAltri progetti.\n "}
{"id": "96894", "revid": "125999847", "url": "https://it.wikipedia.org/wiki?curid=96894", "title": "Ciclotrone", "text": "Un ciclotrone, o acceleratore circolare, \u00e8 una macchina usata per accelerare fasci di particelle elettricamente cariche (normalmente ioni leggeri) utilizzando una corrente alternata ad alta frequenza ed alta tensione, in associazione con un campo magnetico perpendicolare. Inventato il 27 gennaio 1930 e perfezionato nel 1932 dal fisico Ernest Orlando Lawrence ed \u00e8 usato ancora oggi in medicina, principalmente per il trattamento dei tumori. La traiettoria percorsa dalle particelle \u00e8 a spirale a partire dal centro. Raggiunto il bordo esterno della macchina il fascio fuoriesce ad alta velocit\u00e0, prossima alla velocit\u00e0 della luce. \nFunzionamento.\nIl principio sfruttato \u00e8 la risonanza ionica ciclotronica. All'interno della camera a vuoto circolare sono presenti due elettrodi semicircolari cavi a forma di \"D\". I due elettrodi sono come due gusci accostati per le aperture (la parte piatta della \"D\"). Questi elettrodi possono essere colpiti da particelle spurie che ne causano il riscaldamento e devono essere raffreddati mediante circolazione di acqua in appositi tubi. La camera \u00e8 posta tra le espansioni polari di un potente magnete, in modo che il campo attraversi il piano su cui giacciono gli elettrodi.\nQuando una particella viene introdotta tangenzialmente alla camera, ortogonalmente al campo magnetico, essa viene deviata e mantenuta su un'orbita circolare per effetto della forza di Lorentz. Nel vuoto la particella \u00e8 libera di ruotare, ma, perdendo\nlentamente energia (tutte le cariche elettriche, se accelerate, emettono fotoni, detti di Bremsstrahlung), percorre una traiettoria a spirale fino al centro.\nSe ora viene applicata una opportuna differenza di potenziale alternata ad alta frequenza tra i due elettrodi, le particelle subiscono un'accelerazione ogni volta che passano nello spazio tra essi. Accelerando, il diametro dell'orbita aumenta, fino a quando il fascio non fuoriesce tangenzialmente dal bordo del dispositivo.\nPrincipio di funzionamento.\nLa forza centripeta che trattiene le particelle nella traiettoria circolare \u00e8 generata dal campo magnetico trasversale \"B\" per effetto della forza di Lorentz. L'entit\u00e0 della forza equivale a \"B q v\", per cui:\ndove \"m\" \u00e8 la massa della particella, \"q\" \u00e8 la carica, \"v\" \u00e8 la velocit\u00e0 e \"r\" \u00e8 il raggio della traiettoria.\nda cui:\npoich\u00e9 \"v/r\" equivale alla velocit\u00e0 angolare \"\u03c9\", si ha:\nla frequenza di rotazione \u00e8 correlata alla velocit\u00e0 angolare secondo la relazione:\nda cui, sostituendo \"\u03c9\", si ottiene:\nSi pu\u00f2 constatare che per una particella di massa costante la frequenza necessaria \u00e8 indipendente dal raggio dell'orbita. Mentre il fascio si allarga a spirale la sua frequenza di rotazione non diminuisce, poich\u00e9 la particella continua ad accelerare, percorrendo la maggiore lunghezza dell'orbita nello stesso tempo.\nQuando la particella si avvicina alla velocit\u00e0 della luce la trattazione non relativistica esposta sopra non \u00e8 pi\u00f9 sufficiente, e questo richiede delle correzioni alla frequenza o all'intensit\u00e0 del campo magnetico.\nVantaggi.\nIl ciclotrone \u00e8 stato progettato con l'intenzione di superare le limitazioni dell'acceleratore lineare. In questo dispositivo le particelle cariche sono accelerate in linea retta all'interno di un tubo a vuoto contenente una serie di elettrodi cilindrici. A questi elettrodi \u00e8 applicato un potenziale elettrico alternato in modo che il potenziale successivo alla posizione delle particelle sia sempre attrattivo.\nAll'epoca non era possibile generare onde radio contemporaneamente ad alta frequenza ed alta potenza, per cui gli stadi di accelerazione dovevano essere spaziati tra loro (per avere il tempo di cambiare il potenziale dell'elettrodo prima dell'arrivo della particella) oppure erano necessari pi\u00f9 stadi (per compensare la limitata potenza). Per ottenere energie elevate era necessario costruire acceleratori lunghi e oltre un certo limite troppo costosi. Successivamente gli acceleratori lineari poterono disporre di maggiore potenza, ma il ciclotrone \u00e8 comunque pi\u00f9 conveniente.\nAnche il ciclotrone presenta alcuni limiti. Il maggiore acceleratore lineare operativo \u00e8 lo Stanford Linear Accelerator (SLAC), lungo 3,2 km e molto pi\u00f9 potente del pi\u00f9 grande ciclotrone. Queste elevate prestazioni sono raggiunte anche grazie all'utilizzo di generatori di alta frequenza ad alta potenza, i klystron.\nPoich\u00e9 il ciclotrone accelera le particelle su un percorso circolare, \u00e8 possibile ottenere lunghi percorsi in poco spazio e pu\u00f2 essere alimentato con un unico e relativamente economico sistema elettronico.\nLimiti.\nNonostante i significativi miglioramenti raggiunti nel tempo, la struttura del dispositivo ne limita la convenienza economica per potenze molto elevate. Il problema principale \u00e8 che, per ottenere energie elevate, \u00e8 necessario incrementare il diametro del tubo, quindi della camera a vuoto, del magnete e dell'intensit\u00e0 del campo prodotto da questo.\nQuesto limite \u00e8 stato superato con l'invenzione del sincrociclotrone che risolve i problemi causati dagli effetti relativistici e dal sincrotrone che supera il problema della limitatezza del campo magnetico e della dimensione del ciclotrone.\nTecnologie derivate.\nIl moto spiraleggiante degli elettroni in una camera a vuoto in un campo magnetico \u00e8 impiegato\nanche nel magnetron, un dispositivo usato per generare microonde.\nNel sincrotrone le particelle sono fatte correre su una traiettoria di raggio costante, permettendo di realizzare una macchina a forma di tubo (pi\u00f9 precisamente toroidale) di grandi dimensioni, pi\u00f9 pratica del ciclotrone."}
{"id": "96898", "revid": "339392", "url": "https://it.wikipedia.org/wiki?curid=96898", "title": "Lobbying", "text": ""}
{"id": "96899", "revid": "1543377", "url": "https://it.wikipedia.org/wiki?curid=96899", "title": "Mietta", "text": "Dotata di una voce da soprano, raggiunge la notoriet\u00e0 nel 1989 con la vittoria al 39\u00ba Festival di Sanremo nella categoria Nuovi con il brano \"Canzoni\". L\u2019anno seguente, insieme ad Amedeo Minghi, canta il brano \"Vattene amore\", che riscuote grande successo, classificandosi terzo.\nAd oggi ha partecipato a otto edizioni del Festival di Sanremo. Nella sua filmografia ha all'attivo nove ruoli, mentre come scrittrice, due romanzi.\nBiografia.\nAnni 1980.\nDaniela Miglietta si avvicina alla musica in et\u00e0 adolescenziale quando frequenta una scuola di canto e recitazione e forma una cover band, chiamata le \"Ciak\", con altre due ragazze.\nNel 1987, con lo pseudonimo Mietta (suggerito da Claudio Mattone), partecipa e vince un concorso indetto dal Radiocorriere TV e Fonit Cetra, alla ricerca di un nuovo volto per il canto e la recitazione. Esordisce cos\u00ec come attrice nello sceneggiato radiofonico \"Nasce una stella\", radionovella su una aspirante popstar, di circa 240 puntate, per l'emittente radiofonica della Rai, Radiouno. L'ultima puntata coincide con il debutto al Festival di Sanremo 1988, col brano \"Sogno\", scritto dallo stesso Mattone. Nello stesso anno partecipa, insieme a numerosi altri artisti, al progetto benefico \"Per te Armenia\".\nSanremo 1989: la vittoria.\nNel 1989 vince il Festival di Sanremo nella categoria \u00abNuovi\u00bb con \"Canzoni\", scritta da Amedeo Minghi e Pasquale Panella, ottenendo anche il Premio della Critica (dal '96 Premio della Critica \"Mia Martini\") e il Telegatto d'argento come \"Miglior rivelazione\" dell'anno; ottiene anche il disco d'oro per le oltre 100.000 copie vendute del 45 giri.\nAnni 1990.\nIl fenomeno \"Vattene amore\" (1990).\nNel 1990, in coppia con Amedeo Minghi, arriva terza al Festival di Sanremo con \"Vattene amore\": il singolo vince l'OGAE Song Contest e dieci dischi di platino (per le oltre 350.000 copie vendute), divenendo uno dei brani pi\u00f9 popolari della storia della canzone italiana. Subito dopo esce in vari paesi europei il suo primo album \"Canzoni\", che viene premiato con pi\u00f9 dischi di platino (quasi un milione di copie vendute). Le vengono assegnati anche due Telegatti: uno \"speciale\" per \"Vattene amore\", l'altro come \"Migliore cantante femminile\" dell'anno.\nNel 1991 \u00e8 di nuovo al Festival di Sanremo con \"Dubbi no\", singolo nuovamente firmato da Amedeo Minghi e Pasquale Panella, che ottiene il disco d'oro. A pochi mesi di distanza dal Festival esce il secondo album \"Volano le pagine\" (due dischi di platino per le oltre 250.000 copie vendute), contenente anche \"Il gioco delle parti\", composta per lei da Mariella Nava, brani scritti da Mango e da Biagio Antonacci e la cover di \"Lover Man\". Mietta riceve nuovamente un Telegatto come \"Miglior cantante femminile\" dell'anno e Canale 5 trasmette un suo concerto registrato a Jesolo.\nNel 1992 esce il terzo album \"Lasciamoci respirare\", registrato a Londra e suonato da musicisti statunitensi, tra i quali Geoff Westley. La title-track, \"Lasciamoci respirare\", scritta da Biagio Antonacci, \u00e8 cantata da Mietta in duetto con l'attore Francesco Nuti. Per questo lavoro, premiato con la Vela d'oro e un disco d'oro (oltre 56.000 copie vendute in soli tre giorni), la cantante esordisce come autrice in due brani e sceglie l'attore Brando Giorgi per i videoclip dei singoli di lancio: \"Gente comune\" e \"Acqua di mare\".\nNel 1993 partecipa al Festival di Sanremo con una canzone scritta da Nek, \"Figli di chi\", accompagnata dal gruppo de I Ragazzi di Via Meda. Il collettivo che l'accompagna \u00e8 formato da giovani artisti coi quali, in seguito alla partecipazione sanremese, prender\u00e0 parte a una tourn\u00e9e teatrale. Nel 1994 pubblica \"Cambia pelle\": l'album, disco d'oro per le oltre 90.000 copie vendute, segna una svolta funky e blues e da esso viene estratto il singolo \"Fuori da te\", che raggiunger\u00e0 la vetta dell'airplay radiofonico. Nello stesso anno vi \u00e8 l'incontro con Riccardo Cocciante, col quale duetter\u00e0 in due brani per il suo album \"Un uomo felice\".\nNel 1995 pubblica \"Daniela \u00e8 felice\", album che mescola arrangiamenti trip hop ad atmosfere R&amp;B ed hip-hop, interamente scritto e prodotto da Michele Centonze: tra i musicisti partecipanti, anche il bassista Saturnino Celani. Il video del brano \"Oggi Dani \u00e8 pi\u00f9 felice\", realizzato dal regista Giuseppe Capotondi, verr\u00e0 premiato come \"Miglior video straniero\" in Inghilterra.\nNel 1996 doppia il personaggio di Esmeralda nel film d'animazione di Walt Disney \"Il gobbo di Notre Dame\" e prende parte alla relativa colonna sonora di Alan Menken, cantando \"Dio fa qualcosa\". La Buena Vista la premia come \"Miglior doppiaggio femminile europeo\", preferendola cos\u00ec a Demi Moore (doppiatrice in lingua inglese del medesimo personaggio). Nello stesso anno Mietta e Natalia Estrada compaiono come attrici nel video \"Menta e rosmarino\" di Zucchero Fornaciari, dirette da Stefano Salvati.\nNel 1997 esordisce come attrice drammatica ne \"La piovra 8 - Lo scandalo\" di Giacomo Battiato, recitando al fianco di Luca Zingaretti e Raoul Bova. Lo stesso anno firma un contratto con la WEA che durer\u00e0 fino al 2003.\nNel 1998 pubblica \"La mia anima\", album totalmente improntato alla black music. \"Angeli noi\", cover in italiano di \"We All Need Love\" di Domenic Troiano, staziona per sei mesi ai primi posti del music-control. Nel disco, oltre alle cover di Donna Summer e Anita Baker, compare anche \"Un uomo per cui ucciderei\", scritta per lei da Big Fish e Tormento. Nel 1999 recita nella fiction \"L'ispettore Giusti\" di Sergio Martino, al fianco di Enrico Montesano.\nAnni 2000.\nNel 2000 pubblica il suo primo album raccolta \"Tutto o niente\" (disco di platino per le oltre 80.000 copie vendute), contenente anche \"Fare l'amore\", scritta da Pasquale Panella con Mango e presentata con successo al Festival di Sanremo di quell'anno dove riscuote l'applauso pi\u00f9 lungo del Festival, pi\u00f9 \"Ancora insieme a te\", cover degli Shalamar che presenta invece al Festivalbar. L'anno successivo interpreta un cameo, nel ruolo della benzinaia, nel film \"Joy - Scherzi di gioia\" di Adriano Wajskol. Nel 2001 recita nel film TV \"Donne di mafia\" di Giuseppe Ferrara con Tosca D'Aquino e Barbara D'Urso.\nNel 2002 pubblica il singolo \"Sh\u012bs\u0101\", cui far\u00e0 seguito l'anno dopo l'album \"Per esempio... per amore\", album dalle sonorit\u00e0 electro-pop e arabeggianti realizzato con la collaborazione dei fratelli Mango.\nNel 2004 partecipa al Festival di Sanremo in coppia con Morris Albert con il brano \"Cuore\", mentre l'anno dopo partecipa alla seconda edizione del reality show musicale di Rai 2, Music Farm. Nello stesso anno esce, solamente per le radio, il singolo R&amp;B \"Bugiarda\", scritto da Dee Kay (autore e produttore dei Blue), con testo di Francesca Tour\u00e9 e Marco Ciappelli, a cui partecipa la rapper Marya.\nNel 2006, dopo aver duettato con Renato Zero nello \u00abZero Movimento Tour\u00bb, pubblica l'album \"74100\" (il titolo deriva dal CAP della sua citt\u00e0 natale, Taranto), anticipato dal singolo \"Il fiore\" (di Jerico): nel videoclip del brano, Mietta appare anche crocifissa. L'album, prodotto da Fabio Massimo Colasanti, vira verso il pop rock e includendo collaborazioni con Simone Cristicchi, Mariella Nava, Neffa, Valeria Rossi e Mario Venuti, tra gli altri.\nDue anni dopo, torna al Festival di Sanremo con il brano \"Baciami adesso\", che nella serata dei duetti viene eseguito a cappella assieme ai Neri per Caso. Nel video del brano, girato interamente a Parigi, \u00e8 protagonista di un lungo bacio con Vittorio De Franceschi, famoso per la partecipazione al reality show L'isola dei famosi. Per il Dopofestival di Rai 1 esegue invece, assieme a Elio e le Storie Tese, una cover di \"Higher Ground\". A ridosso della kermesse viene pubblicato il nuovo album \"Con il sole nelle mani\", scritto in gran parte da giovani cantautori quali Nicol\u00f2 Agliardi, Ania Cecilia e Daniele Ronda.\nSempre nel 2008, inoltre, collabora con i Buio Pesto per la realizzazione in lingua genovese di \"Baciami adesso\" (\"Baxime nescio)\", pubblicata nell'album del gruppo \"Liguria\", e partecipa anche al Festival Gaber, tenutosi a Viareggio in omaggio proprio a Giorgio Gaber.\nIl 21 giugno 2009 \u00e8 una delle protagoniste di \"Amiche per l'Abruzzo\", concerto-evento allo stadio San Siro di Milano in favore dei terremotati dell'Aquila. Il duetto con Irene Fornaciari in \"Madre dolcissima\" di Zucchero Fornaciari viene inserito nel relativo DVD realizzato sempre a scopo benefico, uscito ad un anno di distanza.\nAnni 2010.\nIl 26 ottobre 2010 esce \"Donne\" dei Neri per Caso, album di cover eseguite in duetto con varie voci femminili italiane e che comprende anche la collaborazione con Mietta nel brano \"Baciami adesso\", a distanza di due anni dalla performance sul palco sanremese. Il 9 marzo 2011 esce l'audiolibro \"L'ultimo elfo\", il fantasy di Silvana De Mari, recitato da Mietta.\nIl 18 marzo 2011 esce \"Due soli\", singolo che anticipa l'uscita dell'album omonimo su etichetta Carosello Records, al quale collaborano Niccol\u00f2 Agliardi, Emiliano Cecere, Saverio Grandi, Marco Ciappelli e Kaball\u00e0, nonch\u00e9 la stessa Mietta, sia come autrice che come compositrice.\nIl 20 aprile 2011 debutta come scrittrice con il romanzo \"L'albero delle giuggiole\".\nIl 13 maggio 2011 \u00e8 in rotazione radiofonica \"Io no\", secondo singolo estratto dall'album e dedicato a Sakineh Mohammadi Ashtiani. Dal 29 settembre 2011 partecipa come tutor al talent show di Rai 2 Star Academy.\nNel 2012 prende parte, come imitatrice, alla seconda edizione del talent di Rai 1, \"Tale e quale show\". L'anno successivo \u00e8 tra gli ospiti fissi dello show del sabato sera in diretta su Raiuno, I migliori anni.\nIl 13 novembre dello stesso anno esce \"Per Gaber... io ci sono\", triplo cd pubblicato a dieci anni dalla morte di Giorgio Gaber, con la partecipazione di ben cinquanta artisti che hanno reinterpretato i suoi maggiori brani, tra cui anche Mietta con \"Isteria amica mia\".\nIl 18 luglio 2013 riceve il Premio Lunezia per \"il talento interpretativo dimostrato nella sua carriera\" e il valore musical-letterario del brano \"Dubbi No\".\nDal 26 maggio 2013 parte dal Blue Note di Milano il tour \"Dado Moroni incontra Mietta - Quando il Jazz fa Pop\". Il repertorio selezionato attinge dalla world music, dal pop colto e dal jazz.\nIl 26 settembre 2013 esce nelle sale italiane \"Universitari - Molto pi\u00f9 che amici\", film di Federico Moccia, della cui colonna sonora fa parte il duetto tra Mietta e gli Arhia nel brano \"Io per te\"; il 27 ottobre 2013 esce un nuovo singolo (\"Poi torni qui\") in duetto con il fratello Valerio, del gruppo degli Amper.\nNel 2014 per Il Musichione di Rai 2 esegue, coadiuvata da Elio e le Storie Tese, una versione swing di \"Vattene amore\" con Franco Cerri alla chitarra e una cover di \"To love somebody\" con Nek alla batteria.\nNel 2015 \u00e8 l'editrice e la voce narrante di \"Come l'ortica\", primo romanzo di Cristina Romano sui disturbi specifici di apprendimento.\nNel marzo 2015 parte da Bologna il tour \"Tango e altre canzoni\", che ufficializza l'inedita accoppiata tra Mietta e il duo jazz Marea, fondato da Andrea Dess\u00ec (chitarra acustica ed elettrica) nel 2007 e da Massimo Tagliata (fisarmonica e pianoforte).\nIl 1\u00ba maggio 2015 debutta come conduttrice in occasione del concerto del Primo Maggio di Taranto. In estate partecipa come \"special guest\" al tour della band rock dei Ghost e vince, assieme a Dado Moroni, il FIM Award come \"Miglior progetto jazz\" dell'anno.\nL'8 novembre 2015 si esibisce al Bologna Jazz Festival in \"Jazz Songs\": il suo nuovo spettacolo musicale in collaborazione con i Marea.\nIl 9 maggio 2016 torna sulla scena come attrice nel film \"Ciao Brother\" di Nicola Barnaba e come cantautrice con i due inediti della relativa colonna sonora, ovvero \"Another dream\" e \"Non sei solo\". In estate riceve l'Ischia Music Award per la sua voce e la sua carriera.\nNel 2017 \u00e8 ospite di Pippo Baudo, nella puntata dell'8 gennaio di Domenica in, e di Fabio Fazio, nella puntata del 12 febbraio di Che tempo che fa, per annunciare l'uscita del suo secondo romanzo: \"Tra l'acqua e l'olio\", gi\u00e0 presentato in anteprima al Festival del Libro Possibile.\nIl 27 luglio 2017 esce nelle sale cinematografiche \"La fuga\", il nuovo film d'azione di Stefano Calvagna con Mietta nel ruolo dell'ispettore Falagara.\nIl 20 ottobre 2017 escono sui digital stores i primi due singoli del progetto discografico con il duo latin jazz dei Marea: \"Semplice\", inedito firmato da Andrea Dess\u00ec per la musica e dalla stessa Mietta con Michele Dess\u00ec per il testo, e \"Historia de un amor\", cover a ritmo di bolero, che raggiungono rispettivamente il 1\u00ba e il 3\u00ba posto nella classifica Top 100 Brani 'Jazz' di iTunes.\nTra febbraio e marzo 2018 \u00e8 giudice a Sanremo Young, nuovo talent show di Rai 1, e incide una cover de \"Il Mondo\" di Jimmy Fontana per il film \"Anche senza di te\" di Francesco Bonelli.\nIl 24 maggio 2018 esce nelle sale cinematografiche \"Stato di ebbrezza\", il film di Luca Biglione in cui Mietta recita nei panni di Rosa. Il 1\u00ba giugno 2018 \u00e8 ospite del concerto \"Dodi Day\" in cui vengono festeggiati i 50 anni di carriera di Dodi Battaglia dei Pooh e dal quale viene realizzato sia un disco sia un dvd.\nDal 16 maggio 2019 \u00e8 giudice ad \"All Together Now\", il nuovo talent show di Canale 5.\nIl 28 giugno 2019 esce su tutti i digital store il nuovo singolo \"Milano \u00e8 dove mi sono persa\", che segna il suo ritorno sulla scena pop. Il brano, da cui \u00e8 stato tratto il videoclip di Mauro Russo e il remix di Mitch DJ di Radio 105, diviene il caso musicale dell\u2019estate poich\u00e9 mette in luce le pecche del sistema radio-discografico italiano.\nIl 10 novembre viene premiata come \"Ambasciatrice di Terre di Puglia\" 2019 nella cerimonia svoltasi a Milano nella Sala Alessi di Palazzo Marino.\nIl 15 novembre, tre giorni dopo il suo 50\u00ba compleanno, rinnova la sua svolta pop con il singolo \"Cloro\", nel cui video appare pi\u00f9 sexy che mai.\nDal 4 dicembre \u00e8 nuovamente giudice ad \"All Together Now\", per la seconda edizione.\nAnni 2020.\nIl 22 febbraio 2020, ospite dello show in prima serata di Rai 1 \"Una storia da cantare\", omaggia Mina con una reinterpretazione di \"Io e te da soli\" che provoca la standing ovation del pubblico in platea.\nIl 3 luglio 2020, dopo il lockdown per pandemia, torna sulla scena pop con un singolo per l'estate \"Spritz Campari\". Quasi in contemporanea, il 12 luglio, esce \"Mi perdido amor\", una rumba gitana in lingua spagnola che rinnova la collaborazione jazz con i musicisti Andrea Dess\u00ec e Massimo Tagliata.\nDal 4 novembre \u00e8 nuovamente giudice ad \"All Together Now\", per la terza edizione.\nA gennaio 2021 \u00e8 sul set cinematografico di \"Generazione Neet - La banda della Marana\", diretta dal regista Andrea Biglione, per la sua nona prova d'attrice.\nIl 26 febbraio 2021 viene smascherata nella finale de \"Il cantante mascherato\", il talent-game show di Rai 1 giunto alla seconda edizione: era lei la Farfalla dalla voce mutevole.\nIl 20 aprile 2021 \u00e8 ospite della finale di \"Canzone segreta\" su Rai 1 e canta \"Se telefonando\" di Mina per Adriano Panatta.\nIl 16 luglio 2021 esce in tutti i digital store il nuovo singolo per l'estate, \"Milano Bergamo\", a cui segue il video disponibile su YouTube dal 21 in cui viene evidenziata la rinnovata connotazione pop e l'erotismo dell'artista.\nIl 23 settembre 2021 viene ufficializzata in diretta su Rai 1 la sua partecipazione alla sedicesima edizione di \"Ballando con le stelle\". Il dancing show del sabato sera condotto da Milly Carlucci vedr\u00e0 Mietta concorrente, in coppia con il ballerino cubano Maykel Fonts, a partire dal 16 ottobre. Il 24 ottobre scoppia il \"caso Mietta\": non vaccinata e positiva al Covid viene eliminata prima provvisoriamente dalla gara e poi definitivamente dopo la negativizzazione e due spareggi persi nella puntata del 13 novembre e dell'11 dicembre. Proprio del \"caso Mietta\" ha parlato la conduttrice di \"Ballando con le Stelle\", Milly Carlucci, che in un'intervista a SuperGuidaTV ha dichiarato:\"Voi giornalisti avete creato un po\u2019 sul web e un po\u2019 sui giornali un grande bailamme che per\u00f2 non era necessario. Mietta \u00e8 in regola. Lei ha sempre presentato il suo green pass. Nel caso in cui il Governo dovesse rendere obbligatorio il vaccino verranno adottate altre misure. Sottolineo il fatto che la Rai ha sempre applicato le misure in modo scrupoloso. Mietta ci \u00e8 rimasta male. Lei non aveva messo al corrente la sua famiglia dello stato vaccinale e non lo aveva detto neanche alla mamma che si \u00e8 poi allarmata dopo la puntata scorsa. Non \u00e8 stata contenta di sentirsi esposta in questo modo. I rapporti familiari sono una cosa preziosa e personale\"\".\" Il caso viene successivamente chiarito dalla stessa artista con un'intervista a Il Fatto Quotidiano online, in cui rivela i motivi della non vaccinazione, ovvero disturbo da attacchi di panico, paura dei farmaci, shock anafilattico recente e intervento imminente. I motivi vengono ribaditi il 9 gennaio 2022 durante l'intervista di Silvia Toffanin a \"Verissimo\".\nVita privata.\nNegli anni novanta, fu sentimentalmente legata per un lungo periodo all'attore e modello Brando Giorgi.\nIl 23 settembre 2010 \u00e8 diventata madre di Francesco Ian, frutto della relazione avuta con il chitarrista Davide Tagliapietra, figlio di Aldo (ex voce de Le Orme)."}
{"id": "96902", "revid": "5456", "url": "https://it.wikipedia.org/wiki?curid=96902", "title": "Daniela Miglietta", "text": ""}
{"id": "96904", "revid": "125939724", "url": "https://it.wikipedia.org/wiki?curid=96904", "title": "Paolo Vallesi", "text": "Ha raggiunto la sua notoriet\u00e0 nel 1991. Durante la sua carriera ha cantato anche in spagnolo, \u00e8 uno dei pochi cantautori italiani amati in America Latina e Spagna; le sue canzoni sono state tradotte in olandese e portoghese e lanciate all'estero da artisti come Marco Borsato e Alejandro Sanz.\nCarriera.\nAnni '90.\nDopo aver studiato pianoforte fin dall'et\u00e0 di nove anni, Vallesi comincia a lavorare nel mondo della discografia come arrangiatore tra Firenze e Modena. Nel 1989 prende parte alla trasmissione televisiva \"Gran Premio\" con Pippo Baudo e al Festival di Castrocaro, dove viene notato dal produttore Dado Parisini, che nel 1990 gli permette di pubblicare il primo singolo \"Ritornare a vivere/Sta diventando una donna\", il cui brano principale partecipa ad Un disco per l'estate. L'anno seguente Vallesi partecipa al Festival di Sanremo con il brano \"Le persone inutili\", vincendo nella categoria \"Giovani\". Nel maggio viene pubblicato il suo primo album intitolato \"Paolo Vallesi\", che raggiunge la quota di 200.000 copie vendute, facendo ottenere al cantante un disco d'oro. Alla fine dell'anno vince il premio di \"rivelazione dell'anno\" nel corso della manifestazione \"Vota la voce\", premio consegnatogli da Claudio Baglioni. Curiosamente l'anno successivo sar\u00e0 Vallesi a premiare Baglioni, consegnando il premio per il miglior tour dell'anno.\nNel 1992 Paolo ritorna a Sanremo nella categoria \"Big\", e si classifica alla terza posizione con il brano \"La forza della vita\". Il singolo ottiene un notevole successo, arrivando alla prima posizione dei singoli pi\u00f9 venduti in Italia, e risultando a fine anno il quindicesimo disco singolo pi\u00f9 venduto del 1992. \"La forza della vita\" supera il traguardo delle 500.000 copie vendute, vince un disco di platino, e trascina le vendite dell'album omonimo, secondo lavoro di Vallesi pubblicato anche sul mercato spagnolo con il titolo \"La fuerza de la vida\". Il 20 marzo il cantante inizia da Milazzo un tour di 45 concerti (tra cui tre date al Teatro Smeraldo di Milano) che durer\u00e0 otto mesi, portandolo in giro nei pi\u00f9 prestigiosi teatri italiani.\nDal 1992, inoltre, Vallesi fa parte della Nazionale Italiana Cantanti, coprendo il ruolo di terzino sinistro.\nNel 1994 viene pubblicato il terzo album \"Non mi tradire\", al quale collaborano Eros Ramazzotti, Biagio Antonacci e Irene Grandi. Nel 1996 Vallesi partecipa nuovamente al festival di Sanremo con il brano \"Non andare via\", che si classifica soltanto diciottesimo. Segue l'album \"Non essere mai grande\", pubblicato dalla CGD. Nella versione in lingua spagnola dell'album, Vallesi si avvale della collaborazione di Alejandro Sanz nel brano \"Grande\". Contemporaneamente la vecchia casa discografica del cantante pubblica \"Le sue pi\u00f9 belle canzoni\", un \"greatest hits\" con i brani di maggior successo.\nDopo 3 anni di assenza, dovuti anche alla nascita del figlio Francesco, Vallesi pubblica il quinto album \"\", a cui segue un nuovo tour.\nAnni 2000.\nNel 2002 esce \"Felici di essere\", prima raccolta \"ufficiale\" dei successi di Vallesi, con l'aggiunta di tre brani inediti. Il disco viene riproposto nel 2003 con il titolo \"Best of\", e alcune variazioni alla tracklist, a cui si aggiunge un duetto con la cantante spagnola Mara.\nNel 2005 Paolo Vallesi partecipa come concorrente al reality show \"La talpa\" e alla fine del gioco si scopre che \u00e8 lui la talpa.\nNel 2006 prende parte ad \"O' Sci\u00e0\", lo spettacolo musicale ideato da Claudio Baglioni e tenuto ogni anno a Lampedusa. Nello stesso anno viene pubblicato il singolo \"La fionda\" che anticipa il sesto album del cantante, la cui uscita \u00e8 stata posticipata pi\u00f9 volte. Il 20 gennaio 2008 \u00e8 ospite della trasmissione di Rai Uno \"I migliori anni\".\nNei mesi successivi Vallesi partecipa a numerosi spettacoli e trasmissioni televisive, tra cui la nuova edizione del \"Cantagiro\", tenutasi a Pescina in Abruzzo, la manifestazione benefica per la \"So.Spe\" di Suor Paola, condotta da Paolo Bonolis e tenutosi nel quartiere romano di Tor di Quinto; \"Volami nel cuore\", andato in onda su Raiuno e condotto da Pupo.\nNel 2009 produce insieme a Pio Stefanini il primo album della Nazionale Italiana Cantanti, curando per l'occasione i nuovi arrangiamenti dei brani \"La canzone del sole\" di Lucio Battisti, \"Uno su mille\" di Gianni Morandi e il suo successo \"La forza della vita\", prestando inoltre il suo contributo vocale in tutte le cover presenti nel disco.\nDopo un tour in varie citt\u00e0 d'Italia e apparizioni in concerti di altri artisti e amici come Mariella Nava e Ivana Spagna, l'autunno del 2009 vede Vallesi nuovamente ospite a \"I migliori anni\", programma condotto da Carlo Conti su Raiuno, e \"I fatti vostri\" in diretta su Rai 2.\nUna curiosit\u00e0: quando Fiorello imitando Gianni Min\u00e0 racconta delle sue avventure a Cuba con Fidel, non manca mai di citare come compagno presente anche Vallesi, assieme a Guillermo Vilas, Joakim Nystrom, Juantorena, Sotomayor e altri fedelissimi.:\nAnni 2010.\nNell'aprile 2012 pubblica il suo nuovo singolo \"\u00c8 bastato un momento\", a settembre dello stesso anno esce l'album \"I LIVE YOU\" con la riproposizione dal vivo dei suoi grandi successi, un album in uscita in Germania, Paesi Bassi, Francia e Spagna che contiene una serie di duetti con i colleghi che hanno collaborato con lui nel corso degli anni.\nNel 2014 ad aprile ha inizio il suo nuovo tour, un live di due ore dove il cantautore fiorentino ripercorrer\u00e0 il meglio della sua ventennale carriera: trenta concerti che faranno tappa in tutte le regioni italiane.\nIl 2015 inizia con un nuovo tour prodotto insieme al manager Michele Paola. Si inizia dal Canada per poi spostarsi in Italia. Il 4 settembre 2015 esce il singolo \"Il bello che c'\u00e8\" che anticipa il nuovo album, prodotto insieme a Pio Stefanini, che uscir\u00e0 dopo ben 16 anni dall'ultimo album di inediti.\nL'11 dicembre 2015 pubblica un nuovo album di inediti intitolato \"Episodio 1... In questo mondo\".\nUn disco scritto e arrangiato dallo stesso, dove appaiono anche due featuring d'eccezione, come Enrico Ruggeri (\"Respirare\") e del calciatore/ allenatore Gennaro Gattuso che si \u00e8 prestato per un duetto sulle note del brano \"Il cantante e il calciatore\", un tributo ad Andrea Pazzagli ex portiere del Milan e della Fiorentina, oggi scomparso.\nNel 2017 \u00e8 ospite nella serata finale del Festival di Sanremo per presentare in anteprima \"Pace\", brano in duetto con Amara e inserito nell'album \"Un filo senza fine\".\nNel 2018 \u00e8 a \"Tale e quale show\" in occasione dell'esibizione di Massimo Di Cataldo che interpreta la sua canzone \"La forza della vita\" (1992).\nNel 2019 partecipa come concorrente al programma televisivo \"Ora o mai pi\u00f9\", in onda su Rai 1, seguito dalla coach Ornella Vanoni, vincendo tutte le puntate del programma e raggiungendo il primo posto della classifica finale. Nell'ultima puntata del programma presenta il suo nuovo singolo \"Ritrovarsi ancora\".\nIl 13 maggio 2019 al Salone Internazionale del Libro di Torino presenta la sua autobiografia, \"La forza della (mia) vita\", pubblicata da Bertoni Editore.\nIl 27 settembre 2019 pubblica il singolo \"Come brina d'agosto\".\nAnni 2020.\nA marzo 2021 partecipa come ospite al Festival di Sanremo condotto da Amadeus e Fiorello. Per l'occasione ripropone il suo successo \"La forza della vita\". Contemporaneamente esce il singolo \"Giovane per sempre.\" \nIl 25 maggio 2021 conduce La Partita del Cuore, trasmessa da Canale 5, insieme a Pierluigi Pardo, Gene Gnocchi, Federica Panicucci e Giorgia Rossi.\nIl 14 gennaio 2022 esce nelle piattaforme digitali ed in rotazione radiofonica il brano \"Canzone d' amore\" che anticipa un doppio album in uscita a marzo di cui uno di brani inediti ed uno di duetti con artisti di fama nazionale che reinterpreteranno i suoi successi pi\u00f9 importanti.\nDiscografia\nAlbum in studio"}
{"id": "96905", "revid": "92723", "url": "https://it.wikipedia.org/wiki?curid=96905", "title": "Smart File System", "text": "Lo Smart File System o SFS \u00e8 un file system con journaling usato sui sistemi Amiga. Come tutti i file system di tipo journaled, SFS una volta ricevuti da un applicativo i dati che devono essere conservati dal SO, provvede prima a memorizzare le operazioni che deve compiere su un file di log; in seguito effettua la scrittura fisica dei dati sulla periferica di memoria di massa (es.: disco rigido); e come mossa finale registra nuovamente sul file di log le operazioni che sono state effettuate.\nStoria.\nSFS \u00e8 un filesystem di libera distribuzione scritto in C originariamente da John Hendrikx nel 1998. Quando questi si allontan\u00f2 dalla scena Amiga nel 2000, rilasci\u00f2 pubblicamente i sorgenti di SFS alla comunit\u00e0. Lo sviluppo di SFS \u00e8 stato continuato da sviluppatori indipendenti.\nDa maggio 2005 i codici sorgenti di Smart File System sono distribuiti con la licenza LGPL.\nCaratteristiche.\nIl design di SFS \u00e8 ottimizzato per essere veloce e garantire scalabilit\u00e0 e integrit\u00e0. Usa diverse grandezze di blocco a partire da 512 byte per blocco (29) fino a 32768 byte (215), e la grandezza massima totale della partizione \u00e8 variabile.\nIl valore \"grandezza massima\" che una partizione pu\u00f2 assumere \u00e8 1 Terabyte (1024 Gigabyte) se applicato a blocchi di 512 byte, e pu\u00f2 ulteriormente aumentare, a seconda della grandezza massima di blocco adoperata.\nUna delle caratteristiche pi\u00f9 performanti \u00e8 realizzata raggruppando voci di directory multiple in un singolo blocco e raggruppando blocchi di metadata insieme in cluster. Una bitmap \u00e8 utilizzata per tenere traccia dello spazio libero, mentre viene tenuta traccia dei dati file usando extent (blocchi logici continui) disposti in una struttura ad albero B+ (detta anche ad albero \"bilanciato\") ereditata dalla tecnologia di database.\nL'integrit\u00e0 \u00e8 mantenuta da un log di rollback (\"annullamento\") di tutti i cambiamenti fatti ai metadata in un periodo di tempo determinato. Prima viene scritto il log sul disco, e in seguito i blocchi metadata sono sovrascritti direttamente. Se il sistema dovesse andare in crash, la volta successiva che il filesystem verr\u00e0 montato si accorger\u00e0 della procedura incompleta e ritorner\u00e0 con una procedura appunto di \"rollback\" (letteralmente come il riavvolgersi di un nastro) all'ultimo stato coerente. Per ragioni di performance viene garantita solo l'integrit\u00e0 dei metadata. Allo stato attuale i dati nei file possono ancora essere corrotti se un'operazione di scrittura viene interrotta a met\u00e0.\nUn'interessante peculiarit\u00e0 dello Smart FS \u00e8 l'abilit\u00e0 di deframmentarsi al volo, mentre il filesystem \u00e8 in uso, permettendo tale operazione anche sui file che devono obbligatoriamente risiedere in posizioni fisse del disco rigido. Il processo di deframmentazione \u00e8 quasi completamente \"stateless\" (eccetto che nella locazione del disco rigido su cui deve lavorare). Durante la deframmentazione l'integrit\u00e0 dei dati \u00e8 assicurata contemporaneamente sia per i metadata, sia per i dati veri e propri.\nSupporto nativo.\nSmart FS \u00e8 stato scelto dagli sviluppatori di MorphOS come filesystem di base ed \u00e8 quindi ovviamente uno dei filesystem supportati in modo nativo da tale sistema operativo. \u00c8 inoltre disponibile una versione nativa per AmigaOS4 di SmartFS (versione 2.x) che permette il salvataggio di file pi\u00f9 grandi di 2Gb grazie alla nuova versione di AmigaDOS presente in OS4."}
{"id": "96906", "revid": "759063", "url": "https://it.wikipedia.org/wiki?curid=96906", "title": "Neri per Caso", "text": "I Neri per Caso sono un gruppo a cappella italiano, formatosi a Salerno nel 1995.\nIl nome.\nIl nome originale era Crecason, acronimo delle iniziali dei cognomi Crescenzo e Caravano, pi\u00f9 il suffisso \"son\" ispirato dai Jackson 5. Il nome \"Neri per Caso\" nasce una sera, quando Claudio Mattone assiste ad una loro esibizione in un locale di Roma e vedendoli tutti vestiti di nero, con jeans e maglie nere, chiede loro se si vestissero sempre cos\u00ec. Alla loro risposta \"no, \u00e8 stato un caso\", Mattone decide di chiamarli \"Neri per Caso\". Mim\u00ec Caravano e Gonzalo Caravano sono figli del cantante Jimmy Caravano, che tra gli anni '50 e i '60 incise dischi per la Fonit Cetra.\nStoria.\nIniziano a cantare nei locali di Salerno per poi ottenere successivamente la fama nazionale con la partecipazione a Sanremo Giovani 1994 con il brano \"Donne\" di Zucchero Fornaciari, qualificandosi per la sezione \"Nuove Proposte\" del Festival di Sanremo 1995; vincono con la canzone \"Le ragazze\", scritta da Mattone ed eseguita a cappella. Il loro primo disco, \"Le ragazze\", che contiene cover di noti brani italiani e due canzoni inedite, ottiene 6 dischi di platino.\n\u00c8 del 1996 il loro secondo disco, \"Strumenti\"; qui le voci si integrano con strumenti acustici, elettronici e con percussioni (bicchieri, cucchiaini, foderi di chitarre...), creando atmosfere particolari, diverse ad ogni canzone. Con il brano \"Mai pi\u00f9 sola\" di Claudio Mattone, il gruppo partecipa di nuovo al Festival di Sanremo giungendo al quinto posto tra i big. Il loro terzo disco \"...And So This Is Christmas\" esce nel 1996 poco prima di Natale; contiene cover di famose canzoni natalizie e \"Quando\" canzone da loro interpretata nel lungometraggio animato della Disney \"Il gobbo di Notre Dame\".\nIl quarto disco esce a fine novembre 1997, si intitola semplicemente \"Neri per caso\". Nel maggio 2000 \u00e8 la volta dell'album \"Angelo blu\", prodotto da Paolo e Pietro Micioni per la EMI Italiana; ne viene tratto il singolo \"Sar\u00e0 (Heaven Must Be Missing an Angel)\", cover in italiano di \"Heaven Must Be Missing an Angel\" dei Tavares. Il 7 giugno 2002 esce il CD di raccolta dei loro maggiori successi, \"La raccolta\", arricchito dagli inediti \"Amore psicologico\" e \"Tu sei per me\". L'anno successivo interpretano il \"coro delle statue\" nel film \"La casa dei fantasmi\" con Eddie Murphy. In occasione dell'uscita della riedizione rimasterizzata e restaurata del cartone Disney \"Il Libro della Giungla\", nel novembre 2007, interpretano a cappella la canzone \"Siamo tuoi amici\", il brano cantato dai quattro avvoltoi.\nIl 15 febbraio 2008 esce il loro nuovo album intitolato \"Angoli diversi\", prodotto da Tullio Mattone; per l'occasione undici cantanti italiani (tra cui Mango, Lucio Dalla, Luca Carboni, Samuele Bersani, i Pooh, Claudio Baglioni e Gino Paoli) hanno interpretato con il gruppo una canzone del loro repertorio arrangiata \u00aba cappella\u00bb. Ad anticipare l'uscita dell'album \u00e8 il singolo \"What a Fool Believes\" realizzato insieme a Mario Biondi. Al Festival di Sanremo 2008, nella serata dedicata ai duetti, affiancano Mietta interpretando a cappella la canzone \"Baciami adesso\".\nA marzo del 2009 \"Angoli diversi\" vince il premio di \"miglior disco a cappella europeo\" assegnato dall'associazione americana \"CARAS\" (\"Contemporary A Cappella Recording Awards\"). Nello stesso anno cantano con Claudio Baglioni la canzone \"Se guardi su\" inserita nell'album \"Q.P.G.A.\". Il 26 ottobre 2010 \u00e8 la volta di \"Donne\", album di duetti interpretati con cantanti donne, tra le quali Loredana Bert\u00e8, Ornella Vanoni, Mietta, nonch\u00e9 Mia Martini in un duetto postumo, e le giovani cantanti emergenti come Dolcenera, Giusy Ferreri, Noemi, Alessandra Amoroso e Karima. Il 9 maggio 2014 il gruppo veste i panni di alcuni ultr\u00e0 del Napoli guidati da \"Genny 'a carogna\" (interpretato da Maurizio Crozza), e si esibisce durante lo show \"Crozza nel Paese delle Meraviglie\" su LA7.\nNel settembre 2014 Diego Caravano lascia il gruppo per dedicarsi esclusivamente all'insegnamento, diventando docente di canto, canto corale, pianoforte e musica d'insieme presso il Saint Louis College of Music.\nNell'ottobre del 2015 esce il singolo \"Make Love\", che anticipa \"Neri per Caso 2.0\", album pubblicato in occasione dei 20 anni di carriera. Nel 2018 partecipano di nuovo alla serata dei duetti del Festival di Sanremo con Elio e le storie tese nel brano d'addio del gruppo \"Arrivedorci\". Nel 2019 pubblicano \"We Love The Beatles\", ovvero una raccolta di cover dei Beatles. All'inizio usc\u00ec solo in digitale, ma grazie ad un fundraiser alcuni fan riuscirono ad averne una copia fisica. Nel 2021 tornano al Festival di Sanremo, nella serata delle cover, questa volta per affiancare Ghemon in un medley dedicato alle donne dal titolo \"L'Essere Infinito (L.E.I.)\"."}
{"id": "96908", "revid": "3115", "url": "https://it.wikipedia.org/wiki?curid=96908", "title": "Coccodrillo (disambigua)", "text": ""}
{"id": "96918", "revid": "958185", "url": "https://it.wikipedia.org/wiki?curid=96918", "title": "Effetto di selezione", "text": "Si definisce effetto di selezione, o anche distorsione da selezione, la caratteristica di un campione di dati osservati che \u00e8 da attribuirsi alle limitazioni delle tecniche di osservazione impiegate per ottenere tali dati anzich\u00e9 a caratteristiche intrinseche di ci\u00f2 che si osserva.\nSe si schematizza l'atto della misura di una quantit\u00e0 fisica come l'estrazione di un campione da una distribuzione preesistente di dati \u00e8 possibile considerare un effetto di selezione come un bias introdotto dagli strumenti, che forzano l'estrazione di un campione non rappresentativo (dal quale quindi si inferirebbe una distribuzione diversa da quella che l'ha originato).\nDa un punto di vista epistemologico l'esistenza degli effetti di selezione \u00e8 un fatto particolarmente interessante; appare difficile spiegare che cosa s'intenda per effetto di selezione (o similmente per errore sistematico) senza fare riferimento a un'ipotetica distribuzione \"intrinseca\" dei dati, la quale tuttavia \u00e8 un'astrazione che ad alcuni suona metafisica.\nLa necessit\u00e0 di riconoscere e di eliminare gli effetti di selezione deriva dal desiderio di formulare leggi fisiche che abbiano validit\u00e0 universale, ovvero che siano in grado di descrivere i fenomeni indipendentemente dalle condizioni contingenti dell'osservatore, quali lo strumento usato, la particolare collocazione dell'osservatore nell'universo, eccetera.\nEffetto di selezione in astronomia.\nIl campo della fisica cui si riconosce il maggior numero di effetti di selezione \u00e8 l'astronomia: la visibilit\u00e0 dei corpi celesti dipende dalla loro capacit\u00e0 di emettere o di riflettere luce, e pu\u00f2 cambiare drasticamente in diverse regioni dello spettro elettromagnetico: studiare direttamente le propriet\u00e0 intrinseche di tali corpi \u00e8 quindi impossibile. Si studiano semmai le propriet\u00e0 dei corpi che sono visibili, se sono visibili (eventualmente tramite effetti indiretti, ricostruibili per\u00f2 solo tramite ipotesi formulate a livello teorico).\nUn famoso effetto di selezione \u00e8 il cosiddetto principio antropico per cui l'universo che osserviamo deve essere compatibile con l'esistenza della vita, altrimenti non saremmo qui ad osservarlo."}
{"id": "96920", "revid": "124762583", "url": "https://it.wikipedia.org/wiki?curid=96920", "title": "Olivier Messiaen", "text": "Si iscrisse al conservatorio di Parigi all'et\u00e0 di 11 anni ed ebbe tra i suoi insegnanti Paul Dukas, Maurice Emmanuel, Charles-Marie Widor e Marcel Dupr\u00e9. Nel 1931 ottenne il posto di organista della chiesa della Sainte-Trinit\u00e9 a Parigi, incarico che mantenne fino alla morte. Nel 1940, durante l'invasione tedesca della Francia fu fatto prigioniero ed internato nello Stalag VIII-A, un campo di lavoro presso G\u00f6rlitz. Qui, trovando casualmente tra i suoi compagni di prigionia tre musicisti, compose, col beneplacito del responsabile del campo appassionato di musica, una delle sue composizioni pi\u00f9 note, il \"Quatuor pour la fin du temps\" (Quartetto per la fine del Tempo) per clarinetto, violino, violoncello e pianoforte. La prima fu eseguita il 15 gennaio 1941 davanti a circa quattrocento fra prigionieri e guardie.\nPoco dopo la sua liberazione, nel 1941 ottenne l'incarico di professore di armonia al conservatorio di Parigi, a cui si aggiunse nel 1966 quello di professore di composizione, posti che mantenne fino al pensionamento nel 1978. Tra i suoi numerosi allievi si distinsero particolarmente Pierre Boulez, Yvonne Loriod (che divenne poi la sua seconda moglie), Karlheinz Stockhausen, Iannis Xenakis, George Benjamin, Leopoldo La Rosa e Jennifer Bate, organista britannica considerata la sua maggiore interprete, che fino alla morte si \u00e8 esibita in concerto utilizzando le partiture originali del compositore. Messiaen si interess\u00f2 alla musica indiana (pi\u00f9 precisamente alla musica carnatica) e dell'antica Grecia, e in particolare al loro ritmo: molte sue opere hanno una struttura ritmica assai complessa o inusuale. Dal punto di vista armonico e melodico si distinse per l'introduzione e l'uso di particolari scale musicali a cui diede il nome di modi a trasposizione limitata.\nL'impiego di questi modi gli permise di esplorare la relazione tra l'udito e gli altri sensi, realizzando una musica sinestetica, in cui l'incontro e la sovrapposizione di accordi doveva creare l'impressione di vedere certi ben determinati accostamenti di colore. Per un breve periodo speriment\u00f2 anche il serialismo integrale, anticipando per certi aspetti l'opera del suo allievo Boulez. A rendere ancora pi\u00f9 eclettico ed inconfondibile il suo stile \u00e8 l'uso di strumenti esotici o curiosi come il gamelan e le onde Martenot (Jeanne Loriod, sorella della sua seconda moglie, era una virtuosa di questo strumento). A dispetto dello stile cos\u00ec vario e inusuale, la maggior parte delle sue composizioni (con la notevole eccezione di quelle ispirate al canto degli uccelli) sono di carattere sacro o mistico e dipingono quello che egli stesso chiamava \u00abl'aspetto meraviglioso della fede\u00bb, testimoniando il suo credo nella religione cattolica. Messiaen era affascinato dal canto degli uccelli, era suo convincimento che essi fossero i pi\u00f9 grandi musicisti sulla terra e piuttosto che compositore, si considerava pi\u00f9 \"un ornitologo e un \"ritmista\"\".\nNei suoi numerosi viaggi in tutto il mondo, ebbe modo di ascoltare e registrare il canto di numerosi uccelli, realizzando delle trascrizioni (soprattutto per pianoforte ma anche per orchestra), tra cui la pi\u00f9 celebre \u00e8 il \"Catalogue d'oiseaux\" (Catalogo d'uccelli), composta tra il 1956 e il 1958. Oltre ad essere composizioni a s\u00e9 stanti, tali trascrizioni vennero inserite in gran parte delle sue opere pi\u00f9 famose, come nella Sinfonia Turangal\u00eela e nel San Francesco d'Assisi. L'uso innovativo di ritmo, melodia e armonia, la sua personale concezione delle relazioni tra tempo, musica e colore, la passione per il canto degli uccelli e la sua sincera e profonda ispirazione religiosa, nonch\u00e9 il suo ruolo di didatta, hanno contribuito a fare di Messiaen uno dei pi\u00f9 grandi ed influenti compositori del XX secolo.\nBiografia.\nLa giovinezza e gli studi.\nOlivier Eug\u00e8ne Prosper Charles Messiaen nacque ad Avignone da una famiglia di letterati: Pierre, suo padre, era insegnante di inglese e cur\u00f2 la traduzione di opere di Shakespeare in francese, mentre la madre era la poetessa C\u00e9cile Sauvage che dedic\u00f2 al figlio ancora in grembo la raccolta di poesie \"L'\u00e2me en bourgeon\" (L'anima in gemma). Messiaen segnal\u00f2 pi\u00f9 volte l'importanza di tale opera per la sua crescita. Anzi, afferm\u00f2 che \"c'\u00e8 stata una sola influenza nella mia vita, ed avvenne ancor prima che nascessi [...] prima della mia nascita ci fu questo scambio tra madre e figlio, e credo che fu ci\u00f2 ad influenzare il mio intero destino\". Molti anni dopo, nel 1977, registr\u00f2 una serie di improvvisazioni per organo ispirate alla raccolta materna. Allo scoppio della prima guerra mondiale il padre part\u00ec soldato e la madre si trasfer\u00ec con i figli Olivier e Alain, nato nel 1913, dal fratello che abitava a Grenoble.\nQui Messiaen, grazie all'influsso delle letture appassionate delle traduzioni di Shakespeare che il padre gli faceva prima di partire in guerra, cominci\u00f2 ad interessarsi al dramma e costru\u00ec una specie di teatro giocattolo dove inscenava le opere del drammaturgo inglese per il fratello. Allo stesso momento, pur non essendo la sua una famiglia di credenti, abbracci\u00f2 la fede cattolica. Pi\u00f9 tardi si fece sentire l'influenza di questo soggiorno: egli considerava la sua vera casa le Alpi del Delfinato, ed \u00e8 proprio durante le estati passate nella sua residenza a sud di Grenoble, lontano dai molti impegni della vita parigina, che compose la maggior parte delle proprie opere a partire dagli abbozzi scritti durante l'inverno. Dopo i primi studi da autodidatta, decise di prendere lezioni di piano.\nEra interessato alla musica a lui contemporanea, in particolare a quella di Debussy e Ravel, e per Natale chiese in regalo le partiture di opere vocali; in questo periodo cominci\u00f2 anche a comporre. Nel 1918 il padre torn\u00f2 dal fronte e la famiglia si trasfer\u00ec a Nantes. Qui continu\u00f2 a prendere lezioni di pianoforte da alcuni maestri locali. Furono tuttavia le lezioni di armonia di Jehan de Gibon a svolgere il ruolo pi\u00f9 significativo nella sua crescita musicale. Gibon, sebbene povero, rifiut\u00f2 di farsi pagare le lezioni e diede da studiare al giovane allievo i principali trattati d'armonia allora in uso, quelli di Dubois e di Reber. Tuttavia, gli diede anche la partitura del \"Pell\u00e9as et M\u00e9lisande\" di Debussy: per il giovane Olivier fu una \"folgorazione\" e, come disse in seguito, \"probabilmente la pi\u00f9 decisiva influenza che abbia avuto\". L'anno successivo il padre ottenne un posto da insegnante a Parigi, dove si trasfer\u00ec con tutta la famiglia. Nel 1919, a 10 anni, Messiaen entr\u00f2 al conservatorio: l\u00ec consegu\u00ec eccellenti progressi accademici, figurando spesso come primo della classe.\nNel 1924, all'et\u00e0 di 15 anni, ottenne il secondo posto in un concorso di armonia (il primo fu assegnato a Maurice Durufl\u00e9), nel 1926 vinse il primo premio in contrappunto e fuga e nel 1927 quello per accompagnamento al pianoforte. Nel 1928, dopo gli studi conseguiti con Maurice Emmanuel, ottenne un primo premio in storia della musica e cominci\u00f2 ad interessarsi ai ritmi della musica dell'antica Grecia e ai modi extraeuropei. Dopo aver mostrato il suo talento nell'improvvisazione pianistica, si dedic\u00f2 allo studio dell'organo con Marcel Dupr\u00e9, da cui apprese la tradizione dei grandi organisti francesi, e nel 1929 vinse nuovamente un primo premio, questa volta in esecuzione organistica ed improvvisazione. Nel frattempo continuava gli studi in composizione: nel 1927 studi\u00f2 sotto la guida di Charles-Marie Widor, e nell'autunno dello stesso anno entr\u00f2 nella classe di Paul Dukas che era stato appena assunto e che instill\u00f2 in Messiaen la padronanza nell'orchestrazione. Ancora una volta gli studi diedero buoni frutti, infatti nel 1930 vinse il primo premio in composizione.\nTra gli insegnanti di Messiaen figurano inoltre Jean e No\u00ebl Gallon (armonia), Georges Caussade (contrappunto e fuga) e Joseph Baggers (timpani e percussioni). Ancora studente pubblic\u00f2 la sua prima opera, ovvero gli \"Otto preludi\" (\"Huit Pr\u00e9ludes\") per pianoforte, composti tra il 1928 e il 1929. Questi pezzi mostrano gi\u00e0 l'uso dei \"modi a trasposizione limitata\", che diverranno uno dei suoi tratti di riconoscimento, insieme ai ritmi palindromi, che l'autore chiamava \"ritmi non retrogradabili\". La prima esecuzione pubblica dell'opera avvenne il primo marzo 1931 nella \"sala \u00c9rard\" in un concerto organizzato della Soci\u00e9t\u00e9 Nationale de Musique, di cui poi Messiaen divenne membro e rinnovatore, e fu seguita dalla suite orchestrale \"Les offrandes oubli\u00e9es\" (Le offerte dimenticate). Quello stesso anno ebbe l'occasione di ascoltare per la prima volta un gruppo di gamelan, che accese il suo interesse per l'uso delle percussioni intonate.\nLa Trinit\u00e9, \"La Jeune France\" e la guerra.\nIl legame tra Messiaen e l'organo inizi\u00f2 nell'autunno 1927, quando si iscrisse al corso di Marcel Dupr\u00e9. Dupr\u00e9 ricorder\u00e0 che Messiaen, non avendo mai visto prima di allora una console, rimase seduto tranquillamente per un'ora mentre spiegava e mostrava il funzionamento dello strumento e che la settimana successiva esegu\u00ec la \"Fantasia in Do minore\" di Bach in modo magistrale. Dal 1929 Messiaen cominci\u00f2 a sostituire Charles Quef, spesso malato, come organista della chiesa della Sainte-Trinit\u00e9 a Parigi. Alla morte di questo, nel 1931, il posto divenne vacante e Dupr\u00e9, Tournemire e Widor sostennero la candidatura di Messiaen a successore. Insieme alla propria candidatura ufficiale alleg\u00f2 anche la lettera di raccomandazione di Widor, e ottenne il posto quello stesso anno.\nMessiaen fu estremamente legato a quest'incarico e fu organista titolare della chiesa della Sainte-Trinit\u00e9 fino alla morte, ovvero per 61 anni. Su sua richiesta venne modificato l'organo Cavaill\u00e9-Coll della \"Trinit\u00e9\", aggiungendo alcuni registri ad ancia e di mutazione ed elettrificando la trasmissione. Rifiut\u00f2 quasi sempre di esibirsi su organi differenti e afferm\u00f2 che avrebbe rifiutato posti ben pi\u00f9 prestigiosi come quello di organista a Saint-Sulpice e di Notre-Dame. Nel 1932 spos\u00f2 la violinista e compositrice Louise Justine Delbos, detta Claire. Il loro matrimonio fu la fonte di ispirazione di alcune opere tra cui il \"Tema e variazioni\" (\"Th\u00e8me et variations\") (1932) per pianoforte e violino e la raccolta di Lieder \"Po\u00e8mes pour Mi\" (Poesie per Mi) (1936, orchestrati nel 1937): \"Mi\" era il nomignolo affettuoso con cui Messiaen chiamava la moglie.\nIl 14 luglio 1937 nacque il suo unico figlio, Pascal, ma a dispetto dell'armonia di coppia il matrimonio finir\u00e0 in tragedia: nel 1947 Claire dovette essere operata per un tumore cerebrale. L'intervento chirurgico le salv\u00f2 la vita ma le fece perdere la memoria e dovette essere ricoverata in un ospedale psichiatrico per dodici anni fino alla morte, nel 1959. Nel 1936 fond\u00f2 insieme con Andr\u00e9 Jolivet, Jean-Yves Daniel-Lesur e Yves Baudrier il gruppo \"La Jeune France\" (La giovane Francia). Nel loro manifesto programmatico attaccano implicitamente il gusto musicale parigino dell'epoca, tacciandolo di frivolezza e rifiutando il manifesto di Jean Cocteau (e quindi in polemica con la moda neoclassica propugnata da Stravinskij e dal Gruppo dei Sei) \"Le coq et l'arlequin\" del 1918 in favore di \"una musica vivente, avente l'impeto della sincerit\u00e0, della generosit\u00e0 e della coscienziosit\u00e0 artistica\". Tuttavia negli anni successivi Messiaen prese le distanze da questo aspetto pubblico della musica, preferendo l'ispirazione privata alle commissioni per concerti \"convenzionali\".\nNel 1937 invi\u00f2 le \"F\u00eates des belles eaux\" per sei esecutori in risposta ad un concorso pubblico per una musica di accompagnamento ad uno spettacolo di luci e suoni sulla Senna durante l'esposizione universale di Parigi. L'opera rimase non pubblicata, tuttavia la sua importanza risiede nel fatto che \u00e8 la prima in cui il compositore fece uso delle onde Martenot, uno strumento elettronico che utilizzer\u00e0 in molte altre composizioni successive. Nello stesso periodo compose vari brani per organo, generalmente in pi\u00f9 movimenti. Riarrangi\u00f2 la sua suite orchestrale \"L'Ascension\" (L'Ascensione) per organo, sostituendo il terzo movimento della versione originale con un brano interamente nuovo, il \"Transports de joie d'une \u00e2me devant la gloire du Christ qui est la sienne\" (Trasporto di gioia di un'anima di fronte alla gloria di Cristo che \u00e8 la sua), che divenne uno dei suoi pezzi pi\u00f9 famosi. Scrisse inoltre il ciclo \"La Nativit\u00e9 du Seigneur\" (La Nativit\u00e0 del Signore) e \"Les corps glorieux\" (I corpi gloriosi): in particolare il brano finale della \"Nativit\u00e9\", la toccata \"Dieu parmi nous\" (Dio tra noi), divenne un altro brano di grande diffusione.\nDal 1939 cominci\u00f2 ad insegnare lettura della partitura alla \"\u00c9cole Normale de Musique\" e improvvisazione organistica alla \"Schola Cantorum\" di Parigi, ma nel 1940, in seguito allo scoppio della seconda guerra mondiale, venne chiamato nell'esercito francese come ausiliario medico, visto che era stato scartato per il combattimento a causa dei suoi problemi di vista. Nel maggio 1940 venne fatto prigioniero a Verdun e internato nel campo di lavoro Stalag VIII-A di G\u00f6rlitz. Qui conobbe un clarinettista, per il quale scrisse l\"'Ab\u00eeme des Oiseaux\" (Abisso degli uccelli), poi un violinista e un violoncellista e per questo trio \"anomalo\" cominci\u00f2 a scrivere alcuni brani. Il materiale venne poi integrato nel celeberrimo \"Quatuor pour la fin du temps\", che fu eseguito nello stesso campo il 15 gennaio del 1941. L'introspezione forzata e la meditazione sulla vita nelle atroci condizioni di un campo di lavoro ebbero incredibilmente come frutto uno dei capolavori della musica classica del XX secolo. Il riferimento alla \"fine del tempo\" nel titolo, non allude solo all'Apocalisse, a cui la composizione \u00e8 palesemente dedicata, ma anche all'uso che Messiaen faceva del tempo musicale, ritenendo che la tradizionale struttura, ingabbiata in battute ed organizzata per accenti fissi a seconda del metro notato, fosse decisamente insufficiente alle sue necessit\u00e0 espressive.\n\"Tristano\" e il serialismo.\nPoco dopo la propria liberazione, nel maggio 1941, assunse la cattedra di professore di armonia al conservatorio di Parigi, che mantenne fino al pensionamento nel 1978. Tra i primi studenti di Messiaen spiccano i nomi di Pierre Boulez, Karel Goeyvaerts e la pianista Yvonne Loriod. Seguirono Karlheinz Stockhausen nel 1952, Gy\u00f6rgy Kurt\u00e1g nel 1957 e George Benjamin nella seconda met\u00e0 degli anni 1970. Il compositore greco Iannis Xenakis entr\u00f2 brevemente in contatto col maestro nel 1951: egli lo incoraggi\u00f2 ed esort\u00f2 a usare le sue conoscenze di matematica ed architettura nella composizione musicale. Sebbene fosse solo poco pi\u00f9 che trentenne, i suoi studenti dell'epoca lo ricordarono come un maestro eccezionale, che li incoraggiava a trovare una via personale piuttosto che imporre le proprie idee.\nBasandosi sul suo ruolo di didatta, incominci\u00f2 a riunire attorno a s\u00e9 con corsi privati di analisi musicale i suoi studenti pi\u00f9 promettenti. In tali occasioni ebbe modo di approfondire la conoscenza con Yvonne Loriod, allieva dotata di notevole memoria e di virtuosismo pianistico, inoltre entrata in immediata sintonia intellettuale con il maestro; Messiaen cominci\u00f2 a dedicarle diverse composizioni. \u00c8 cos\u00ec che nel 1944 compose le \"Visions de l'Amen\" (Visioni dell'Amen) per due pianoforti, seguite poco dopo dal grande ciclo \"Vingt regards sur l'enfant-J\u00e9sus\" (Venti sguardi su Ges\u00f9 bambino) per pianoforte solo. Dello stesso anno sono anche le \"Trois petites liturgies de la Pr\u00e9sence Divine\" (Tre piccole liturgie della Presenza Divina) per coro femminile e orchestra, che includono un passaggio virtuosistico per pianoforte, ancora dedicato alla Loriod. Si noti come il maestro continuasse a scrivere musica su soggetto liturgico, sebbene tali opere fossero pensate per l'esecuzione in sale da concerto.\nNel 1944 scrive il trattato \"Technique de mon langage musical\" (Tecnica del mio linguaggio musicale), nel quale espone la sua arte attraverso passi delle proprie opere, e principalmente dal \"Quatuor\"; mentre nel 1945 compone il ciclo liederistico \"Harawi\", la prima di tre opere aventi per tema l'amore umano (in contrapposizione a quello divino, che aveva cantato fino a quel momento), ispirate al mito di Tristano e Isotta.La seconda opera \u00e8 il frutto di una commissione del direttore d'orchestra Serge Koussevitzky per un brano di cui non si specificava durata, organico e stile: si tratta della sinfonia per grande orchestra in dieci movimenti \"Turangal\u00eela\". Essa \u00e8 assolutamente non convenzionale, sia per la struttura che per lo stile, e, pi\u00f9 che di una sinfonia, si tratta di una lunga meditazione sulla gioia dell'amore umano, sia esso spirituale o fisico. In essa manca il senso di colpa nei confronti del sesso, che caratterizza il Tristano e Isotta wagneriano, poich\u00e9 nella concezione di Messiaen anche l'amore fisico \u00e8 un dono divino.La terza opera del ciclo di Tristano \u00e8 la raccolta \"Cinq rechants\" per dodici cantanti a cappella, che Messiaen disse essere ispirata alle albe dei trovatori.\nNel 1947 visit\u00f2 gli Stati Uniti d'America, dove alcune sue composizioni vennero eseguite sotto la direzione di Koussevitsky e Stokowski, mentre nel 1949 la Boston Symphony Orchestra, diretta da Leonard Bernstein, diede la prima esecuzione pubblica di Turangal\u00eela. Pur continuando a curare il corso di analisi musicale al conservatorio di Parigi, insegn\u00f2 al conservatorio di Budapest nel 1947, al Tanglewood Music Center nel 1949 e, nelle estati del 1949 e 1950, ai corsi estivi di Darmstadt.\nSebbene non avesse mai utilizzato la tecnica dodecafonica nelle sue composizioni, avendo insegnato per tre anni analisi musicale di opere che ne facevano uso, come quelle di Arnold Sch\u00f6nberg, cominci\u00f2 a sperimentare la costruzione di \"scale\" costruite non pi\u00f9 su suoni, ma su durate, espressioni e dinamiche. Il risultato di questa ricerca fu il brano \"Mode de valeurs et d'intensit\u00e9s\" (Modo di valori e intensit\u00e0), poi inserito nei \"Quatre \u00c9tudes de Rhythme\" (Quattro studi del ritmo) per pianoforte (1949-1950). Tale opera viene spesso indicata come primo esempio di serialismo integrale e avr\u00e0 una grande influenza sui giovani compositori seriali europei, quali Pierre Boulez, Karel Goeyvaerts e Karlheinz Stockhausen; tuttavia si pu\u00f2 osservare che definire seriale il brano di Messiaen \u00e8 improprio, in quanto non \u00e8 previsto l'esaurirsi di tutti gli elementi della serie prima della loro ripetizione. Durante lo stesso periodo sperimenta la musica concreta, come in \"Timbres-Dur\u00e9es\" (Timbri-Durate) per nastro magnetico (1952-1953).\nIl \"Canto degli uccelli\" e gli anni Sessanta.\nNel 1951 venne chiesto a Messiaen di scrivere un brano per testare l'abilit\u00e0 dei flautisti che desideravano accedere al conservatorio di Parigi; \u00e8 per questa occasione che compose \"Le merle noir\" (Il merlo) per flauto e pianoforte. Il maestro era da lungo tempo affascinato dal canto degli uccelli, che aveva gi\u00e0 fatto la sua comparsa in opere precedenti, come nella \"Nativit\u00e9\", nel \"Quatuor\" e nei \"Vingt regards\", ma si tratta qui della prima opera basata interamente sul canto di un uccello, in questo caso particolare il verso del merlo. Nel 1953 compose \"R\u00e9veil des oiseaux\" (Il risveglio degli uccelli) per orchestra, costituito quasi esclusivamente da trascrizioni dei canti degli uccelli, che l'autore poteva ascoltare tra mezzanotte e mezzogiorno tra le montagne del Massiccio del Giura.\nA partire da questo periodo prese l'abitudine di incorporare queste trascrizioni in tutte le sue opere, oltre a scrivere raccolte interamente dedicate a questo soggetto (\"Oiseaux exotiques\" (Uccelli esotici) per pianoforte e orchestra da camera, 1955-1956, \"La Chouette hulotte\" (L'allocco) per pianoforte, 1956, \"Catalogue d'oiseaux\" (Catalogo di uccelli) per pianoforte, 1956-1958, \"La Fauvette des Jardins\" (Il beccafico) per pianoforte, 1970-1972, \"Un Vitrail et des oiseaux\" (Una vetrata e degli uccelli) per pianoforte e orchestra, 1986, \"Petites esquisses d'oiseaux\" (Piccoli abbozzi d'uccelli) per uno e due pianoforti, 1985-1987). Non si tratta di semplici raccolte di trascrizioni, ma di veri e propri poemi sinfonici. Paul Griffiths osserv\u00f2 che Messiaen fu un ornitologo pi\u00f9 coscienzioso di tutti i compositori che lo avevano preceduto e un osservatore del canto degli uccelli pi\u00f9 musicale di tutti gli ornitologi precedenti.\nNel 1961 spos\u00f2 Yvonne Loriod, che era stata sua allieva. Insieme iniziarono a viaggiare intensamente, sia per partecipare agli eventi musicali, sia per scovare e trascrivere il canto di sempre pi\u00f9 uccelli esotici. La moglie collaborava con il marito in queste dettagliate ricerche, facendo anche registrazioni dei canti per poterli ascoltare successivamente a confronto con la trascrizione pianistica. Nel 1962 giunse in Giappone dove, ispirato dal gagaku e dalle rappresentazioni n\u014d, compose la raccolta \"Sept ha\u00efka\u00ef\" (Sette haiku) per piano e piccola orchestra, in cui appare un'imitazione stilizzata delle sonorit\u00e0 degli strumenti tradizionali giapponesi, che verr\u00e0 rappresentata nel 1963 al Teatro dell'Od\u00e9on di Parigi, diretta da Pierre Boulez.\nLa musica di Messiaen fu eseguita, tra gli altri, da Boulez: durante i concerti del Domaine musical e dei Festival di Donaueschingen egli present\u00f2 in programma brani come \"R\u00e9veil des oiseaux\", \"Chronochromie\" per orchestra (1959-1960) e \"Couleurs de la cit\u00e9 c\u00e9leste\" (Colori della citt\u00e0 celeste) per ensemble di fiati e percussioni (1963). Quest'ultima opera, in particolare, \u00e8 il frutto di una commissione per un brano per tre tromboni e tre xilofoni; Messiaen aggiunse all'organico altri strumenti a fiato, percussioni e pianoforte e sostitu\u00ec i tre xilofoni con uno xilofono, una xilomarimba e una marimba. Nella prefazione all'opera l'autore esplicit\u00f2 l'uso della tecnica sinestetica ed espresse l'idea dei \"personaggi ritmici\":\nRisale al 1964 la stesura di \"Et exspecto resurrectionem mortuorum\" per orchestra di fiati e percussioni: si tratta di una commissione di Andr\u00e9 Malraux, all'epoca ministro della cultura francese, per la commemorazione delle vittime delle due guerre mondiali. La prima esecuzione venne data in forma semi-privata il 7 maggio 1965 nel quadro dei concerti del \"Domaine Musical\" alla Sainte-Chapelle, sotto la direzione di Serge Baudo, seguita poi da un grande concerto pubblico nella cattedrale di Chartres, con il presidente de Gaulle tra il pubblico, ed il 12 gennaio 1966 al Teatro dell'Od\u00e9on di Parigi, diretta da Pierre Boulez. \nNel frattempo la sua reputazione come compositore continu\u00f2 a crescere: nel 1959 fu nominato ufficiale della legion d'onore, nel 1966 divenne professore di composizione al conservatorio di Parigi (sebbene di fatto insegnasse tale materia da quasi trent'anni, ma nominalmente nella cattedra di analisi musicale) e nel 1967 venne eletto membro dell'Institut de France. Gli vennero inoltre attribuiti anche riconoscimenti internazionali, quali il premio Erasmo nel 1971, la medaglia d'oro della Royal Philharmonic Society nel 1975, il premio musicale L\u00e9onie Sonning nel 1977 e la \"croce di commendatore\" dell'ordine della corona del Belgio nel 1980.\nLa \"Trasfigurazione\", i \"Canyon\", \"San Francesco\" e oltre.\nTra il 1965 e il 1969 fu occupato dalla composizione del grande affresco di \"La Transfiguration de Notre Seigneur J\u00e9sus-Christ\" (La Trasfigurazione di Nostro Signore Ges\u00f9 Cristo). L'opera, enorme per organico (coro misto di cento elementi divisi in dieci voci, grande orchestra e sette solisti strumentali per un totale di circa duecento esecutori) e struttura (quattordici movimenti suddivisi in due gruppi di sette, per una durata di circa cento minuti), \u00e8 una lunga meditazione sulla trasfigurazione di Cristo e il suo testo \u00e8 attinto principalmente dal Vangelo secondo Matteo e dalla Summa Theologiae di Tommaso d'Aquino. Poco dopo ricevette una commissione dalla filantropa americana Alice Tully per la creazione di un'opera che celebrasse il bicentenario della Dichiarazione di indipendenza degli Stati Uniti. Messiaen decise allora di partire per gli Stati Uniti nella primavera del 1972 per visitare il Bryce Canyon nello Utah, dove annot\u00f2 i colori del luogo e, come d'abitudine, il canto degli uccelli.\nIl risultato fu il brano per orchestra e quattro solisti (corno, pianoforte, glockenspiel e xilorimba) in dodici movimenti \"Des canyons aux \u00e9toiles...\" (Dai canyon alle stelle\u2026) la cui prima ebbe luogo a New York il 20 novembre 1974. Agli inizi del 1971 gli venne anche chiesto di comporre un brano per l'Op\u00e9ra Garnier. Inizialmente riluttante ad assumersi un impegno cos\u00ec gravoso, nel 1975 si decise finalmente ad accettare la commissione ed inizi\u00f2 la stesura di un'opera cantata ispirata alla figura di San Francesco d'Assisi. La composizione si protrasse per quasi otto anni: dal 1975 al 1979 per la scrittura del libretto e della struttura musicale e dal 1979 al 1983 per l'orchestrazione. Ne risult\u00f2 un'opera gigantesca in tre atti e di ben oltre quattro ore di durata, per sette voci soliste, coro misto a dieci voci di 150 elementi e una grande orchestra di 125 musicisti. Il lavoro, che l'autore preferiva chiamare \"spettacolo\" piuttosto che opera venne eseguito il 28 novembre 1983 all'Op\u00e9ra Garnier sotto la direzione di Seiji Ozawa e vantava solisti del calibro di Christiane Eda-Pierre (l'Angelo), Jos\u00e9 van Dam (san Francesco), Kenneth Riegel (il lebbroso) e Michel Philippe (frate Leone).\nAlcuni commentatori dell'epoca credettero che fosse il pezzo d'addio del compositore settantacinquenne, e tale era il parere dello stesso Messiaen, tuttavia continu\u00f2 a comporre portando a termine nel 1984 la sua pi\u00f9 grande raccolta di pezzi per organo, il \"Livre du Saint Sacrement\" (Libro del Santo Sacramento), oltre ad altre trascrizioni di canti d'uccelli per pianoforte solo o pianoforte e orchestra (\"Un Vitrail et des oiseaux\", 1986, \"Petites Esquisses d'oiseaux\", 1985-1987). Messiaen si era gi\u00e0 ritirato dall'insegnamento nell'estate del 1978, per raggiunti limiti d'et\u00e0. Nel 1987 viene insignito con la \"gran croce\", il pi\u00f9 alto grado della legion d'onore. Un intervento chirurgico gli aveva impedito di partecipare alla manifestazione in onore dei suoi settant'anni, ma nel 1988 pot\u00e9 assistere all'esecuzione del suo \"San Francesco d'Assisi\" nella Royal Festival Hall di Londra, proposto nell'ambito di una serie di manifestazioni svolte in tutto il mondo per festeggiare il suo ottantesimo compleanno. Per la stessa occasione la casa discografica Erato pubblic\u00f2 una raccolta di 17 CD della musica di Messiaen comprendendo anche alcune registrazioni storiche di Loriod e la registrazione di alcune conversazioni tra il maestro e il musicologo Claude Samuel.\nL'ultima composizione di Messiaen integralmente compiuta ebbe origine da una commissione della New York Philharmonic Orchestra: sebbene negli ultimi tempi della sua vita fosse prostrato dalla sofferenza dovuta ad una serie di interventi alla schiena a cui si dovette sottoporre, fu comunque in grado di portare a termine il compito e realizz\u00f2 gli \"\u00c9clairs sur l'au-del\u00e0...\" (\"Bagliori sull'aldil\u00e0\", 1988-1991) per grande orchestra, la cui prima avvenne sotto la direzione di Zubin Mehta il 5 novembre 1992 in occasione del centocinquantenario di fondazione della New York Philharmonic Orchestra, ovvero circa sei mesi dopo la scomparsa del maestro. Messiaen stava anche lavorando ad un concerto per quattro strumenti solisti e orchestra dedicato ai cinque musicisti verso cui si sentiva pi\u00f9 debitore, ovvero la pianista e sua seconda moglie Yvonne Loriod, il violoncellista Mstislav Rostropovich, l'oboista Heinz Holliger, la flautista Catherine Cantin e il direttore d'orchestra Chung Myung-whun. Rimase incompiuta l'orchestrazione del quinto e ultimo movimento che Loriod port\u00f2 a termine seguendo i consigli di George Benjamin e Heinz Holliger.\nMorte.\nMor\u00ec il 27 aprile 1992 all'ospedale Beaujon di Clichy e venne sepolto nel cimitero di Saint-Th\u00e9offrey a sud di Grenoble, dove possedeva una casa. Il suo monumento funebre \u00e8 facilmente riconoscibile: la stele del suo monumento funebre rappresenta un uccello con le ali spiegate. Dal 1998 ogni luglio si svolge nel paesino di La Grave, ai piedi del massiccio della Meije che tanto amava, il \"Festival Messiaen au pays de la Meije\", dedicato alla memoria del maestro.\nLa musica.\nLo stile: descrizione sintetica.\nCome accade per i contemporanei Benjamin Britten e Dmitrij \u0160ostakovi\u010d, Messiaen riesce a combinare una tecnica compositiva immensamente sofisticata con un'espressivit\u00e0 diretta e praticamente ingenua, rendendosi accettabile anche al grande pubblico, il che d'altra parte gli valse critiche sia di cerebralismo che di sentimentalismo. In un'intervista, alla domanda se il suo progetto giovanile della \"Jeune France\" si fosse infine avverato, ovvero il passaggio dalla \"frivolezza\" della musica degli anni venti alla ricerca dell'\"umano\", rispose che piuttosto era avvenuto una svolta a favore dell'\"intellettualismo\". Arriva dunque a formulare le tre caratteristiche di una composizione musicale riuscita:\nNel corso degli anni cinquanta in risposta alle critiche di sentimentalismo approfond\u00ec all'estremo le ricerche in campo ritmico pervenendo ad opere di eccezionale astrazione e complessit\u00e0 che lo resero ancora una volta capofila delle avanguardie sperimentali contemporanee. Egli insegn\u00f2 anche nei famosi \"Ferienkurse\" di Darmstadt. Il suo influsso forgi\u00f2 due generazioni di compositori, tra cui Pierre Boulez, Iannis Xenakis, Serge Nigg e Karlheinz Stockhausen. La fase conclusiva della sua parabola creativa si pu\u00f2 definire come una sintesi delle tendenze da lui sviluppate precedentemente, con un ritorno esplicito ai contenuti musicali della giovinezza espressi per\u00f2 con l'impiego di tutti i ritrovati tecnici e teorici frutto di una vita di sperimentazione, sconcertando e deliziando estimatori e detrattori. Le ultime opere si giovano di masse orchestrali sempre pi\u00f9 poderose e di affreschi sempre pi\u00f9 elaborati, commisurando i mezzi alle visioni vertiginose e abissali tipiche della sua produzione.\nIl linguaggio musicale: forma.\nRitmo.\nMessiaen, a seguito dello studio della metrica greca, delle tradizioni musicali orientali e della musica medievale, port\u00f2 alle estreme conseguenze ed integr\u00f2 nel suo pensiero filosofico la ricerca sul concetto di tempo musicale iniziata da Claude Debussy. Fu sempre affascinato dall'uso di numeri primi e simmetrie. Introdusse nella musica del XX secolo il definitivo affrancamento dal ritmo per battute. Dal punto di vista tecnico fece sovente uso di una particolare classe di strutture ritmiche, i tala, appartenenti alla musica carnatica e, a partire da questi, concep\u00ec ed utilizz\u00f2 la tecnica dei \"ritmi non retrogradabili\", ovvero aventi una struttura palindroma e dunque non invertibile. Introdusse anche il concetto di \"ritmo additivo\", che consiste nell'interpolare (\"ritmo aumentato\") o sopprimere (\"ritmi diminuiti\") una breve nota in una struttura ritmica altrimenti regolare (come nella \"Danse de la fureur, pour les sept trompettes \" del \"Quatuor\"), per esempio aggiungendo una semicroma nella ripresa di un tema.\nQuesto porta l'autore ad alternare ritmi binari e ternari (o piuttosto celle ritmiche binarie e ternarie) come gi\u00e0 aveva fatto Stravinsky nella \"Sagra della primavera\", opera che Messiaen apprezzava particolarmente, o a costruire ritmi sovrapposti per creare quello che definiva un \"politempo\". Ancor pi\u00f9 curioso \u00e8 il concetto di \"durata cromatica\", che lega tempo e melodia. Nella sezione \"Soixante-quatre dur\u00e9es\" del \"Livre d'orgue\", per esempio, assegna una durata prestabilita per ognuno dei 64 suoni utilizzati nella composizione, pi\u00f9 lunga per quelli gravi, pi\u00f9 corta per quelli acuti. Tutto ci\u00f2, insieme con l'uso di tempi a volte incredibilmente lenti (il quinto movimento del \"Quatuor\", \"Louange \u00e0 l'\u00c9ternit\u00e9 de J\u00e9sus\", porta l'agogica \"infiniment lent\"), contribuisce alla sospensione della percezione convenzionale del tempo e ad una dimensione quasi estatica della musica. Lo stesso titolo del \"Quatuor pour la fin du temps\" rimanda non tanto all'apocalisse, quanto allo studio del ritmo che \u00e8 \"cambiamento e divisione\" che porta a \"studiare il Tempo\" che a sua volta \u00e8 \"il perpetuo trasformarsi dell'avvenire in passato\". Impropriamente il suo linguaggio ritmico e armonico \u00e8 stato associato da Armando Gentilucci a quello del jazz, genere musicale verso il quale Messiaen manifest\u00f2, anche se in modo piuttosto riservato, una decisa diffidenza.\nMelodia.\nMessiaen elabor\u00f2 il suo linguaggio melodico da ispirazioni apparentemente lontanissime. Il canto gregoriano gli forn\u00ec una serie di melopee, neumi e contorni melodici, cos\u00ec come la salmodia gli ispir\u00f2 l'uso del declamato sillabico; da Skrjabin trasse una scrittura pianistica efflorescente e a partire dagli esperimenti con la scala esatonale di Debussy ebbe l'idea di utilizzare, ora in unione con il sistema tonale classico, ora per conto proprio, nuove scale ottenendo quelli che defin\u00ec \"modi a trasposizione limitata\". Infine la costruzione dei \"ritmi additivi\" trova l'analogo melodico nei cosiddetto \"ingrandimento asimmetrico\", un processo \"algoritmico\", ovvero matematicamente predeterminato, di inserzione o soppressione di suoni nella frase melodica. Le ricerche ornitologiche di Messiaen lo portarono a trascrivere, adattare ed inserire nella sua musica centinaia di canti di uccelli. Le sue raccolte pianistiche, \"Catalogue des oiseaux\", ed orchestrali, \"Oiseaux exotiques\", sono basati interamente su canti d'uccelli, ma praticamente tutti i suoi lavori ne riportano frammenti.\nArmonia.\nMessiaen esplor\u00f2 ampiamente il campo della ricerca armonica: dai lavori pionieristici di Milhaud e Charles Ives trasse la tecnica di sovrapposizione di armonie appartenenti ad ambiti estranei (\"polimodalit\u00e0\"), mentre a partire dalle sperimentazioni di Debussy elabor\u00f2 accordi che ampliano le tradizionali triadi con numerosi suoni aggiunti. Giunse infine all'elaborazione di quella che definiva la \"risonanza\". Questa consiste nella sovrapposizione ad una nota fondamentale della nota pi\u00f9 acuta dell'accordo, ma suonata molto pi\u00f9 piano. Tale nota acuta non \u00e8 percepita come facente parte dell'accordo, ma serve piuttosto a modificare la struttura timbrica della nota fondamentale, in modo analogo a ci\u00f2 che accade nei registri di mutazione dell'organo. Egli utilizza comunque gli accordi diatonici, ma in modo personale, per esempio peculiare \u00e8 l'interesse per il tritono, presentato come undicesimo armonico, ma anche come intervallo melodico pienamente paritario rispetto ad altri e come presenza comune nelle armonie dei suoi brani, o per l'armonia per quarte gi\u00e0 esplorata a suo tempo da Sch\u00f6nberg e l'uso dell'accordo di sesta come consonanza \"imperfetta\".\nTimbrica.\nMessiaen fu innovatore in campo pianistico, organistico e orchestrale. Il suo linguaggio pianistico prende le mosse dagli stilemi di Chopin, Debussy, Skrjabin e Ravel per pervenire ad effetti coloristici di inesauribile fantasia che con termini sinestetici chiama ora \"accordi - vetrata\", \"arcobaleni teologici\". Le risorse dell'organo della Chiesa della Sainte-Trinit\u00e9, come gi\u00e0 detto un ottimo Cavailli\u00e9-Coll opportunamente modificato secondo le sue indicazioni, gli ispirarono combinazioni di registri inedite e ardite, che a partire da una concezione \"sinfonica\" della musica organistica (in linea con la scuola di C\u00e9sar Franck e dei suoi maestri Charles-Marie Widor e Marcel Dupr\u00e9) avvicinarono successivamente alcune sue composizioni alla musica elettronica.\nI suoi modelli d'orchestrazione sono Wagner e Dukas, ma fu anche un pioniere nell'uso di inedite formazioni strumentali. Da Stravinskij e dai suoi studi giovanili mutu\u00f2 l'uso intensivo delle percussioni e, primo nella musica europea, introdusse il suono dell'orchestra gamelan indonesiana. Fu anche attivo promotore dell'uso dell'onde Martenot, particolare strumento elettronico di cui la sua cognata, Jeanne Loriod, fu virtuosa divulgatrice, ma fece uso, per esempio in \"Des canyons aux \u00e9toiles...\", di strumenti ancor pi\u00f9 curiosi quali l'\"eolofono\" e il \"geofono\" (o anche \"macchina del vento\" e \"macchina della sabbia\"), e dell'ultimo in particolare cur\u00f2 anche la progettazione.\nSimmetria.\nFin dai suoi lavori di giovent\u00f9, Messiaen fu affascinato dall'uso di strutture simmetriche in musica, per esempio gi\u00e0 negli \"Otto preludi\" fece uso di strutture ritmiche palindrome (i cosiddetti \"ritmi non retrogradabili\"). A partire da \"Chronochromie\" far\u00e0 un uso sistematico nella sua opera delle \"permutazioni simmetriche\", ovvero un legame matematicamente predeterminato tra tutti gli elementi sonori, potenzialmente in grado di predeterminare a priori la struttura di un'opera. Egli rifiut\u00f2 per\u00f2 la mancanza di un intervento umano nel processo compositivo e per questo elabor\u00f2 un sistema che gli permetteva di selezionare le permutazioni ritenute \"interessanti\". Tuttavia, come gi\u00e0 osservato, questo aspetto \"interessante\" non esaurisce la sua ricerca musicale, come nel caso di Xenakis, si tratta ovvero di una tecnica compositiva che non deve prendere il sopravvento sul messaggio e sull'estetica di un brano.\nSerialismo.\nIl brano \"Mode de valeurs et d'intensit\u00e9\" che compare nei \"Quatre \u00c9tudes de Rhythme\" viene spesso considerato l'atto di fondazione del \"serialismo integrale\", fatto che Messiaen ebbe modo di smentire pi\u00f9 volte. Pur apprezzando particolarmente l'opera seriale di Webern e il Wozzeck di Berg (ma senza risparmiare aspre critiche alle opere seriali di Sch\u00f6nberg e alla Lulu di Berg, da lui ritenute troppo \"accademiche\"), ritenne tale esperienza di fatto conclusa (ad eccezione forse dei lavori di Boulez in cui per\u00f2 la serie \u00e8 un modo espressivo e non il fine), soprattutto perch\u00e9 basata su un sistema progettato a tavolino e quindi incapace di superare il sistema tonale, che invece si basa su una \"risonanza naturale\".\nIl linguaggio musicale: contenuti.\nL'aspetto pi\u00f9 controverso della personalit\u00e0 musicale di Olivier Messiaen consiste nell'ardore rivoluzionario con cui egli d\u00e0 voce nuova a contenuti tradizionali, e compone aspetti apparentemente lontani tra loro in un crogiolo in grado di provocare disappunto sia nei puristi tradizionalisti che negli avanguardisti incendiari: in realt\u00e0 tale disappunto risiede nell'impossibilit\u00e0 di iscrivere l'autore nelle facili catalogazioni storico-critiche o ideologiche prevalenti nel Novecento musicale. Al di l\u00e0 delle componenti comunicative la musica di Messiaen si impone di per s\u00e9 all'ascolto per la sua estroversione ed efficacia coloristica senza soggiacere a un programma predefinito. Ma essa non manca mai di esprimere idee ben definite che l'autore si impegna a divulgare con mezzi anche extramusicali di complemento, e in particolare:\nLa produzione musicale di Messiaen, lungo l'arco di oltre sessant'anni evidenzia come costanti normalmente intrecciate tra loro la fede cattolica, l'amore per la natura e in particolar modo per i canti degli uccelli, il colore, la poesia e la cultura dei paesi extraeuropei.\nLa fede.\nDi gran lunga fu il suo pi\u00f9 cospicuo scrigno di pensieri, temi, immagini, fulgori, campiture sonore, distese sinfoniche. Con grande scandalo degli ideologi a lui contemporanei, Messiaen radic\u00f2 la sua fonte d'ispirazione alla panca dell'organo della chiesa della Sainte-Trinit\u00e9, su cui rest\u00f2 assiso finch\u00e9 visse. Nei suoi scritti egli proclam\u00f2 la sua fede cattolica, ma mentre a Stravinskij o a Liszt la fede cattolica ispir\u00f2 musica essenziale e castigata, Messiaen trasse dalla sua esperienza di cristiano una fastosit\u00e0 e una sovrabbondanza espressiva tali da farlo erroneamente definire \"panteista\" o \"sentimentale\". I testi delle \"Trois petites Liturgies\" rivelano una conoscenza profonda della filosofia tomistica e musicalmente del Movimento Ceciliano, del canto gregoriano e della polifonia sacra di Palestrina, Lasso e Victoria. La trascrizione musicale delle sue esperienze religiose si rivela cos\u00ec troppo concentrata e complessa per chi si aspetta da esse facili ascolti, ma inspiegabilmente mantiene di volta in volta freschezza, tenerezza o ferocia che possono provenire solo da chi non fa del misticismo intellettuale l'unica forma di ispirazione. E forse questa attitudine di Messiaen pu\u00f2 spiegarsi con la considerazione che nessuna arte pu\u00f2 essere veramente adatta a rappresentare Dio, sebbene, nel suo giudizio, la musica, essendo dotata di un lato \"immateriale\", parli in modo pi\u00f9 diretto all'intelletto stimolando la riflessione religiosa.\nLa natura, il canto degli uccelli.\nMessiaen era un ornitologo: in molte sue composizioni egli scrive sul pentagramma il risultato di accurate operazioni trascrittorie che port\u00f2 avanti con meticolosit\u00e0 certosina per decenni. Egli spiega la sua tecnica in tal modo:\nIl processo di trascrizione era il processo di una serie di necessarie approssimazioni: per prima la registrazione su nastro o l'annotazione su carta del canto di diversi uccelli, nel tentativo di cogliere il \"canto di un uccello ideale\"; seguita poi ai problemi di orchestrazione per i limiti fisici degli strumenti utilizzati. Ma mentre i canti entravano nel reame compositivo queste approssimazioni cominciarono a superare le necessit\u00e0 immediate dell'eseguibilit\u00e0, trasformandosi in creazioni musicali originali, e non quindi a mere copie (imperfette) della realt\u00e0. Con rare eccezioni (come il sesto movimento di \"Chronochromie\") Messiaen evoca non solo i canti di uno o pi\u00f9 uccelli rispettandone le provenienze e la compatibilit\u00e0 di habitat, ma li connota di significati poetici: dall'intensit\u00e0 dei colori del loro piumaggio (secondo le relazioni sinestetiche tra suono e colore) alla valenza religiosa della loro presenza (essi rappresentano il divino con la loro multiforme bellezza e semplicit\u00e0). Come conseguenza, nel corso della sua opera Messiaen associ\u00f2 canti di uccelli di diverse provenienze, oppure orchestr\u00f2 tali canti con strumenti normalmente non associati ad essi.\nColori.\nMessiaen fin dalle sue prime opere appone titoli delle sue composizioni (\"Arc-en-ciel d'innocence\") connotati da indicazioni sinestetiche (associanti cio\u00e8 percezioni visive ed uditive) che si fanno nel tempo sempre pi\u00f9 precise. Esse non si rivelano solo suggestioni poetiche, ma anche fisiologiche. Il suo precedente pi\u00f9 vicino, Skrjabin, prescrisse la proiezione dei colori che egli associava ai suoni durante l'esecuzione del suo \"Prometheus\", ma in Messiaen questo aspetto divulgativo appare raramente: nella prefazione alle \"Trois Liturgies\" egli descrive anche minutamente i colori da lui associati al suono di scale, accordi, timbri strumentali, ma lascia alla musica il compito di suggerirli e ricrearli.\nLa poesia.\nNon sorprende il fatto che Messiaen fu autore di quasi tutti i testi, ad eccezione del mottetto \"O Sacrum convivium\" il cui testo \u00e8 liturgico, che rivest\u00ec di musica: in un certo senso la sua vita artistica inizi\u00f2 prima della sua nascita, in quanto sua madre, C\u00e9cile Sauvage, scrisse durante la sua gravidanza un ciclo di poemi, \"L'\u00e2me en bourgeon\" in cui fece riferimento al suo futuro bambino. La parola poetica non difett\u00f2 al musicista n\u00e9 come prosatore (alcuni passaggi della \"Technique\" trascendono l'immediato intendimento didattico per evocare immagini suggestive) n\u00e9 come autore di testi da affidare alla musica. Coerentemente con la sua sinestesia e con la temperie letteraria della Parigi di met\u00e0 Novecento la sua poesia \u00e8 fortemente impregnata di simbolismo e surrealismo, e accosta immagini arditissime familiari ai lettori di Ungaretti e Montale in versi quali:\no anche\nA questi si contrappongono versi di semplicit\u00e0 quasi na\u00eff la cui connotazione \u00e8 affidata alla musica, altrove il lettore ritrova tanto versi liberi quanto i pi\u00f9 tradizionali alessandrini. L'attenzione di Messiaen per i valori fonici della lingua poetica lo port\u00f2 ad inventare appositamente per i suoi \"Cinq r\u00e9chants\" una lingua astratta combinante suoni dalle pi\u00f9 lontane provenienze (dal giapponese al quechua).\nNon gli furono estranee le suggestioni di un altro musicista poeta, Richard Wagner, da cui mutu\u00f2 la ricerca di un'integrazione di linguaggi diversi culminata nel suo \"San Francesco d'Assisi\", magistrale fusione di orchestrazione, filosofia teologica, poesia e scenografia.\nInfluenze musicali.\nLa musica occidentale.\nL'influenza maggiore su Messiaen, specialmente in giovent\u00f9, provenne dalla musica francese a lui contemporanea, e soprattutto da quella dell'amato Debussy, e lo sviluppo dei \"modi a trasposizione limitata\" \u00e8 certamente connesso al largo uso che fece questo compositore della scala esatonale e che Messiaen chiam\u00f2 nel suo sistema \"Modo 1\". Tuttavia Messiaen us\u00f2 raramente questa scala, perch\u00e9, come diceva, \"dopo Debussy e Dukas non c'\u00e8 nulla da aggiungere\". Egli aveva anche una grande ammirazione per Stravinskij che, almeno per la produzione che va da Petru\u0161ka a Les noces, riteneva il pi\u00f9 grande genio musicale della sua epoca. Nel suo giudizio i principali meriti del compositore russo risiedevano nell'abilit\u00e0 dell'orchestrazione e nel suo gusto \"buffonesco\" e \"crudele\" che percepiva soprattutto in Petru\u0161ka; tuttavia la sua opera preferita rimase sempre La sagra della primavera, di cui ammirava l'uso del ritmo e del colore.\nApprezzava inoltre Heitor Villa-Lobos, che ebbe modo di ascoltare negli anni 1920 a Parigi in una serie di acclamati concerti, come orchestratore e Jean-Philippe Rameau, Domenico Scarlatti, Fryderyk Chopin e Isaac Alb\u00e9niz per la tecnica pianistica. Era anche un appassionato della musica di Claudio Monteverdi e Modest Musorgskij; di quest'ultimo compositore utilizz\u00f2 pi\u00f9 volte un tema del Boris Godunov, il cosiddetto \"tema ad M\" nelle sue composizioni, modificando per\u00f2 l'intervallo finale da una quarta giusta in una quarta aumentata. Un'influenza minore \u00e8 quella dovuta al surrealismo e si riscontra piuttosto in alcune sue poesie o nei titoli di alcune composizioni, come \"Le nombre l\u00e9ger\" o \"Instants d\u00e9funts\" dagli \"Otto Preludi\" per pianoforte oppure \"La tristesse d'un grand ciel blanc\" per pianoforte (1925) e \"La jeunesse des vieux\" per coro e orchestra (1931).\nDall'India al Giappone passando per l'Indonesia.\nAutore affascinato dalla bellezza come specchio della Verit\u00e0, Messiaen si dimostr\u00f2 pronto ad assorbire le influenze culturali pi\u00f9 diverse ed esotiche, incontrandole ora per via mediata (la metrica greca antica, la ritmica indiana, l'orchestra gamelan indonesiana) ora direttamente: nel corso degli anni la sua musica si arricchisce di paesaggi, canti di uccelli, allusioni al Giappone (\"Haraw\u00ee\", \"Sept Ha\u00efka\u00ef\") e alle Americhe (\"Cinq R\u00e9chants\", \"Sinfonia Turangal\u00eela\", \"Des Canyons \u00e0 l'\u00e9toiles\").\nPremi.\nGi\u00e0 in vita, ad Olivier Messiaen furono tributati numerosi riconoscimenti. Di seguito sono elencati i principali tra quelli riportati dal catalogo dell'esposizione \"Portrait(s) d'Olivier Messiaen\" organizzata nel 1996 dalla Biblioteca nazionale di Francia.\nBibliografia.\nSi riportano di seguito solo i testi utilizzati per la stesura della voce. Per un elenco pi\u00f9 approfondito dei documenti scritti e audio-visuali relativi al compositore, si rimanda alla voce dedicata."}
{"id": "96923", "revid": "124996313", "url": "https://it.wikipedia.org/wiki?curid=96923", "title": "Francesca Alotta", "text": "Biografia.\nFiglia d'arte (il padre era il noto cantante Filippo Alotta), inizia la sua attivit\u00e0 di cantante come corista in dischi di vari cantanti italiani, tra cui \"Volano le pagine\" di Mietta (1991), e come componente de Le Compilations, gruppo musicale per \"Domenica in\" nelle edizioni tra il 1988 e il 1990. Nel 1991 vince il Cantagiro con \"Chiamata urgente\". L'anno seguente vince il 42\u00ba Festival di Sanremo nella sezione \"Novit\u00e0\" con \"Non amarmi\" in coppia con Aleandro Baldi. Dal suo primo album \"Francesca Alotta\" viene estratto il singolo \"Fragilit\u00e0\", con cui partecipa al Cantagiro.\nNel 1993 partecipa di nuovo al Festival di Sanremo con \"Un anno di noi\" e pubblica l'album \"Io e te\", in coincidenza con la partecipazione a \"Domenica in\" come ospite musicale fissa assieme a Fiordaliso. Segue il lancio discografico in Giappone, con una raccolta, e a Cuba, dove resta per diversi mesi in vetta alle classifiche con \"Yolanda\", in duetto con Augusto Enriquez dei Moncada. Tra il 1995 e il 1997 partecipa come ospite musicale a Buona Domenica. Nel 1997 esce \"Buonanotte alla luna\", album comprendente brani gi\u00e0 noti che hanno come oggetto la luna vede collaborazioni con Demo Morselli, Federico Salvatore e Loredana Bert\u00e8, che duetta con la Alotta in \"...e la luna buss\u00f2\". Nel 1999 \u00e8 la protagonista del musical \"Cenerentola\" di Tony Cucchiara.\nNel 2004 partecipa al talent show \"Music Farm\" condotto da Amadeus, venendo eliminata dopo avere perso la sfida contro Marco Armani. Nel 2009 partecipa come concorrente al 10\u00ba Festival della nuova canzone siciliana con il brano \"Lassimi peddiri\", mentre nel 2010 partecipa all'11\u00ba Festival della nuova canzone siciliana, nella categoria \"Premio Sicilia\", con la canzone \"Amuri miu\". Nel 2014 e 2015 partecipa come ospite al programma televisivo d'intrattenimento musicale \"MilleVoci\" di Gianni Turco.\nNel 2018 pubblica il singolo \"Anima sola\", in duetto con il cantautore Mauro Pina, e vince il Premio AFI alla carriera. Inoltre partecipa alla prima edizione di \"Ora o mai pi\u00f9\", il nuovo talent show di Rai Uno, dove presenta un suo nuovo inedito.\nNel 2021, partecipa, come concorrente, alla nuova edizione di Tale e Quale Show, condotta da Carlo Conti su Rai 1."}
{"id": "96928", "revid": "124863302", "url": "https://it.wikipedia.org/wiki?curid=96928", "title": "Syria", "text": "Biografia.\nAnni novanta.\nFiglia d'arte (suo padre \u00e8 il cantante Luciano Cipressi, in arte Elio Cipri, che ebbe un certo successo negli anni sessanta e in seguito fu produttore presso la Fonit Cetra), Syria comincia ufficialmente la sua carriera nel 1995, quando si aggiudica il primo posto nella manifestazione \"Sanremo giovani\" cantando la cover della famosissima canzone di Loredana Bert\u00e8 \"Sei bellissima\" e guadagnando perci\u00f2 la partecipazione al Festival di Sanremo dell'anno seguente.\nLa cantante vince cos\u00ec il Festival di Sanremo 1996 nella categoria giovani con \"Non ci sto\" e pubblica il suo primo, omonimo album, con brani di Claudio Mattone, tra cui \"Sogno\", cover di Mietta. Nel 1997 partecipa nuovamente al Festival di Sanremo, stavolta tra i big, e arriva terza con il brano \"Sei tu\". Contemporaneamente pubblica il suo secondo album \"L'angelo\", che porta la firma di Claudio Mattone e Alberto Salerno, nel corso dell'estate si aggiudica il Telegatto di \"Vota la voce\" a pari merito con Carmen Consoli come artista rivelazione dell'anno.\nNel 1998 esce \"Station Wagon\". \"Ho scritto una canzone per te\", \"Station Wagon\" e \"Dimenticata\" sono i tre singoli estratti. Per lei scrivono in questo album brani svariati cantautori tra cui Mariella Nava e Mimmo Cavallo, canta \"Riflesso\", brano che fa da colonna sonora al cartone animato Disney \"Mulan\".\nAnni 2000.\nIl 26 maggio 2000 esce il suo quarto album \"Come una goccia d'acqua\", prodotto da Biagio Antonacci. In questo disco Syria scrive il suo primo testo sulla musica di Marina Rei per la canzone \"Maledetto il giorno\". Il brano \"Se t'amo o no\" \u00e8 uno dei pi\u00f9 suonati dell'estate 2000. Partecipa al brano \"Essere in te\" degli 883, di cui canta l'ultimo inciso.\nUn anno pi\u00f9 tardi Syria torna al Festival di Sanremo con un brano di Biagio Antonacci dal titolo \"Fantasticamenteamore\", il quale suscit\u00f2 alcune polemiche in quanto ritenuto troppo somigliante nella melodia e negli arrangiamenti al brano di Madonna \"Ray of light\", che verr\u00e0 inserito nella ristampa del disco \"Come una goccia d'acqua\".\nNello stesso anno nasce Alice, figlia della cantante e del suo compagno Pier Paolo Peroni, produttore degli 883.\nUn nuovo album esce nel 2002: \"Le mie favole\". Del disco fanno parte \"Essere in te\" scritta da Max Pezzali (brano che avevano gi\u00e0 interpretato assieme nell'album \"Uno in pi\u00f9\" degli 883), \"Se tu non sei con me\" scritta da Jovanotti e \"Occhi fragili\" scritta da Gianna Nannini e Isabella Santacroce. Nello stesso disco c'e anche una canzone scritta dalla stessa Syria, \"Lettera ad Alice\", dedicata alla figlia di pochi mesi. Il disco verr\u00e0 ristampato nel 2003 con l'aggiunta del brano \"L'amore \u00e8\" (scritto da Jovanotti e prodotta dal DJ e MC milanese Bassi Maestro) con cui la cantante partecipa al Festival di Sanremo di quell'anno e di un secondo inedito dal titolo \"Aria\", uscito come singolo l'estate seguente.\nIl sesto album, \"Non \u00e8 peccato\", vede la luce nel 2005 e contiene 11 brani inediti scritti appositamente per Syria da diversi artisti e autori come Jovanotti, Tiziano Ferro, Mario Venuti, Le Vibrazioni, Roberto Casalino e Giorgia. Dall'album vengono estratti tre singoli di buon riscontro: \"Senza regole\", \"Non sono\" e l'omonima \"Non \u00e8 peccato\", di cui viene realizzato un video per la regia di Gaetano Morbioli. L'album contiene anche un omaggio a Loredana Bert\u00e8, di cui interpreta la hit \"Mi manchi\", portata al successo nel 1993.\nAlla carriera di cantante Syria alterna quella di attrice teatrale, partecipando al fianco di Francesco Paolantoni allo spettacolo \"Jovinelli variet\u00e0\", scritto da Serena Dandini. Nel 2006 collabora con Paolo Rossi in \"Chiamatemi Kowalski\" (novanticinque repliche in giro per l'Italia). Inoltre viene contattata dal regista Giovanni Veronesi per un breve cameo nel film \"Manuale d'amore 2 - Capitoli successivi\". Nell'attesa di iniziare la registrazione del suo nuovo album con Cesare Malfatti dei La Crus, collabora con alcuni gruppi della scena Indie italiana (Non voglio che Clara, Atleticodefina).\nAlla fine del 2007 escono i nuovi singoli \"La distanza\" e \"Canzone d'odio\" cover dei Northpole e Mambassa che anticipano l'uscita del settimo album, intitolato \"Un'altra me\", in cui Syria, che nel frattempo \u00e8 passata dalla Warner Music Italy alla Sony Music, reinterpreta alcuni brani di gruppi che appartengono al circuito indipendente italiano: Marta sui Tubi, Deasonika, NorthPole, Non voglio che Clara, Mambassa, Perturbazione, Filippo Gatti, Atleticodefina, Blume e Marcilo Agro. L'album \u00e8 uscito l'8 febbraio 2008, e contiene 12 brani di cui 1 inedito, \"Momenti\" scritto da Sergio Endrigo e Cesare Malfatti, quest'ultimo ex membro della band milanese La Crus e produttore dell'intero disco. Con quest'ultimo brano la cantante si era presentata alle selezioni per il Festival di Sanremo 2008, ma senza successo.\nIl disco ottiene un'ottima recensione da parte della critica, ma non ottiene il successo sperato in senso commerciale. Il 20 febbraio 2009, Syria ha duettato, in veste di ospite, con Dolcenera al Festival di Sanremo 2009 nella categoria \"Artisti\" con il brano \"Il mio amore unico\", brano che nonostante non abbia avuto accesso alla serata finale ha riscosso un grande successo radiofonico.\nNel maggio del 2009 esce il singolo \"Esco\", mentre a giugno il singolo \"Vedo in te\", entrambi pubblicati con il nome Airys ed inclusi nell'EP \"Vivo amo esco\". In questo EP \u00e8 anche presente il brano \"Io ho te\", cover riarrangiata della hit di Donatella Rettore del 1983. L'intero progetto a cui Syria presta la voce \u00e8 scritto e curato da Sergio Maggioni e Giulio Calvino degli Hot Gossip, band della scena indie rock italiana.\nIl 21 giugno 2009 prende parte al concerto \"Amiche per l'Abruzzo\" allo Stadio San Siro di Milano, in favore dei terremotati del terremoto dell'Aquila del 2009, esibendosi, tra l'altro, in quartetto con Irene Grandi, Noemi e Dolcenera in \"La tua ragazza sempre\" di Irene Grandi e nella storica \"Blowin' in the Wind\".\nAnni duemiladieci.\nNell'aprile 2010 esce il terzo singolo di Syria, \"Io ho te\", ricantata per l'occasione con la band Club Dogo. Il relativo videoclip ospita come partecipazione straordinaria l'autrice del brano originale, Donatella Rettore. Dal 19 gennaio 2011 \u00e8 disponibile il libro \"I Baustelle mistici dell'Occidente\" in cui si parla anche delle collaborazioni dei Baustelle con le donne della musica tra cui anche Syria.\nIl 3 maggio 2011 esce il nuovo album \"Scrivere al futuro\", album che segna il ritorno al pop di Syria. Le musiche sono scritte, arrangiate e prodotte da Sergio Maggioni e i testi scritti da Dario Moroldo, cantante del gruppo indie Amari. Il singolo che anticipa l'album \u00e8 \"Sbalzo di colore\" ed \u00e8 accompagnato da un video molto creativo, che si rif\u00e0 alla PopArt. Il 15 luglio \u00e8 il radio-date di \"Innamorarsi senza accorgersi\", secondo singolo estratto.\nNell'autunno 2011 partecipa come tutor al talent show Star Academy.\n\u00c8 stata ospite sul palco di Laura Pausini nel concerto della notte di Capodanno 2012, tappa romana dell'Inedito Tour. Il 20 luglio 2012 esce il nuovo singolo \"Come non detto\" in duetto con il rapper Ghemon. Il brano \u00e8 la title track dell'omonimo film uscito nelle sale italiane il 7 settembre.\nNel maggio 2014 torna sulle scene con il singolo \"Odiare\", scritto da Max Pezzali, con esso la cantante il 26 giugno 2014, partecipa al \"Summer Festival\". Il 27 maggio pubblica l'album \"Syria 10\", decimo album in studio in carriera. Il secondo singolo estratto \u00e8 \"Innamoratissima\" cover del brano \"Innamoratissimo\" cantato dai Righeira nel 1986.\nL'8 maggio 2014 \u00e8 stata invitata da Laura Pausini a cantare accanto a lei. Il 18 maggio canta e suona alla consolle nel brano \"Con la musica alla radio\", al fianco di Malika Ayane, L'Aura, Emma Marrone, Paola Turci, Noemi, La Pina e dalla stessa Laura Pausini a Taormina. Questo show viene trasmesso in TV nel 20 maggio come il one man show \"Stasera Laura: ho creduto in un sogno\".\nNel settembre 2015 partecipa all'iniziativa della rivista Musica Jazz in ricordo di Sergio Endrigo per il decennale della scomparsa, interpretando \"Momenti\" nella raccolta \"Momenti di jazz\". Nel 2015 ha collaborato con Max Pezzali per un brano del suo nuovo album \"Astronave Max\" il cui titolo \u00e8 \"Fallo tu\"\nNel 2016 viene scelta tra i giudici della terza edizione del programma TOP DJ, in onda su Italia 1, e pubblica il singolo \"Islanda\".\nIn 20 anni di carriera Syria non ha mai pubblicato una raccolta antologica dei suoi brani, nel 2016 festeggia questo anniversario con un concerto che racconta in musica la storia della cantante romana, registrato in una serata speciale con tutto il suo pubblico il 2 dicembre al teatro Grande di Brescia, accompagnata da un\u2019orchestra di 52 elementi diretta dal Maestro Bruno Santori,\nCon lei a festeggiare sul palco con dei duetti, tanti amici: Malika Ayane, Ghemon, La Pina, Emma Marrone, Francesca Michielin, Noemi, Paola Turci e Emiliano Pepe.\nNel 2017, esce, con Universal Music Group il suo nuovo album \"10 + 10\" che raccoglie il concerto al Teatro Grande di Brescia e quattro inediti, Se Sapessi scritto da Giuliano Sangiorgi, Lontana da te de Il Cile, Acqua e alloro di Colapesce, e una cover del gruppo Flight Facilities dal titolo Islanda con il testo di Dario Moroldo.\nIl quinto inedito dell'album \u00e8 una cover di Io Te Francesca e Davide cantata nel 1997 da Ambra Angiolini, scritta insieme a Riccardo Sinigallia e riproposta in una nuova veste con la stessa Ambra e Syria.\nSempre nel 2017 porta in scena lo spettacolo Bellissime, tributo alla musica italiana al femminile, accompagnata alla chitarra prima da Tony Canto ed in seguito da Massimo Germini.\nDa luglio 2018 si sta dedicando ad un tributo importantissimo ed itinerante in molti teatri italiani dedicato a Gabriella Ferri, con la supervisione di Sieva Borzak figlio di Gabriella dal titolo \"Perch\u00e9 non canti pi\u00f9\" scritto e diretto da Pino Strabioli, accompagnata alla chitarra acustica e pianoforte da Massimo Germini e Davide Ferrario.\nIn una intervista a TeatroeMusicaNews dichiara di essersi presa una pausa dalla discografia in quanto non \u00e8 pi\u00f9 stimolata dall'idea di nuove produzioni musicali. Conferma cos\u00ec di volere continuare sulla strada del teatro.\nNel 2019 torna sul palco di Sanremo affiancando, nella serata dei duetti, Anna Tatangelo con il suo brano Le nostre anime di notte.\nAnni duemilaventi.\nNel 2021 vince \"Star in the Star\", trasmissione condotta da Ilary Blasi su Canale 5, interpretando Loredana Bert\u00e8. Durante un'intervista per SuperGuidaTV la cantante ha parlato della sua esperienza in questo talent dichiarando: \"\u00c8 stata un'esperienza surreale, diversa, nuova. Un\u2019esperienza che non pensavo di poter vivere nella mia vita e quando \u00e8 arrivata, dal momento in cui in tutti questi anni di musica non mi sono fatta mancare niente, ho detto perch\u00e9 no proviamola. In fondo si tratta di cantare, soprattutto ho scelto la mia artista preferita. Loredana mi ha mandato un messaggio bellissimo sui social e mi ha fatto molto piacere perch\u00e9 sa quanto io sia sua fan da sempre, dal lontano 1996 quando mi presentai a Sanremo con \u201cSei bellissima\u201d tra i giovani. Lei sa tutta la stima e l\u2019amore che ho per lei. \u00c8 sempre stata presente nella mia carriera, \u00e8 stato vissuto tutto con grande trasporto e affetto nei suoi confronti.\"\nVita privata.\n\u00c8 sposata con il produttore discografico Pier Paolo Peroni dal quale ha avuto due figli: nel 2001 Alice e nel 2012 Romeo."}
{"id": "96929", "revid": "2016868", "url": "https://it.wikipedia.org/wiki?curid=96929", "title": "Jenny B", "text": "Biografia.\nEsordi.\nJenny \u00e8 nata a Catania, da Malick Babou Gu\u00e8ye e Katty Bersola ed ha un fratello minore Stefano Bersola, anch'esso autore e cantante. La sua carriera, che spazia dal pop, alla dance (specialmente eurodance ma anche house), al jazz, alla musica leggera italiana, inizia a 15 anni. \u00c8 stata corista di Zucchero Fornaciari ne \"L'Urlo Tour Europa Italia\" e nell'album \"Spirito DiVino\". Seguono diversi successi nel mondo della dance come cantante nascosta che presta la voce ad alcune frontwomen: \"The Rhythm of the Night\" di Corona, \"The Summer Is Magic\" dei Playahitty e \"You and I\" di J.K..\nFunky Company: svolta soul-pop-jazz.\nNel 1994 Ivano Borgazzi fonda i Funky Company, gruppo italiano acid jazz con cui incide due album in cui figura anche fra gli autori di molti brani. Tra i collaboratori anche Joy Malcolm degli Incognito e Ernie McKone dei Galliano.\nFestival di Sanremo 2000: la vittoria della sezione \"Nuove proposte\".\nDopo aver cantato \"Dammi solo un minuto\" dei Pooh nell'album dei Gemelli DiVersi, debutta da solista al Festival di Sanremo 2000 vincendo con \"Semplice sai\" il primo posto nella categoria \"Nuove Proposte\" e il premio della critica Mia Martini. Il brano \u00e8 stato quello pi\u00f9 votato on-line nei siti web Rai, oltre che quello pi\u00f9 votato ufficialmente dalle giurie popolari e di qualit\u00e0. Al successo al Festival del brano non corrisponde un altrettanto successo nelle vendite anche a causa dell'uscita posticipata, solo dopo parecchi mesi, dell'album \"Come un sogno\". Tra le canzoni dell'album di debutto da solista anche due omaggi: uno a Luigi Tenco con \"Se stasera sono qui\", uno a Lucio Battisti con \"10 ragazzi per me\".\nTra collaborazioni e televisione.\nNei primi mesi del 2000 duetta con Piotta in \"La mossa del giaguaro\". Nel 2001 \u00e8 di nuovo a Sanremo con \"Anche tu\" scritta dai Matia Bazar (Golzi-Cassano) e si classifica al sesto posto tra i Big. Nel 2002 esce il brano \"Love Is the Music\" e nel 2003 esce il duetto con Alan Sorrenti nel brano \"Paradiso Beach\". Nel 2004 e nel 2005 canta ne \"La Corrida\", trasmissione televisiva di Canale 5 in cui reinterpreta grandi successi della musica italiana e internazionale.\nNel 2006 partecipa alla terza edizione di Music Farm, un talent show condotto da Simona Ventura in onda in prime time su Rai 2, vincendo il premio della critica e nello stesso anno Massimo Ranieri la vuole, insieme a Linda, Silvia Mezzanotte e Simona Bencini, per la raccolta Canto perch\u00e9 non so nuotare...da 40 anni, dove Jenny partecipa alla riedizione del brano \"La voce del silenzio\" lanciato originariamente da Dionne Warwick al festival di Sanremo. Le quattro cantanti partecipano inoltre allo spettacolo televisivo di Ranieri \"Tutte donne tranne me\". Nel 2006 e negli anni successivi, partecipa con altri artisti alla trasmissione \"Una voce per Padre Pio\". Spesso \u00e8 ospite della trasmissione \"Domenica In\" in cui duetta con Luisa Corna in popolari canzoni italiane.\nNel 2010 partecipa all'11\u00ba Festival della nuova canzone siciliana, cantando \"Nni li to occhi\" nella categoria Premio Sicilia. Durante l'estate partecipa, su Rai1, alla trasmissione \"Una voce per Padre Pio\" dove presenta il brano inedito \"Tu\", cantato con Ivana Spagna e Silvia Mezzanotte, e la cover de \"Il mondo\" entrambi incisi per una compilation a fondo benefico.\nNell'ottobre del 2019 la voce di Jenny viene utilizzata per il singolo \"Ritmo (Bad Boys for Life)\" del gruppo statunitense Black Eyed Peas, primo estratto della colonna sonora del film \"Bad Boys for Life\" del 2020 ed entrato nella Billboard Hot 100 statunitense.\nVoce jazz.\nForte della sua preparazione in ambito jazz, avendo vinto in giovent\u00f9 una borsa di studio in canto jazz a Boston, Jenny si dedica molto a questa tipologia musicale.\nNel 2006 esce \"The invisible session\", album che vede la partecipazione dei trombettisti Gianluca Petrella e Fabrizio Bosso, e nel 2007 esce \"Jenny B in concert\", un live registrato all'Universit\u00e0 di Teramo in cui la cantante interpreta grandi classici del jazz, da \"My funny Valentine\" a \"Misty\". Nel 2011 \u00e8 la volta di \"Esta soy yo\", album che presenta brani tratti dalla \"Petite messe solennelle\" di Gioachino Rossini e che si rifanno alla santeria cubana."}
{"id": "96934", "revid": "125884556", "url": "https://it.wikipedia.org/wiki?curid=96934", "title": "Dolcenera", "text": "Dopo diverse esperienze musicali con diverse band e come corista e solista per alcuni spot pubblicitari e alcune trasmissioni televisive, ha raggiunto la notoriet\u00e0 nel 2002 partecipando e vincendo il programma \"Destinazione Sanremo\", che le ha consentito di partecipare al Festival di Sanremo 2003 che poi vinse nella categoria \"Proposte\" con il brano \"Siamo tutti l\u00e0 fuori\". Due anni pi\u00f9 tardi, ha vinto la seconda edizione di \"Music Farm\", talent show il cui cast si componeva di partecipanti gi\u00e0 affermati nel mondo della musica.\nHa pubblicato sei album in studio e le sue vendite sono state premiate con diversi dischi d'oro, di platino e multiplatino (come membro del collettivo Artisti Uniti per l'Abruzzo). Ha al suo attivo cinque partecipazioni al Festival di Sanremo: nel 2003, in cui vinse oltre che nella categoria \"Proposte\" anche il \"Premio Sala Stampa Radio TV\", nel 2006 con il brano \"Com'\u00e8 straordinaria la vita\" che conquist\u00f2 il podio nella categoria \"Donne\" piazzandosi al secondo posto, nel 2009 con il singolo \"Il mio amore unico,\" nel 2012 con la canzone \"Ci vediamo a casa,\" che risult\u00f2 il brano sanremese di maggior successo radiofonico, e nel 2016 con la traccia \"Ora o mai pi\u00f9 (le cose cambiano)\". Nella sua carriera ha inoltre ottenuto diversi altri riconoscimenti tra cui tre Premio Lunezia, un Sanremo Hit Award, due Venice Music Awards, due Premio Videoclip Italiano, un Leone d'argento ed un Premio De Andr\u00e9.\nDal 2007, ha avviato una carriera anche nel cinema come attrice. Nel 2016 \u00e8 stata coach della quarta edizione del talent show \"The Voice of Italy\".\nInoltre, tra il 2003 e il 2009 ha aperto concerti di numerosi artisti italiani e stranieri, tra cui Vasco Rossi, Zucchero Fornaciari, Paola Turci, Carmen Consoli, Franco Battiato, Avril Lavigne, Lacuna Coil, Mark Knopfler, U2, Roger Waters, Laura Pausini, Tiziano Ferro, Linkin Park e Simple Minds.\nCarriera.\n1977-2002: dall'infanzia all'esordio musicale.\nNata a Galatina da una famiglia originaria di Scorrano (ambedue in provincia di Lecce), dove trascorre la sua infanzia ed adolescenza insieme ai genitori Gino e Mimma e al fratello minore Marco, all'et\u00e0 di sei anni si avvicina alla musica attraverso lo studio del pianoforte, al quale si aggiungono poi gli studi di clarinetto e canto, avviati all'et\u00e0 di dieci anni. Scrive le sue prime canzoni a 14 anni e poco pi\u00f9 tardi inizia ad esibirsi dal vivo con la sua prima band, oltre ad entrare in un quartetto jazz.\nNel 1996, dopo aver conseguito la maturit\u00e0 classica, lascia Scorrano per iscriversi alla facolt\u00e0 di Ingegneria meccanica dell'Universit\u00e0 degli Studi di Firenze.\nNel capoluogo toscano incontra il chitarrista Francesco Sighieri, con il quale avvia una lunga collaborazione e fonda \"I codici zero\", \"ensemble\" che comprende anche Michele Vitulli, Francesco Cherubini, ed Emanuele Fontana. La band si esibisce come opening act durante il tour degli Articolo 31.\nNel 2000 conosce il produttore Lucio Fabbri. In seguito a questo incontro ottiene il suo primo contratto discografico e sceglie di utilizzare lo pseudonimo \"Dolcenera\", titolo di una canzone di Fabrizio De Andr\u00e9 contenuta nell'album \"Anime salve\".\nPresta inoltre la voce ad alcuni jingle pubblicitari e partecipa come corista a trasmissioni televisive.\nNel settembre 2002 pubblica \"Solo tu\", il primo singolo della sua carriera. Il brano le consente di partecipare al programma televisivo \"Destinazione Sanremo\" e di entrare nella rosa dei vincitori della trasmissione, realizzata con lo scopo di selezionare i partecipanti alla sezione \"Proposte\" del 53\u00ba Festival di Sanremo.\n2003-2004: successo al Festival di Sanremo.\nAl 53\u00ba festival di Sanremo si presenta con \"Siamo tutti l\u00e0 fuori\", un brano pop dalle sfumature folk della taranta salentina, che le consente di aggiudicarsi la vittoria tra le \"Proposte\" e il Premio Sala Stampa, Radio &amp; TV.\nLa canzone, che raggiunge la 10\u00aa posizione nella classifica dei singoli pi\u00f9 venduti in Italia, viene inclusa nel suo primo album, \"Sorriso nucleare\", che per\u00f2 non ottiene un rilevante successo di vendite. Dall'album vengono estratti anche i singoli \"Devo andare al mare\" e \"Vivo tutta la notte\". Il 26 giugno 2003 Dolcenera, accompagnata dalla sua band, d\u00e0 il via al suo primo tour da solista, che prosegue per tutta l'estate e che vede la partecipazione di Angelo Carrara in veste di produttore esecutivo.\nNel 2004 presenta alla commissione artistica del 54\u00ba Festival di Sanremo la canzone \"Un mondo perfetto\", ma il brano viene escluso. La canzone sarebbe stata in seguito inclusa nell'album omonimo, pubblicato nel maggio 2005.\n2005: \"Un mondo perfetto\" e rilancio a Music Farm.\nSpinta dal suo agente, nel 2005 partecipa al reality show \"Music Farm\", condotto da Simona Ventura, aggiudicandosi con il 65% delle preferenze la vittoria finale al televoto contro Fausto Leali.\nSubito dopo la vittoria a \"Music Farm\" esce il suo secondo album, intitolato \"Un mondo perfetto\". Trainato dapprima dal promo radiofonico \"Mai pi\u00f9 noi due\", presentato dal vivo durante il reality show, poi dal brano \"Continua\", pubblicato come CD singolo nell'ottobre 2005, l'album ottiene il disco di platino con oltre 150.000 copie vendute.\nLe viene inoltre affidata la composizione dell'inno ufficiale del Campionato di Calcio Giovanile Nazionale 2005, intitolato \"Domani\". A dicembre si esibisce nel tradizionale concerto Natale in Vaticano, alla presenza di Papa Benedetto XVI.\nSempre nel corso del 2005, Dolcenera ottiene il Premio De Andr\u00e9, il Leone d'argento come Rivelazione Musicale dell'Anno e il riconoscimento come Miglior Artista Emergente al Meeting Etichette Indipendenti.\n2006: \"Il popolo dei sogni\" e il ritorno al Festival di Sanremo.\nIl 1\u00ba febbraio 2006 viene pubblicato l'EP \"Dolcenera canta il cinema\", distribuito unitamente all'acquisto di DVD della 20th Century Fox.\nIl disco include le cover di cinque famose colonne sonore cinematografiche, appositamente reinterpretate dalla cantante.\nNel marzo dello stesso anno, Dolcenera ritorna in gara al Festival di Sanremo, presentando il brano pop-rock \"Com'\u00e8 straordinaria la vita\". La canzone si classifica seconda nella categoria Donne e raggiunge la 6\u00aa posizione nella classifica dei singoli pi\u00f9 venduti in Italia.\nDurante il periodo sanremese esce inoltre il terzo album della cantante, \"Il popolo dei sogni\", che ottiene il disco d'oro a distanza di una settimana dalla pubblicazione e raggiunge in seguito il disco di platino per le 80.000 copie vendute.\nIl 1\u00ba giugno 2006 parte da Jesi il primo tour europeo della cantante, il \"Welcome Tour 2006\", che fa tappa anche in varie citt\u00e0 tedesche, tra le quali Amburgo e Berlino.\nIl tour accompagna l'uscita della raccolta \"Un mondo perfetto\", pubblicata il 29 agosto 2006 solamente in Germania, Austria e Svizzera e contenente 14 canzoni tratte dall'edizione italiana dell'album omonimo e da \"Il popolo dei sogni\", con l'aggiunta di una nuova versione di \"Siamo tutti l\u00e0 fuori\". La raccolta \u00e8 trainata dal singolo \"Passo dopo passo\", accompagnato da un video girato a Parigi durante la \"F\u00eate de la musique\".\nIl 5 agosto dello stesso anno esce nelle sale cinematografiche il film thriller-horror \"La notte del mio primo amore\" di Alessandro Pambianco, la cui colonna sonora include il brano inedito \"In fondo alla notte\", del quale Dolcenera \u00e8 interprete, oltre che autrice del testo e coautrice delle musiche. Il brano viene poi pubblicato come lato B del singolo \"Piove (condizione dell'anima)\", in vendita dal 22 settembre 2006 e arrivato fino all'11\u00aa posizione nella classifica ufficiale dei singoli pi\u00f9 venduti in Italia.\n2007: il tour in Europa e il debutto al cinema.\nDolcenera torna ad esibirsi fuori dall'Italia durante il suo \"Welcome Tour 2007\", affiancando la cantante austriaca Christina St\u00fcrmer in otto concerti in citt\u00e0 tedesche come Berlino, Lipsia, Colonia e Dresda, svoltisi a partire dal marzo 2007.\nNello stesso periodo viene pubblicata in Germania, Austria e Svizzera la \"Tour Edition\" di \"Un mondo perfetto\", che contiene anche alcuni brani registrati dal vivo nei tour degli ultimi due anni e che viene anticipata dal singolo radiofonico \"Mai pi\u00f9 noi due\".\nNel frattempo inizia a dedicarsi al cinema. Gi\u00e0 alla fine del 2006 la cantante \u00e8 infatti impegnata nelle riprese della commedia \"Scrivilo sui muri\"; nel film, diretto da Giancarlo Scarchilli, Dolcenera interpreta il ruolo di Benny,\nla migliore amica del personaggio interpretato da Cristiana Capotondi, protagonista insieme a Primo Reggiani e Ludovico Fremont.\nAll'inizio del 2007 prende parte inoltre alle registrazioni del lungometraggio \"Il nostro Messia\" di Claudio Serughetti, nel quale partecipa con un cameo nel ruolo di una tassista. Il film viene presentato al Rome Indipendent Film Festival ed esce nelle sale il 30 maggio 2008.\nNella primavera 2007 firma e interpreta gli adattamenti in italiano dei brani \"Sei tu\" e \"Mon amour\", originariamente intitolati \"Say Yes\" e \"Tes petits defauts\". Le canzoni vengono registrate per la versione italiana della colonna sonora del film francese \"Finch\u00e9 nozze non ci separino\", diretto da Julie Lipinski nel 2004 con il titolo originale \"Le plus beau jour de ma vie\" e uscito in Italia solamente nel giugno 2007.\nNel luglio 2007 partecipa anche al concerto in onore dei cinquant'anni della canzone \"Nel blu dipinto di blu\" di Domenico Modugno, svoltosi al Teatro romano di Benevento e trasmesso da Rai Uno.\n2008: attivit\u00e0 concertistica in Europa.\nNel corso del 2008 si concentra ancora sull'attivit\u00e0 dal vivo in Europa. Dopo aver cantato con il solo accompagnamento del pianoforte al Deutsches Theater di Monaco di Baviera, si esibisce anche durante la serata organizzata all'Arco de La D\u00e9fense di Parigi per la candidatura di Milano all'Expo 2015.\nAd aprile 2008 le viene inoltre affidata l'apertura con pianoforte e voce di quattro concerti dell\"'All the Best World Tour\" in Austria, mentre l'8 maggio dello stesso anno \u00e8 ospite all'Olympiastadion in occasione delle celebrazioni di apertura del Rockmuseum di Monaco di Baviera, il pi\u00f9 grande museo dedicato alla musica rock in Germania, il quale dedica uno spazio alla stessa Dolcenera.\nIl 14 e il 15 giugno apre i concerti di Vasco Rossi allo Stadio Del Conero di Ancona, e un mese pi\u00f9 tardi si esibisce al Festival internazionale di Cartagine, che si svolge nell'antico Teatro Romano di Adriano a Tunisi e fa parte della manifestazione annuale che esplora il \"mondo della musica\".\nIl 30 agosto 2008, sotto invito del commissario governativo per l'Expo, l'ambasciatore Claudio Moreno, si esibisce dal vivo all'interno del padiglione italiano presente all'Expo 2008 di Saragozza, interpretando varie canzoni, inclusi tre brani del suo repertorio adattati in lingua spagnola.\n2009: \"Dolcenera nel Paese delle Meraviglie\".\nNel 2009 partecipa per la terza volta al Festival di Sanremo, presentandosi nella categoria \"Artisti\" con la canzone \"Il mio amore unico\". L'eliminazione del brano, avvenuta dopo l'esibizione in semifinale in duetto con Syria, suscita numerosi fischi da parte del pubblico presente al Teatro Ariston. Il 20 febbraio 2009 esce l'album \"Dolcenera nel Paese delle Meraviglie\", prodotto da Roberto Vernetti e finito di masterizzare a Londra il 18 dicembre 2008. L'album raggiunge il tredicesimo posto al suo debutto nella classifica italiana.\nIl brano sanremese arriva invece al 5\u00ba posto della Top Singoli e rimane per tre settimane consecutive in prima posizione nella classifica Nielsen Music Control dei brani pi\u00f9 trasmessi dalle radio italiane. \"Il mio amore unico\" entra inoltre a far parte della colonna sonora del film \"Amore 14\" di Federico Moccia e riceve il Premio Lunezia 2009, conferimento al valore musicale letterario delle canzoni italiane, nella categoria Lunezia per Sanremo.\nIl successo radiofonico del brano consente a Dolcenera di ricevere il premio speciale RTL 102.5 ai Venice Music Awards 2009, manifestazione durante la quale ottiene anche il riconoscimento come Artista Femminile dell'Anno.\nA maggio 2009 viene scelto come secondo singolo per la promozione dell'album il brano \"La pi\u00f9 bella canzone d'amore che c'\u00e8\". Il relativo videoclip, diretto da Gaetano Morbioli, si aggiudica la vittoria nella categoria Donne al Premio Videoclip Italiano 2009. Il terzo estratto \u00e8 invece \"Un dolce incantesimo\", in radio dall'agosto 2009.\nNel mese di aprile, Dolcenera partecipa anche al supergruppo Artisti uniti per l'Abruzzo, che riunisce oltre 50 cantanti italiani per l'incisione del brano \"Domani 21/04.2009\" di Mauro Pagani, al fine di raccogliere fondi per le popolazioni colpite dal terremoto dell'Aquila del 2009.\nPer la promozione dell'album, la cantante si esibisce dal vivo nel \"Dolcenera nel Paese delle Meraviglie tour\", iniziato da Livorno il 30 aprile 2009 e arrivato a toccare le principali citt\u00e0 italiane.\nIl 13 giugno 2009 il tour arriva anche in Germania, con la partecipazione al festival The Great Wide Open, che si svolge a M\u00fchldorf a.Inn e ospita anche i Deep Purple e gli Status Quo.\nIl 18 giugno 2009 apre la tappa milanese del \"Tour of the Universe 2009\" dei Depeche Mode allo Stadio San Siro.\nTre giorni pi\u00f9 tardi torna ad esibirsi allo Stadio Meazza di Milano in occasione del concerto \"Amiche per l'Abruzzo\", in favore dei terremotati dell'Aquila, unendosi anche in quartetto con Irene Grandi, Noemi e Syria per l'esecuzione dei brani \"La tua ragazza sempre\" e \"Blowin' in the Wind\".\nL'esibizione da solista di Dolcenera nel brano \"Il mio amore unico\" viene in seguito inclusa nel doppio DVD \"Amiche per l'Abruzzo\", pubblicato a un anno di distanza dal concerto.\nIl 27 novembre 2009 partecipa a \"Q.P.G.A.\", album di duetti realizzato da Claudio Baglioni, interpretando con quest'ultimo il brano \"Come sei tu\". Il 6 dicembre Dolcenera partecipa inoltre al \"Concerto di Natale 2009\", tenutosi a Catania e trasmesso da Rai 2 il 24 dicembre, esibendosi anche insieme al flautista Andrea Griminelli nel brano \"Fragile\" di Sting.\n2010-2011: \"Evoluzione della specie\".\nAll'inizio del 2010, Dolcenera cura le musiche per la rappresentazione teatrale \"Schiena contro schiena\", che debutta il 10 febbraio 2010 ed \u00e8 tratta dall'omonimo romanzo di Giulia Morello, per il quale la cantante aveva gi\u00e0 scritto la prefazione.\nTra la fine del 2010 e l'inizio del 2011 Dolcenera appare come ospite negli album \"Donne\" dei Neri per Caso e \"Chiamami ancora amore\" di Roberto Vecchioni, interpretando \"Il cuore \u00e8 uno zingaro\" con il gruppo a cappella salernitano e \"Il nostro amore\" con il cantautore milanese.\nNel periodo compreso tra i mesi di giugno e dicembre del 2010 \u00e8 inoltre impegnata nelle registrazioni del suo quinto album di inediti.\nIl disco, intitolato \"Evoluzione della specie\" e pubblicato il 17 maggio 2011 da EMI Music Italy, \u00e8 prodotto da Dolcenera e Roberto Vernetti e vede la collaborazione di Alex Trecarichi.\nInfluenzato dalle sonorit\u00e0 tipiche della musica elettronica, l'album affronta tematiche che ruotano attorno alla voglia di vincere la paura del futuro, nonostante la sensazione di precariet\u00e0 provocata dalla crisi economica mondiale. Il disco debutta al quindicesimo posto della classifica italiana di vendita.\nIl primo estratto da \"Evoluzione della specie\" \u00e8 il singolo \"Il sole di domenica\", scritto in collaborazione con Finaz della Bandabard\u00f2 ed entrato in rotazione radiofonica l'8 aprile 2011.\nDurante l'estate 2011, la promozione del disco continua con l\"'Evoluzione della specie tour\", partito il 9 giugno da Falcade, in provincia di Belluno.\nIl 26 agosto 2011 viene pubblicato il secondo singolo estratto dall'album, \"L'amore \u00e8 un gioco\". Il videoclip del brano viene realizzato in collaborazione con la rivista \"Playboy\", che nel mese di ottobre dedica la copertina a Dolcenera.\nDurante la seconda parte del tour, partita il 12 novembre 2011 da Vigevano, in provincia di Pavia, Dolcenera si esibisce in diversi teatri italiani, proponendo il suo repertorio attraverso un set acustico e uno elettronico.\nIl 2 dicembre 2011 viene pubblicato in radio il singolo \"Read All About It (Tutto quello che devi sapere)\" di Professor Green, realizzato in collaborazione con Dolcenera. Il brano, una versione parzialmente in italiano del singolo che il rapper britannico aveva inizialmente interpretato con Emeli Sand\u00e9, viene pubblicato in formato digitale il 9 dicembre dello stesso anno. In seguito, il singolo viene certificato disco d'oro in Italia.\n2012-2013: Sanremo, \"Evoluzione della specie\u00b2\" e il tour 2012.\nIl 15 gennaio 2012 viene annunciata la partecipazione di Dolcenera alla 62\u00aa edizione del Festival di Sanremo con il brano \"Ci vediamo a casa\".\nLa canzone, inclusa nella colonna sonora dell'omonimo film di Maurizio Ponzi, si classifica al sesto posto nella graduatoria finale. Nella serata dei duetti internazionali Dolcenera si esibisce con Professor Green cantando il brano \"My Life Is Mine\", versione parzialmente in inglese di \"Vita spericolata\" di Vasco Rossi, ed eseguendo il singolo \"Read All About It (Tutto quello che devi sapere)\". Durante la semifinale ripresenta invece il brano in gara duettando con Max Gazz\u00e8.\nIl 29 marzo 2012, il singolo \"Ci vediamo a casa\" viene certificato disco d'oro dalla Federazione Industria Musicale Italiana per le oltre 15.000 copie vendute in digitale. Il singolo stesso ottiene poi il disco di platino nel novembre 2013.\nIl brano viene inoltre inserito in \"Evoluzione della specie\u00b2\", riedizione dell'album pubblicato da Dolcenera nel 2011, dalla quale viene estratto anche il singolo \"Un sogno di libert\u00e0\", in radio dall'11 maggio 2012. La pubblicazione della nuova edizione permette al disco di rientrare nella classifica italiana, arrivando alla posizione numero 23 durante la sua seconda settimana.\nNel frattempo si svolge il \"Ci vediamo in tour\", che promuove l'album attraverso una serie di concerti in Italia, partendo dalla tappa dell'8 aprile 2012 a Bellaria-Igea Marina.\nNell'ottobre 2012 il tour raggiunge anche il continente asiatico, con due concerti a Hong Kong e Macao, prima di riprendere con una nuova serie di esibizioni nei teatri e nei club italiani tra cui Firenze, Roma, Torino e Milano.\nA partire dal novembre 2012, Dolcenera \u00e8 impegnata nella scrittura di brani per un nuovo album, la cui registrazione inizier\u00e0 nel settembre 2013. Il 14 giugno 2013 partecipa inoltre al concerto svoltosi a Cesenatico per celebrare il cinquantesimo anno dei Nomadi, interpretando con la band il loro brano \"Gli aironi neri\".\n2014-2017: \"Le stelle non tremano\", il ritorno a Sanremo e \"The Voice of Italy\".\nIl primo singolo estratto dal nuovo album \u00e8 \"Niente al mondo\", pubblicato il 23 maggio 2014. Per il brano viene realizzato un videoclip, filmato alle cave di marmo di Carrara e pubblicato sul sito del quotidiano \"La Stampa\" il 3 giugno 2014. \"Niente al mondo\" partecipa al \"Summer Festival 2014\", vincendo la seconda puntata della manifestazione. Nell'estate del 2014 conquista la top3 della classifica dei brani italiani pi\u00f9 trasmessi in radio di Earone.\nIl 5 giugno 2015 viene pubblicato \"Fantastica\", terzo singolo che anticipa l'album \"Le stelle non tremano\", che esce l'11 settembre, a cui segue, il 26 settembre \"Accendi lo spirito\", scritto, arrangiato e prodotto dalla stessa artista. Il 21 ottobre \u00e8 uscito il video ufficiale.\nIl 28 agosto viene pubblicato \"Un peccato\" il quarto singolo.\nIl 9 settembre la cantante si esibisce all'Arena di Verona cantando tre suoi successi (\"Niente al mondo\", \"Ci vediamo a casa\" e \"Fantastica\") in occasione della finale del Festival Show 2015.\nDolcenera \u00e8 stata una delle protagoniste del Festival di Sanremo 2016, partecipando alla gara nella sezione Campioni con il brano \"Ora o mai pi\u00f9 (le cose cambiano)\" con cui riesce ad accedere alla finale per poi classificarsi quindicesima, mentre si aggiudica la vittoria al \"Premio Finalmente Sanremo RTL 102.5\". Il brano fa parte dell'album \"Le stelle non tremano - Supernovae\" uscito il 12 febbraio 2016 per Universal Music: il nuovo lavoro contiene, oltre a tutti i brani de \"Le stelle non tremano\" ed il brano sanremese, altri cinque inediti e versione unplugged del brano che ha presentato a Sanremo 2016.\nAll'inizio del 2016 la cantante annuncia che sar\u00e0 una dei quattro coach del quarta edizione del talent show \"The Voice of Italy\", insieme a Raffaella Carr\u00e0, Emis Killa e Max Pezzali, in onda a partire dal 24 febbraio su Rai 2. Alla fine del programma, Dolcenera ha portato alla vittoria Alice Paba, concorrente della sua squadra, diventando la prima coach donna a trionfare in Italia.\n2018: \"Regina Elisabibbi\", settimo album.\nIl 20 gennaio 2018 ha segnato il ritorno sulle scene dell'artista dopo un anno d'assenza, con la pubblicazione sul suo canale YouTube di una riedizione musicale del brano \"Caramelle\" del gruppo musicale trap Dark Polo Gang, reinterpretato in una versione piano rock. Il brano si presenta come il primo di una parentesi musicale della cantautrice, proseguita con la pubblicazione di altre cover di rapper: il 13 febbraio \u00e8 la volta di \"Sciroppo\", a cui segue, ad un mese di distanza, \"Cupido\", in collaborazione con The Andr\u00e9, entrambi originariamente di Sfera Ebbasta, mentre il 25 aprile \u00e8 stato lanciato \"Non cambier\u00f2 mai\" di Capo Plaza e il 15 maggio \"Mmh Ha Ha Ha\" di Young Signorino, eseguito con un nuovo arrangiamento, sulla base della composizione \"Preludio e Fuga in do minore\" di Johann Sebastian Bach.\nLe reinterpretazioni sono state successivamente raccolte nel secondo EP della cantante, \"Regina Elisabibbi\", pubblicato il 21 maggio e contenente, oltre alla cover di Ghali \"Cara Italia\", un'anteprima piano e voce del brano inedito \"Un altro giorno sulla Terra\", commercializzato come singolo a partire dal 25 maggio. Per la sua promozione, il singolo \u00e8 stato presentato per la prima volta dal vivo, in occasione della sesta edizione del Summer Festival, che ha visto la cantautrice gareggiare nella categoria \"Big\".\nIl 16 agosto, inoltre, viene pubblicato nuovamente sul canale YouTube dell'artista una rilettura del brano \"Porto Cervo\", in duetto con il suo interprete originario Lazza, che conclude la digressione musicale di Dolcenera relativamente alle riedizioni musicali di brani originariamente interpretati da rapper italiani.\nIl 23 novembre viene lanciato sul mercato l'album \"Duets Forever - Tutti cantano Cristina\" di Cristina D'Avena con la quale Dolcenera duetta nella traccia \"Georgie\", sigla musicale dell'omonima serie televisiva.\n2019 - 2020: Pi\u00f9 forte, Amaremare, Wannabe.\nIl 15 marzo 2019 entra in rotazione radiofonica il singolo \"Pi\u00f9 forte\", a cui segue il 5 luglio il singolo \"Amaremare\", canzone nata da un progetto artistico della cantautrice in collaborazione con \"Greenpeace\", fungendo da colonna sonora del progetto ambientale \"Plastic Radar\", di cui Dolcenera \u00e8 testimonial. Il 27 marzo 2020 \u00e8 stata la volta del singolo \"Wannabe\", che vanta la partecipazione vocale del rapper La\u00efoung.\nSuccessivamente Dolcenera ha aderito al supergruppo Italian Allstars 4 Life che ha riunito oltre cinquanta artisti italiani per l'incisione del brano \"Ma il cielo \u00e8 sempre blu\", cover corale del brano di Rino Gaetano. I ricavati del singolo, pubblicato l'8 maggio, sono stati devoluti alla Croce Rossa Italiana per sostenere \"Il Tempo della Gentilezza\", progetto a supporto delle persone pi\u00f9 fragili colpite dalla pandemia di COVID-19 del 2019-2021.\nSua \u00e8 la colonna sonora della serie Rai del 2022 \"Lea - Un nuovo giorno\" dal titolo \"Nuovo giorno, nuova luce\", un adattamento di \"Feeling Good\".\nDolcenera compare anche nel sesto episodio della serie cantando \"Amaremare\".\nStile musicale e influenze.\nDa un punto di vista musicale, Dolcenera \u00e8 stata considerata dalla critica come un'artista eclettica che, negli anni, ha pi\u00f9 volte modificato il proprio stile con diverse influenze.\nIl suo primo album, \"Sorriso nucleare\", \u00e8 caratterizzato da atmosfere pop rock e power pop, con influenze R&amp;B e del cantautorato italiano. Il secondo singolo da esso tratto, \"Siamo tutti l\u00e0 fuori\", presenta inoltre il ritmo tipico della pizzica salentina.\nIn \"Un mondo perfetto\" la cantautrice si \u00e8 ripresentata con arrangiamenti pi\u00f9 rock e con uno stile di scrittura che Antonio Orlando di \"Musica e dischi\" ha definito \u00abhardmelodico\u00bb, accostando inoltre la cantante a Loredana Bert\u00e8 per i toni blues dell'interpretazione. Nello stesso periodo altri critici musicali hanno paragonato il suo stile musicale a quello di Janis Joplin. Nell'album successivo, \"Il popolo dei sogni\", ha continuato a proporre uno stile rock.\nLa voce roca, passionale, calda e potente con cui ha interpretato i brani dall'album l'ha portata ad essere paragonata a Gianna Nannini e Vasco Rossi, mentre la scrittura dei pezzi inclusi nel disco \u00e8 stata talvolta considerata molto originale nel genere.\nNel suo quarto album, \"Dolcenera nel Paese delle Meraviglie\", abbandona le atmosfere cupe dei due lavori precedenti per ripresentarsi con canzoni pi\u00f9 ariose e solari, spesso accompagnate da arrangiamenti ricchi di archi. Il disco, che Katia Del Savio di \"Musica e dischi\" ha definito come un lavoro \u00abdi transizione\u00bb, ha sonorit\u00e0 pi\u00f9 tipicamente pop e orecchiabili, ma \u00e8 anche fortemente influenzato dal rock anglosassone.\nIl successivo album, \"Evoluzione della specie\", viene concepito con particolare attenzione alla sezione ritmica ed \u00e8 caratterizzato da sonorit\u00e0 pop-rock elettroniche e internazionali. Tra le influenze del disco, la stessa Dolcenera cita artisti come i Phoenix, gli MGMT e gli Empire of the Sun. Nella registrazione del disco, ispirandosi a Franco Battiato, Dolcenera sperimenta anche un uso diverso della voce, che lei stessa definisce \u00abimplosiva, trattenuta, quasi come una voce narrante\u00bb.\nVita privata.\nLa cantante da anni \u00e8 legata al compagno Gigi Campanile che \u00e8 anche suo manager. Entrambi si sono conosciuti quando Dolcenera aveva 18 anni e il fidanzato 25 e vivono a Firenze."}
{"id": "96935", "revid": "838137", "url": "https://it.wikipedia.org/wiki?curid=96935", "title": "263 a.C.", "text": ""}
{"id": "96936", "revid": "123133711", "url": "https://it.wikipedia.org/wiki?curid=96936", "title": "Alpinismo", "text": "L'alpinismo (l'etimologia della parola rimanda alle Alpi e a primi tentativi di scalata delle sue maggiori vette) \u00e8 una disciplina sportiva basata sul superamento delle difficolt\u00e0 incontrate durante la scalata di una montagna (pendio e/o parete), con l'ascesa che pu\u00f2 avvenire su roccia, neve, ghiaccio o percorsi misti, utilizzando anche tecniche di arrampicata su roccia o su ghiaccio. \nStoria.\nLe origini.\nL'ambiente alpino \u00e8 stato popolato fin dalla preistoria e la presenza umana a quote ben superiori al fondovalle \u00e8 testimoniata da ritrovamenti archeologici (Uomo del Mondeval fra San Vito di Cadore e Selva di Cadore, Uomo del Similaun nella zona di Merano). La motivazione che spinse i primi abitanti delle Alpi a salire oltre i boschi ed i pascoli era molto probabilmente legata alla caccia o a riti religiosi.\nGi\u00e0 Erodoto, Sallustio e Livio descrissero le imprese del passato.\nSi hanno notizie di alcune salite gi\u00e0 nel XIV secolo; il 26 aprile 1336 giorno del salita del Mont Ventoux (1909 m s.l.m. in Provenza) da parte di Francesco Petrarca e del fratello Gherardo. Pochi anni dopo, il 1\u00ba settembre 1358, Bonifacio Rotario d'Asti raggiungeva la sommit\u00e0 del Rocciamelone montagna alta ben 3538 m s.l.m.\nTra le imprese della \u201cpreistoria alpinistica\u201d va ricordata l'ascensione del Mont Aiguille (2085 m s.l.m.) nella regione francese del Vercors. Essa fu effettuata il 26 giugno 1492, su ordine di Carlo VIII, da Antoine de Ville con una squadra di esperti costruttori di chiese. All'ascensione, capitanata da un esperto militare, parteciparono anche religiosi e maestranze locali che eressero in cima tre croci e una piccola cappella votiva. Al di l\u00e0 di questi episodi sporadici fino alla fine del settecento le alte montagne alpine continuarono a rappresentare un territorio privo di risorse di interesse, pericoloso e frequentato solo dai cacciatori e dai viaggiatori. Un ambiente in gran parte ignoto e per questo ritenuto popolato da creature malvagie e sovrannaturali.\nLa salita delle principali vette delle Alpi.\nTradizionalmente la nascita dell'alpinismo viene posta l'8 agosto 1786, giorno della prima ascensione del Monte Bianco. La spinta ad effettuare la salita venne da uno scienziato ginevrino (Horace-B\u00e9n\u00e9dict de Saussure), ma essa venne realizzata da un medico (Michel Gabriel Paccard) e da un cacciatore e cercatore di cristalli (Jacques Balmat) di Chamonix.\nIn questa prima fase l'azione \u00e8 promossa da appartenenti alle classi agiate non residenti in montagna ma \u00e8 realizzata anche grazie alla partecipazione di abitanti del luogo, conoscitori dell'ambiente montano (le guide alpine).\nInizialmente la motivazione a raggiungere la sommit\u00e0 delle principali vette era di poter effettuare misurazioni di pressione e temperatura oltre che di esplorare l'ambiente glaciale ancora sconosciuto. Per esempio prima della salita al Monte Bianco si pensava che una sola notte trascorsa su un ghiacciaio ad alta quota potesse essere fatale.\nL'ascensione sulle vette alpine venne ben presto affiancata dal gusto della scoperta come estensione del turismo alpino praticato in particolare da inglesi e tedeschi. Nella prima met\u00e0 dell'ottocento vengono salite per la prima volta tutte le cime principali delle Alpi tra cui:\nQuesto periodo si conclude idealmente il 14 luglio 1865 con la prima scalata del Cervino. Se la salita del Monte Bianco era stata in qualche misura suscitata da un interesse scientifico e di scoperta, l'impresa dell'inglese Edward Whymper contiene gli ingredienti che caratterizzeranno l'alpinismo in futuro: la sfida fine a s\u00e9 stessa con una montagna di grande attrazione estetica (nessun barometro fu portato in cima al Cervino), la competizione tra diverse cordate e nazionalit\u00e0 (la prima ascensione avvenne in un clima di aspra competizione con una cordata italiana), la tragedia di un incidente mortale (durante la discesa persero la vita quattro dei sette componenti della cordata) e le successive polemiche.\nNascita dei Club alpini.\nNello stesso periodo si costituiscono le prime associazioni alpinistiche: l'Alpine Club inglese nel 1857, l'\u00d6sterreichischer Alpenverein austriaco nel 1862, il Club Alpino Italiano (C.A.I) nel 1863, il Deutscher Alpenverein nel 1869, la Societ\u00e0 degli Alpinisti Tridentini (S.A.T.) nel 1872, il Club Alpino Francese e la Societ\u00e0 Alpina Friulana (S.A.F.) nel 1874.\nLa salita delle pareti, la ricerca delle difficolt\u00e0 e l'avvento del sesto grado.\nLo stesso giorno della conquista del Cervino un'altra cordata inglese apriva un nuovo itinerario sul Monte Bianco scalando il versante italiano della Brenva, una parete molto vasta e complessa, sicuramente ben pi\u00f9 difficile della via di salita utilizzata settantanove anni prima durante la prima ascensione. Poco dopo, siamo nel 1872, W.M. Pendlebury, C. Taylor con F. Imseng, G. Spechtenhauser e G. Oberto riescono in un'impresa ancora pi\u00f9 ardua e soprattutto molto pi\u00f9 pericolosa: scalano infatti la celebre parete est del Monte Rosa a Macugnaga, la pi\u00f9 alta delle Alpi e l'unica di dimensioni himalayane.\nL'interesse non \u00e8 pi\u00f9 la conquista della cima ma percorrere i versanti o le strutture della montagna (creste, canaloni, cenge) ancora inesplorati; al posto di cercare la via pi\u00f9 agevole si identifica un versante o una struttura esteticamente attraente e si affinano le capacit\u00e0 tecniche necessarie a superare gli ostacoli posti dalla montagna.\nUn esempio sono le scalate dell'inglese Albert Mummery che il 5 agosto 1881 assieme alle guide Burgener e Venetz raggiunge per primo la cima del Gr\u00e8pon (Aiguilles de Chamonix) superando difficolt\u00e0 fino al IV grado.\nNei primi anni del Novecento le capacit\u00e0 tecniche di arrampicata su roccia trovano espressione ideale nelle aguzze e slanciate cime dolomitiche e dei massicci calcarei austriaci dove sono particolarmente attivi alpinisti di lingua tedesca che portano il livello delle difficolt\u00e0 massime intorno al V e V grado superiore. In particolare si distinguono Hans D\u00fclfer e Paul Preuss. Mentre il primo ammetteva l'uso di chiodi per ridurre il rischio di caduta e forse anche per facilitare la progressione (Totenkirchl, parete ovest nel 1912) il secondo praticava un'etica severa escludendo l'uso di mezzi artificiali e spesso realizzando le proprie imprese in solitaria (ad esempio Campanile Basso di Brenta, parete est il 28 luglio 1911).\nIn questo periodo gli alpinisti iniziano a praticare la montagna senza guide che, specialmente nelle economie stremate del dopoguerra, si troveranno private dei ricchi clienti che avevano progettato e realizzato le prime salite delle cime alpine. Uno degli ultimi esempi di guide alpine del \u201cperiodo d'oro\u201d \u00e8 l'ampezzano Angelo Dibona che effettu\u00f2 numerose importanti prime salite sia nelle Alpi Orientali (ad esempio Cima Una, Croz dell'Altissimo) che nel gruppo del Monte Bianco ed in Delfinato. La guida fassana Tita Piaz fu tra le prime a proporsi con uno spirito moderno effettuando anche parecchie nuove ascensioni esclusivamente per propria scelta. Dopo il primo conflitto mondiale vi fu un rilevante aumento dell'attivit\u00e0 da parte di alpinisti austriaci e tedeschi che cercavano una sorta di rivincita ed un'affermazione nazionalistica. La \u201cScuola di Monaco\u201d raffin\u00f2 la tecnica di arrampicata ed introdusse la pratica dell'allenamento sistematico.\nAnche in Italia si svilupp\u00f2 una mentalit\u00e0 nazionalista, spesso in competizione con le cordate d'oltralpe. In questo periodo vi fu una grande espansione delle vie ferrate nelle zone dolomitiche. L'avvento dei regimi totalitari favor\u00ec l'interpretazione dell'alpinismo come dimostrazione della superiorit\u00e0 razziale e di forza ed impeto virile. Nelle Dolomiti vengono salite le pareti pi\u00f9 imponenti raggiungendo il massimo grado di difficolt\u00e0 del tempo: il VI grado, probabilmente raggiunto per la prima volta nel 1925 da Emil Solleder con la sua nuova via lungo la parete Nord-Ovest del Civetta (salita che tradizionalmente si indica come la prima via di sesto grado e come metro per le successive imprese). Nel 1929 il sesto grado veniva finalmente raggiunto anche da un italiano, con le salite, effettuate pi\u00f9 o meno negli stessi giorni, di Emilio Comici sulla Sorella di Mezzo, di Renzo Videsott e Domenico Rudatis lungo lo spigolo della Cima della Busazza e della guida fassana Luigi Micheluzzi sul pilastro Sud della Marmolada. Le salite di estrema difficolt\u00e0 pi\u00f9 significative di questo periodo furono:\nNelle Alpi Occidentali rimanevano irrisolti tre grandi problemi: le pareti Nord del Cervino, delle Grandes Jorasses e dell'Eiger. La Nord del Cervino venne salita nel 1931 da due alpinisti austriaci, i fratelli Franz e Toni Schmid con un solo bivacco. Le possibilit\u00e0 di trasporto erano evidentemente meno agevoli di oggi, infatti i due fratelli fecero il viaggio in bicicletta e con tutta l'attrezzatura da Monaco di Baviera a Zermatt e ritorno. L'alpinismo non era pi\u00f9 lo sport di nobili e benestanti viaggiatori inglesi. Per inciso, \u00e8 dello stesso anno un'altra grande impresa: la salita della parete est del Monte Rosa di Macugnaga alla Punta Gnifetti per la via \"dei Francesi\" (Jacques Lagarde e Lucine Devies).\nLa Nord delle Grandes Jorasses fu oggetto di numerosi tentativi, a partire dal 1931, da parte di cordate francesi, austriache ed italiane. Il successo fu ottenuto nel 1935 da una cordata tedesca formata da Peeters e Meier, lungo il cosiddetto \"sperone Croz\", che non conduce direttamente alla cima principale. Il problema fu definitivamente risolto nel 1938 dalla cordata lecchese di Riccardo Cassin, Ugo Tizzoni e Gino Esposito, lungo lo sperone Walker, che con un itinerario diretto, all'epoca al massimo livello di difficolt\u00e0, sbucarono sulla cima principale delle Grandes Jorasses. L'Eiger (Oberland Bernese) fu l'ossessione degli alpinisti austriaci e tedeschi che numerosi, spinti anche dalla propaganda di regime, persero la vita nel tentativo di scalarne la parete Nord. La prima salita fu effettuata nel 1938 da una cordata composta dagli alpinisti tedeschi Heckmair e Vorg e dagli austriaci Harrer e Kasparek.\nNel periodo che precede la seconda guerra mondiale la tecnica di arrampicata sviluppata nelle Alpi Orientali fu trasferita alle Alpi Occidentali, innalzando ai massimi livelli dell'epoca il grado di difficolt\u00e0 dell'arrampicata su granito. Il 26 e 27 agosto 1930 Brendel e Schaller, della \"Scuola di Monaco\" superarono la cresta Sud dell'Aiguille Noire (versante italiano del Monte Bianco) con difficolt\u00e0 di VI grado. Nel 1940 Giusto Gervasutti e Giuseppe Gagliardone supereranno, con una arrampicata libera tra le pi\u00f9 difficili del tempo, la parete Est delle Grandes Jorasses che sovrasta la val Ferret. Nel 1932 l'alpinismo fece parte dei giochi olimpici.\nIl secondo dopoguerra: l'altissima quota.\nDopo i tragici anni della seconda guerra mondiale l'attivit\u00e0 alpinistica risent\u00ec delle gravi difficolt\u00e0 economiche e sociali del momento. Molti dei protagonisti delle imprese degli anni precedenti al conflitto o erano deceduti o, non pi\u00f9 giovanissimi, avevano abbandonato l'alpinismo di punta. Bisognava quindi riannodare i fili con il passato e gli alpinisti francesi (tra gli altri Gaston R\u00e9buffat, Lionel Terray e Louis Lachenal) furono i primi a ripercorrere gli itinerari pi\u00f9 difficili aperti negli anni trenta e quaranta nelle Alpi Occidentali.\nFino alla met\u00e0 degli anni sessanta l'alpinismo fu ancora caratterizzato dalla progressione del grado di difficolt\u00e0, soprattutto in termini ambientali (isolamento, complessit\u00e0) piuttosto che di pura difficolt\u00e0 di arrampicata. Ma soprattutto emergono tre aspetti: le salite invernali, le solitarie e la nascita e lo sviluppo dell'alpinismo d'alta e altissima quota con la progressiva conquista dei 14 ottomila della Terra (vedi himalayismo), che hanno riscritto in parte la storia dell'alpinismo e dato avvio alla fase dell'alpinismo moderno.\nTra gli alpinisti italiani emerge la figura di Walter Bonatti che sar\u00e0 un punto di riferimento per l'alpinismo internazionale fino a circa il 1965. Bonatti, pur essendo un alpinista completo, espresse il proprio talento soprattutto nell Alpi Occidentali (tra le altre: la parete est del Grand Capucin nel 1951, la prima salita invernale della via Cassin alla Cima Ovest di Lavaredo nel 1953, il pilastro sud ovest del Petit Dru in solitaria nel 1955 e la nuova via in solitaria sulla parete nord del Cervino, nell'inverno del 1965).\nEgli anticip\u00f2 (con un suo personalissimo e a volte contraddittorio stile) alcune tendenze che emergeranno negli anni settanta e ottanta come il \"clean climbing\" (la scalata pulita, con il minor utilizzo di chiodi e aiuti artificiali).\nBonatti fu tra i primi alpinisti professionisti che portarono le proprie imprese al grande pubblico attraverso le riviste e i giornali (ad esempio la collaborazione con il settimanale Epoca che prosegu\u00ec anche dopo che Bonatti abbandon\u00f2 l'alpinismo per dedicarsi a viaggi e reportage in luoghi selvaggi del pianeta).\nIl \"Nuovo Mattino\".\nAll'inizio degli anni settanta la contestazione sessantottina influenz\u00f2 anche l'alpinismo, seppure con qualche anno di ritardo rispetto alle rivolte studentesche. Il nuovo movimento alpinistico prese il nome di \"Nuovo Mattino\", dal titolo di un articolo di Gian Piero Motti sulla Rivista della Montagna. Si cominciarono a mettere in dubbio e contestare i metodi e gli scopi dei classici scalatori con l'idea della conquista per mezzo delle vie classiche, da ripetere con tecniche e metodologie consolidate. L'idea del movimento era quella di basare l'alpinismo sulla scoperta della libert\u00e0, il gusto per la trasgressione, rifiutando la cultura alpinistica della vetta a tutti i costi, dei rifugi, degli scarponi, del CAI, delle guide, e deprecando lo sfruttamento ambientale delle montagne.\nVi era il rifiuto di ridurre la montagna (e la natura in generale) a semplice strumento, ma al tempo stesso mantenere l'Uomo al centro della natura.\nMediante metodi specifici di allenamento fisico e psichico, innovazioni tecniche spesso importate dagli Stati Uniti (i primi pionieri del \"free climbing\" sperimentavano in quegli anni sulla formazione rocciosa El Capitan, fino ad allora considerata quasi impossibile da scalare, nel Parco nazionale di Yosemite in California), si rese possibile vincere difficolt\u00e0 che allora sembravano insormontabili: \u00e8 il periodo in cui si cominciano ad utilizzare le scarpette a suola liscia, in cui viene sviluppato il free climbing.\nPassati gli anni settanta e ottanta il Nuovo Mattino tramonter\u00e0 con le sue contraddizioni, lasciando nell'innovazione solo quello che poteva essere consumato e massificato.\nQuesto gruppo di alpinisti fu costituito da Gian Piero Motti, Gian Carlo Grassi, Danilo Galante, Roberto Bonelli, Andrea Gobetti, John Michael Kosterlitz, Ugo Manera e altri. Furono anche chiamati il \"Circo Volante\" o il \"Mucchio Selvaggio\".\nMessner e il settimo grado.\nA seguito delle esperienze anglosassoni e nell'ambito (almeno in Italia) delle idee del Nuovo Mattino, gi\u00e0 da alcuni anni si dibatteva sulla necessit\u00e0 di aprire la scala delle difficolt\u00e0 verso l'alto, oltre il VI grado. L'UIAA oppose una fortissima resistenza a tale logica evoluzione delle scale di difficolt\u00e0. Gi\u00e0 nel 1977 Jean Claude Droyer aveva scalato la via Bonatti sul Capucin con 9 chiodi soltanto, oltrepassando dunque la definizione classica del VI grado secondo Welzenbach e Rudatis.\nGli anni novanta.\nSono da ricordare le grandi discese dalle pareti nord del Monte Bianco, da parte del grande snowboarder francese Marco Siffredi, che calcando le orme di Jean-Marc Boivin \u00e8 stato il primo snowboarder a scendere in solitaria la parete Nant Blanc (oltre 50\u00ba di pendenza).\nGli anni duemila.\nL'alpinismo nel terzo millennio ha assunto una connotazione sempre pi\u00f9 sportiva, con alpinisti-atleti capaci di grandi prestazioni fisiche (percorsi effettuati in velocit\u00e0, concatenamenti di pi\u00f9 itinerari in un solo giorno) oppure tecniche (gradi di difficolt\u00e0 altissimi in arrampicata, discese estreme con gli sci) coadiuvati anche dalle pi\u00f9 moderne ed evolute tecniche di allenamento e tecnologie alpinistiche. Parallelamente si assiste ad una diffusione delle pratiche alpinistiche anche al di fuori dei professionisti di settore, ovvero semplici appassionati ed amatori, fino a spingere in alcuni casi l'alpinismo stesso verso vere e proprie forme di sport di massa o turismo sportivo, spesso sottovalutando rischi e limiti personali.\nTecniche e difficolt\u00e0.\nL'alpinismo si basa sul superamento delle difficolt\u00e0 poste dall'ascensione. Queste possono essere legate agli ostacoli del terreno (pareti verticali, creste strette ecc.) o all'ambiente stesso (alta quota, variabilit\u00e0 atmosferica ecc.). Le difficolt\u00e0 variano a seconda della stagione in cui si affronta la scalata e del tipo di ambiente che si decide di affrontare. A volte si rendono necessarie tecniche di arrampicata risalendo vie d'arrampicata, altre volte si sfruttano vie completamente attrezzate come le vie ferrate.\nAmbiente estivo.\nLe difficolt\u00e0 poste dall'ambiente estivo in quote non elevate sono principalmente dovute al superamento di ostacoli verticali (pareti) di roccia. Le tecniche applicate per il superamento di queste difficolt\u00e0 sono quelle proprie dell'arrampicata, libera o artificiale. In particolare si va da tecniche di avanzamento in cordata, costituendo ciascuno l'assicurazione dell'altro, all'uso della catena di assicurazione, della sosta, del freno o dei punti di ancoraggio.\nAmbiente invernale.\nIn inverno le basse temperature e la presenza di neve e ghiaccio pone all'alpinista difficolt\u00e0 diverse da quelle poste dall'ambiente estivo (spesso in ambiente invernale le nuove difficolt\u00e0 si sommano a quelle tipiche dell'ambiente estivo). Per affrontare le temperature rigide si ricorre ad un apposito abbigliamento, mentre per le difficolt\u00e0 tecniche (progressione su neve e arrampicata su ghiaccio) si rende necessario l'uso di appositi attrezzi, quali una o due piccozze, ramponi e chiodi da ghiaccio. Su terreno costituito da ghiaccio verticale si applicano le tecniche usate sulle cascate di ghiaccio. Alcuni percorsi permettono in tutto o in parte l'utilizzo di tecniche proprie dello sci alpinismo.\nVie di salita.\nTipicamente una montagna con le sue vette presenta uno o pi\u00f9 percorsi o \"vie di salita\", dal medesimo o da diversi versanti, ciascuna con diversi gradi di difficolt\u00e0: la via pi\u00f9 semplice, tipicamente coincidente con quella della prima ascesa storica, viene spesso detta via normale, la via pi\u00f9 diretta viene spesso detta \"direttissima\", le altre vie prendono spesso il nome dall'orientamento rispetto ai punti cardinali (es. \"via ovest\"), dalla geomorfologia del terreno (es. \"via delle creste\" o \"sperone sud-est\"), altre ancora dal nome del primo alpinista o rocciatore che le ha aperte o semplicemente intitolate a qualcuno come nel caso di vie ferrate o vie di arrampicata. Nuove vie possono essere aperte da altri alpinisti o rocciatori. Tipicamente lungo le vie di salita \u00e8 possibile trovare una o pi\u00f9 strutture ricettive di montagna quali rifugi, casere, bivacchi e campi base.\nAlta quota.\nL'alpinismo comporta spesso il raggiungimento di quote elevate. Qui le temperature rigide dovute all'altitudine fanno s\u00ec che l'ambiente sia molto simile a quello invernale anche d'estate, mentre le caratteristiche invernali sono ancor pi\u00f9 accentuate nella stagione fredda. A questo si aggiunge una maggior variabilit\u00e0 atmosferica e la presenza dei disturbi fisiologici dovuti all'alta quota.\nLa quota pu\u00f2 essere classificata in base agli effetti fisiologici che si osservano sull'organismo umano:\nGrado di difficolt\u00e0.\nPer sapere quale ascensione (via) pu\u00f2 affrontare in base alle sue capacit\u00e0 tecniche e alla sua preparazione fisica, l'alpinista ha bisogno di conoscere la difficolt\u00e0 della via stessa, al fine di non correre il pericolo di trovarsi su un terreno che non \u00e8 in grado di superare senza poter tornare indietro. L'operazione di assegnare un grado a una via \u00e8 detta quotare o gradare e viene effettuata dagli apritori e dai primi ripetitori della via. Data la difficolt\u00e0 di classificare le vie per i soli dati oggettivi, le vie vengono gradate attraverso il confronto con vie note, di riferimento, per le quali c'\u00e8 un largo consenso del loro grado di difficolt\u00e0. Tuttavia pu\u00f2 capitare che subentrino dati soggettivi (ad esempio l'abilit\u00e0 dell'alpinista o l'abitudine a muoversi in un certo ambiente) e fattori oggettivi ma variabili (ad esempio le condizioni atmosferiche o l'innevamento).\nLe varie discipline dell'alpinismo e dell'arrampicata usano differenti scale di difficolt\u00e0 e inoltre a seconda dei paesi (Europa, Stati Uniti) ci possono essere scale diverse:\nAvvicinamento.\nLe ascensioni alpinistiche comprendono in genere una fase detta di \"avvicinamento\", che comprende il percorso effettuato fino al primo punto in cui si incontrano difficolt\u00e0 alpinistiche. Il percorso dell'avvicinamento \u00e8 quindi di tipo escursionistico, e segue la medesima scala di difficolt\u00e0 utilizzate nell'escursionismo:\nIl grado EE, considerato il limite dell'attivit\u00e0 escursionistica, in alcuni casi tende a coincidere con il grado F della scala alpinistica, sebbene in genere le vie classificate come alpinistiche richiedano maggior impegno e dimestichezza nel muoversi su percorsi non segnati. Esistono tuttavia anche ascensioni a vette lungo percorsi o vie di salita giudicate con difficolt\u00e0 escursionistiche e non alpinistiche, tipicamente su cime pi\u00f9 modeste, spesso erbose senza o con ridotta presenza di roccia.\nRischi e sicurezza.\nOltre ai rischi relativi all'ambiente montano stesso (vedi sopra) il pericolo principale in ambito alpinistico \u00e8 quello di caduta dal pendio. La caduta pu\u00f2 essere causata da imperizia dell'alpinista o da cause accidentali quali ad esempio smottamenti, slavine, fulmini, caduta di ghiaccio e rocce dall'alto. In assenza di dispositivi di sicurezza una caduta su terreno alpinistico ha spesso conseguenze letali. Per ridurre il pericolo legato alle conseguenze di una caduta di norma due o pi\u00f9 alpinisti si uniscono in una cordata, costituendo ciascuno l'assicurazione dell'altro, insieme agli altri elementi della catena di assicurazione, quali la sosta, il freno o i punti di ancoraggio.\nNel caso di ancoraggio a corde e chiodi, fittoni o spit si introduce il concetto di fattore di caduta. Per ovviare a pericoli oggettivi quali valanghe o caduta di sassi si utilizzano dotazioni di sicurezza, quali il dispositivo ARTVA o il Caschetto. I sistemi di sicurezza utilizzati in ambito alpinistico essendo di tipo passivo non possono comunque eliminare il pericolo, ma solo mitigare le conseguenze di un eventuale incidente.\nI rischi della pratica dell'alpinismo includono quasi tutti i rischi tipici dell'escursionismo aggiungendo quindi i rischi di caduta da un pendio o una parete dovuto a cause tecniche, accidentali, imprudenza o inesperienza.\nDisturbi dovuti all'altitudine.\nL'alpinista in alta quota pu\u00f2 andare incontro al mal di montagna (AMS) o alle sue forme pi\u00f9 gravi, quali l'edema cerebrale da alta quota (HACE) o l'edema polmonare da alta quota (HAPE). Per evitare questi disturbi \u00e8 necessario ricorrere all'acclimatamento. L'ambiente d'alta montagna pu\u00f2 portare anche altre .\nDiscipline simili.\nDifferenze con l'arrampicata.\nLa differenza fondamentale tra l'alpinismo propriamente detto e la disciplina dell'arrampicata sportiva \u00e8 che, mentre nell'alpinismo lo scopo dell'ascensione \u00e8 in genere il raggiungimento della vetta di una montagna, nell'arrampicata cosiddetta \"sportiva\" l'obiettivo prevalente \u00e8 il superamento di una difficolt\u00e0 su una parete (naturale o artificiale) o di una parte di essa, attraverso la cura del gesto atletico.\nUn'ulteriore differenza tra alpinismo e arrampicata sportiva \u00e8 che, mentre le difficolt\u00e0 incontrate nell'alpinismo possono essere di varia natura, legate anche alle condizioni ambientali e meteorologiche (es. altitudine, presenza di ghiaccio e neve, esposizione alle variazioni meteorologiche, lontananza da luoghi abitati, durata dello sforzo psicofisico, dislivelli da superare, rarefazione dell'aria, ecc..), nell'arrampicata sportiva le difficolt\u00e0 sono prevalentemente di tipo tecnico (es. una parete fortemente strapiombante, la scarsit\u00e0 di appigli e appoggi). Anche le caratteristiche dello sforzo fisico tendono a essere sostanzialmente differenti: mentre nell'alpinismo, in genere, prevale la resistenza fisico-aerobica dettata da uno sforzo prolungato che pu\u00f2 coinvolgere anche tutto il corpo, nell'arrampicata si ha invece una prevalente necessit\u00e0 di forza muscolare (sia massimale sia resistente) degli arti superiori.\nIn sostanza: se per una corretta pratica dell'alpinismo, oltre a un'adeguata preparazione fisica e tecnica \u00e8 anche necessaria una buona conoscenza dell'ambiente di montagna, nell'arrampicata sportiva - dove i rischi oggettivi legati alla frequentazione dell'ambiente montano sono minori, o addirittura inesistenti (es. arrampicata indoor) - si pu\u00f2 invece prestare maggiore attenzione alla tecnica del gesto scalatorio, concentrando su di esso tutto l'allenamento fisico e mentale.\nPur trattandosi di due specialit\u00e0 che, nella loro storia, si sono progressivamente allontanate l'una dell'altra (per tradizione, consuetudini e attivit\u00e0 pratiche, oltre che per la loro stessa natura concettuale), si pu\u00f2 tuttavia notare che la notevole evoluzione tecnica (attraverso il superamento di gradi di difficolt\u00e0 via via maggiori) apportata dall'arrampicata sportiva sul terreno della falesia ha di fatto innalzato le capacit\u00e0 medie sportivo-arrampicatorie delle nuove generazioni e, nel tempo, ha quindi contribuito ad innalzare anche il livello delle capacit\u00e0 tecniche delle salite in ambiente alpino.\nDifferenze con l'escursionismo.\nL'escursionismo \u00e8 invece una forma di attivit\u00e0 motoria basata sul camminare nel territorio, sia lungo percorsi (strade, sentieri, ecc.), anche variamente attrezzati, che liberamente al di fuori di percorsi fissi, ma che esclude ascensioni a vette nelle modalit\u00e0 proposte dall'alpinismo, risultando quindi tipicamente pi\u00f9 accessibile al praticante in montagna. Percorsi di avvicinamento di tipo escursionistico preludono spesso alla successiva scalata alpinistica.\nDifferenze con lo scialpinismo.\nLo scialpinismo \u00e8 invece una disciplina affine all'alpinismo consistendo in ascensioni a vette, ma su pendii e ambienti innevati, tipicamente con salite con sci ai piedi muniti di pelli di foca e/o tratti in salita con sci in spalla, generalmente senza tratti di arrampicata su roccia e ghiaccio. La discesa invece tipicamente avviene sempre con gli sci ai piedi su ripidi versanti innevati attraverso specifiche tecniche di discesa. Anche in questo caso percorsi di avvicinamento di tipo scialpinistico possono preludere alla successiva scalata alpinistica.\nStrutture ricettive.\nUn alpinista, durante un'ascesa ad una cima spesso necessita di sostare presso una struttura ricettiva, in grado di fornire innanzitutto un riparo ma anche nutrimento. In montagna, a seconda delle altezze a cui ci si spinge, esistono diversi tipi di strutture ricettive: il rifugio alpino, la casera, il bivacco e il campo base.\nQuando nella stagione invernale i rifugi sono solitamente chiusi, esistono i locali invernali che permettono all'alpinista un locale chiuso come protezione minima dal freddo e dalle intemperie."}
{"id": "96938", "revid": "838137", "url": "https://it.wikipedia.org/wiki?curid=96938", "title": "262 a.C.", "text": ""}
{"id": "96939", "revid": "198277", "url": "https://it.wikipedia.org/wiki?curid=96939", "title": "Gazosa", "text": "I Gazosa sono stati un gruppo musicale pop rock italiano, formatosi a Roma nel 1998 dall'incontro dei quattro giovanissimi componenti - in quel periodo preadolescenti - prodotto e portato alla ribalta negli anni successivi da Caterina Caselli. La collaborazione dur\u00f2 fino al 2003, anno dello scioglimento.\nStoria.\nGli inizi.\nLa particolarit\u00e0 saliente della band era la giovane et\u00e0 dei componenti: 14 anni medi al debutto ufficiale. Caratteristica comune dei componenti \u00e8 stata quella d'aver appreso i primi rudimenti in tenera et\u00e0, spesso per opera dei genitori musicisti. Il primo incontro tra i membri della band avvenne nel 1998 a Roma, quando Jessica Morlacchi (all'epoca 11 anni, cantante e bassista), e i fratelli Valentina (13 anni, tastierista) e Federico Paciotti (11 anni, chitarrista, all'epoca allievo di Richard Benson), conobbero Vincenzo Siani, soprannominato \"Vinnie\" (12 anni, batterista).\nLa comunanza d'interessi e l'affiatamento dei quattro ragazzi sfoci\u00f2 presto nella nascita del primo embrione del gruppo sotto il nome, da loro scelto, di \"Eta Beta\": con questo nome i giovani faranno alcune apparizioni nel programma per ragazzi Disney Club. Il nome della band venne presto mutato in \"Zeta Beta\" dagli addetti degli studi \"Stemma\" di Roma, in occasione della prima registrazione ufficiale del singolo-cover \"Mamma Mia\" degli ABBA (1999). Il disco venne pubblicato sotto la produzione di Caterina Caselli, cantante e produttrice con la quale il gruppo firm\u00f2 un contratto il 21 luglio 1999. La Caselli produsse, sotto la propria etichetta, l'omonimo album \"Gazosa\", una raccolta di cover e inediti per lo pi\u00f9 in inglese uscita nel 2000.\nIl Festival di Sanremo e il successo travolgente di \"www.mipiacitu\".\nL'uscita dell'album, sotto l'etichetta discografica Sugar, ha aperto al gruppo numerose occasioni di esibizione: la prima apparizione in tv \u00e8 stata nel programma Taratata, in onda su Raiuno, seguita da una partecipazione al Giffoni Film Festival, e altre ospitate a seguire fra cui \"Bravo Bravissimo\" e \"Carr\u00e0mba che fortuna\"; l'affermazione al grande pubblico \u00e8 avvenuta nel 2001, anno di grande soddisfazione per il quartetto grazie a tre grandi avvenimenti: la vittoria (per la prima volta assegnata a dei giovanissimi) nella sezione \"nuove proposte\" del 51\u00ba Festival di Sanremo con la canzone \"Stai con me (Forever)\"; il primo tour estivo in concomitanza del singolo di successo \"www.mipiacitu\" scritto e prodotto sotto l'ala protettrice di Robyx (alias Savage), gi\u00e0 jingle in una campagna pubblicitaria di telefonia con testimonial Megan Gale e tormentone estivo di quell'anno, con il quale hanno partecipato anche al \"Festivalbar\"; e per finire l'interpretazione della colonna sonora di \"Atlantis - L'impero perduto\", film d'animazione della \"Walt Disney\" dal titolo \"Segui i sogni\". In quell'estate \u00e8 stato pubblicato anche il loro secondo album, anch'esso intitolato \"www.mipiacitu\" e pubblicato il 1\u00ba luglio dall'etichetta discografica Universal.\nIl ritorno a Sanremo e lo scioglimento.\nNel 2002 una nuova partecipazione al Festival di Sanremo con il brano \"Ogni giorno di pi\u00f9\", nella categoria \"Big\", che si \u00e8 piazzato decimo. Sempre in quell'anno hanno inciso il loro terzo album \"Inseparabili\" e hanno eseguito il loro secondo ed ultimo tour estivo. L'anno seguente hanno pubblicato il loro ultimo singolo, \"Nessuno mi pu\u00f2 giudicare\", una rilettura dell'omonimo successo della Caselli interpretato insieme a Tormento dei Sottotono, che ha cantato una inconsueta parte rap della canzone, avendo come base musicale \"Bring Me to Life\" degli Evanescence. Nel 2003, di comune accordo, i Gazosa si sono divisi. La cantante Jessica Morlacchi ha intrapreso una carriera da solista (fermandosi per\u00f2 subito a causa dell'agorafobia e di continui attacchi di panico)\nI nuovi Gazosa.\nNel 2009 i Gazosa si riuniscono in una nuova formazione, mantenendo dei componenti originari solo il batterista Vincenzo Siani. I nuovi componenti sono: Jenny Di Domenico (voce), Marco Parisi (tastiere), Paolo De Angelis (chitarra) e Gaetano Francavilla (basso). Nel 2011 la formazione cambia nuovamente: a Vincenzo Siani e Paolo De Angelis si affiancano Anna Napoli (voce), Mizar Di Muro (basso) e Giovanni Marino (tastiere)."}
{"id": "96947", "revid": "1305772", "url": "https://it.wikipedia.org/wiki?curid=96947", "title": "Festival di Sanremo 1980", "text": "Il trentesimo Festival di Sanremo si svolse al Teatro Ariston di Sanremo dal 7 al 9 febbraio 1980 e fu condotto da Claudio Cecchetto con la partecipazione di Roberto Benigni e Olimpia Carlisi. Organizzazione e direzione artistica, vennero ancora affidate, come nel 1979, a Gianni Ravera e alla sua Publispei.\nL'edizione del 1980 segn\u00f2 un primo ritorno della Rai ad investire, sebbene ancora parzialmente, nella kermesse sanremese, dopo anni di \"disimpegno\" della tv di Stato verso la manifestazione canora.\nA parte questo, per\u00f2, il Festival non present\u00f2 tuttavia grandi novit\u00e0, se non il ritorno di Gianni Morandi dopo un periodo di relativa oscurit\u00e0 in cui l'artista bolognese aveva studiato contrabbasso e composizione; le composizioni in gara venivano considerate talmente banali e prevedibili che tra gli addetti ai lavori era stato possibile prevedere con ragionevole certezza i possibili vincitori, a seconda che avesse prevalso una visione pi\u00f9 tradizionalista e melodica (Toto Cutugno e Bobby Solo) oppure pi\u00f9 in linea con i gusti dei giovani del decennio che stava iniziando (lo stesso Morandi, che si presentava in gara con un brano scritto da Francesco De Gregori e Ron, e Leano Morelli, giovane cantautore in gara con una canzone da lui stesso composta).\nIn effetti fu Toto Cutugno a vincere con \"Solo noi\", inaugurando una serie di piazzamenti che non lo videro mai pi\u00f9 vittorioso, ma altre sei volte secondo, di cui quattro consecutive (che gli fecero guadagnare l'appellativo di \"eterno secondo\") e una volta terzo.\nSi misero in luce tra i debuttanti i milanesi Decibel, gruppo punk capitanato dal ventiduenne Enrico Ruggeri, destinato a segnare per i successivi decenni la storia della musica italiana, con \"Contessa\", dedicata, secondo alcuni, a Renato Zero, con il quale il gruppo avrebbe avuto una \"querelle\" legata a motivi editoriali. Gli stessi Decibel furono tra l'altro uno dei pochi gruppi a suonare dal vivo perch\u00e9, ancorch\u00e9 senza playback, quasi tutti gli artisti si esibirono su basi pre-registrate avendo l'organizzazione rinunciato all'orchestra.\nLa Rai trasmise in TV l'ultima serata del Festival, mentre delle prime due venne mandata in onda una sintesi, in diretta, della durata di 25 minuti e limitata alle canzoni qualificate. Quella del gioved\u00ec and\u00f2 in onda alle ore 22, quella del venerd\u00ec alle 23. Tutte e tre le serate furono trasmesse integralmente dalla radio.\nL'elemento che diede visibilit\u00e0 mediatica al Festival e solletic\u00f2 la \"pruderie\" della sua audience fu, tuttavia, la performance di Roberto Benigni, che dapprima, su un dialogo sul sesso, apostrof\u00f2 l'allora papa regnante Giovanni Paolo II con l'appellativo di \u00abWoitilaccione\u00bb e il presidente del Consiglio dei ministri, Francesco Cossiga, con il termine \"Cossigaccio\". Successivamente si esib\u00ec in un bacio sul palco con l'altra co-conduttrice Olimpia Carlisi (all'epoca sua compagna) della durata di 30 secondi. Qualche problema con la censura ebbe Francesco Magni per la sua \"Voglio l'erba voglio\": la Rai, come avvenuto l'anno prima con Franco Fanigliulo, chiese al cantante di modificare un verso (\"chi si tira una pera solamente il d\u00ec di festa\") che faceva riferimento alla droga, ma Magni si rifiut\u00f2 e lo cant\u00f2 ugualmente sul palco.\nBuoni i riscontri di vendita per i primi tre classificati e per Bobby Solo, ben piazzati nella Hit Parade. Spicc\u00f2 la presenza di una cantante britannica in gara, Sally Oldfield, sorella maggiore del polistrumentista Mike, che cant\u00f2 in inglese una canzone composta da Alberto Salerno e Maurizio Fabrizio, \"I Sing for You\".\nClassifica, canzoni e cantanti.\nNote: viene premiata solo la canzone classificata al primo posto. Le restanti canzoni finaliste sono dichiarate seconde a pari merito. La seconda e terza posizione sono rese note l'indomani dal rotocalco \"Sorrisi e Canzoni TV\", esse sono considerate praticamente ufficiali. Le ulteriori posizioni, invece, circolano grazie a fonti alternative e non accreditate dall'organizzazione ufficiale del XXX Festival di Sanremo. Alle prime tre posizioni seguono, in ordine, i seguenti artisti: 4. Gianni Morandi, 5. La Bottega dell'Arte, 6. Sally Oldfield, 7. Stefano Rosso, 8. Leroy Gomez, 9. Paolo Riviera, 10. Bobby Solo, 11. Decibel, 12. Francesco Magni, 13. Aldo Donati, 14. Giorgio Zito e Diesel, 15. Linda Lee, 16. Bruno D'Andrea, 17. Leano Morelli, 18. Orlando Johnson, 19. Alberto Cheli, 20. Peppino Di Capri\nRegolamento.\nUna interpretazione per brano: 20 brani qualificati per la finale.\nAmmessi alla manifestazione 30 brani.\nDue le categorie previste: categoria A (composta da 20 artisti, di cui solo 10 ammessi in finale attraverso un meccanismo di votazione nelle prime due serate) categoria B (composta da 10 artisti con accesso garantito alla finale).\nDel gruppo B, con accesso di diritto in finale, fanno parte: Gianni Morandi, Stefano Rosso, La Bottega dell'Arte, Toto Cutugno, Sally Oldfield, Bobby Solo, Leano Morelli, Pupo, Peppino Di Capri, Leroy Gomez.\nOrchestra.\nPer la prima volta l'orchestra \u00e8 assente. Eventuali band (come i Decibel) o artisti con strumenti o accompagnati da musicisti, si sono esibiti con le sole voci dal vivo e gli strumenti in playback. Questo per tutte le edizioni successive fino al ritorno dell'orchestra nel 1990.\nOspiti.\nQuesti gli ospiti che si sono esibiti nel corso delle tre serate di questa edizione del Festival di Sanremo:"}
{"id": "96950", "revid": "1305772", "url": "https://it.wikipedia.org/wiki?curid=96950", "title": "La Paz", "text": "La Paz (in quechua e in aymara \"Chuqiyapu\"), il cui nome completo \u00e8 Nuestra Se\u00f1ora de La Paz (letteralmente \"Nostra Signora della Pace\"), \u00e8 sede del governo della Bolivia e dei poteri legislativo ed esecutivo, mentre la sede del potere giudiziario e capitale formale dello Stato boliviano \u00e8 Sucre. Situata nella provincia di Pedro Domingo Murillo (dipartimento di La Paz), con abitanti si pu\u00f2 considerare la metropoli pi\u00f9 alta del mondo.\nLa citt\u00e0 si trova in una valle circondata da alte montagne. Crescendo, La Paz si \u00e8 espansa sulle colline, con conseguente variazione delle altezze cittadine da a Nel panorama cittadino svetta imponente la cima tripla perennemente innevata dell'Illimani (), che pu\u00f2 essere visto da molte parti della citt\u00e0, cos\u00ec come dalla vicina citt\u00e0 di El Alto sede dell'aeroporto internazionale pi\u00f9 alto del mondo. Secondo il censimento del 2008, la citt\u00e0 aveva una popolazione di abitanti.\nL'area metropolitana di La Paz, di cui fanno parte anche El Alto, dove \u00e8 situato l'aeroporto internazionale e Viacha, \u00e8 l'area urbana pi\u00f9 popolosa della Bolivia, superando, con 2,3 milioni di abitanti, l'area metropolitana di Santa Cruz de la Sierra.\nGeografia fisica.\nTerritorio.\nLa Paz si trova ad un'altitudine media di circa metri sul livello del mare ed \u00e8 universalmente nota come la capitale pi\u00f9 alta del mondo. In realt\u00e0, tale appellativo non \u00e8 corretto, perch\u00e9 secondo la costituzione della Bolivia l'unica capitale \u00e8 Sucre, mentre La Paz \u00e8 solo sede del governo.\nAssieme alla citt\u00e0 satellite di El Alto (circa metri sul livello del mare, con circa abitanti) La Paz costituisce il nucleo abitativo pi\u00f9 popolato della Bolivia.\nLa citt\u00e0 di La Paz si trova nella valle del fiume Choqueyapu, che la attraversa da nord a sud e nel quale terminano altri piccoli fiumi che nascono ad alta quota. Nel suo percorso attraverso la citt\u00e0 il fiume \u00e8 fortemente contaminato da vari rifiuti, soprattutto industriali, per cui sulle sue rive l'odore non \u00e8 particolarmente gradevole.\nIl centro della citt\u00e0 \u00e8 circondato da \"barrios\", che sono stati costruiti sulle colline periferiche dando alla citt\u00e0 un aspetto di imbuto. La maggior parte di questi quartieri si formarono per le migrazioni interne che si verificarono tra la fine degli anni sessanta e i primi anni settanta, negli ultimi anni della dittatura boliviana, quando molte persone emigrarono dalle campagne alle citt\u00e0 in cerca di un futuro migliore, creando le periferie attorno a La Paz e alle altre citt\u00e0 del paese. Oggi molti di questi quartieri sono inclusi nel programma \"Barrios de Verdad\", istituito dal governo municipale per migliorare le condizioni fisiche e la qualit\u00e0 della vita dei suoi abitanti. La Paz \u00e8 una citt\u00e0 multiculturale nella quale coesistono le culture Aymara, quechua e i meticci, e in parte minore altre di diverse parti del mondo.\nClima.\nIl clima \u00e8 quello tipico dell'alta montagna di latitudine intertropicale con inverni secchi e freddi (ma temperature notevolmente pi\u00f9 miti di quelle che si potrebbe pensare in virt\u00f9 dell'insolazione molto intensa e costante durante gli anni e della lontananza della metropoli dall'oceano) con nevicate occasionali, e straordinariamente possono avvenire gelate notturne. Le temperature comunque scendono al massimo pochi gradi sotto lo zero. Le estati sono solitamente fresche e pi\u00f9 umide, con massime attorno ai 22-23 gradi e minime che si attestano sui 6 gradi. La temperatura media massima annuale \u00e8 attorno ai 14 gradi, anche grazie all'isola di calore che nella zona centrale della citt\u00e0 la pu\u00f2 alzare di alcuni gradi rispetto ai territori circostanti ad altitudini pressoch\u00e9 identiche. I venti sono per lo pi\u00f9 moderati ma talvolta possono diventare anche intensi, e sono presenti soprattutto in inverno. Le precipitazioni medie annuali sono attorno ai . Le piogge tendenzialmente si concentrano in maniera stagionale durante l'estate australe (da novembre a marzo).\nStoria.\nFu fondata dal capitano Alonso de Mendoza il 20 ottobre del 1548, dove sorge ora il villaggio di \"Laja\". Dopo poco, a causa del vento gelido che batteva la zona, venne trasferita nel suo luogo attuale, ovvero dove sorgeva il villaggio di \"Chiquiago\", abitato da minatori aymara, nella valle del \"Chuquiago Marka\" (o \"R\u00edo Choqueyapu\").\nIl suo nome completo \u00e8 \"Nuestra Se\u00f1ora de La Paz\" e commemora la pace dopo la guerra civile che segu\u00ec l'insurrezione di Gonzalo Pizarro, fratello del \"conquistador\" Francisco Pizarro, contro Blasco N\u00fa\u00f1ez de Vela, primo Vicer\u00e9 del Per\u00f9. Si svilupp\u00f2 come centro politico ed economico. La sua importanza era dovuta anche alla sua posizione strategica: congiungeva l'Alto Per\u00f9, dove era situata, al Basso Per\u00f9; inoltre era sulla strada percorsa per trasportare l'argento delle miniere di Potos\u00ed al porto di Lima; era anche sita all'imbocco della Via degli Yungas utilizzata per l'approvvigionamento di prodotti agricoli e di foglie di coca.\nNel 1825, la citt\u00e0 divenne il luogo della decisiva vittoria dei patrioti Boliviani nella battaglia di Ayacucho sull'esercito spagnolo. Cambi\u00f2 quindi nome con \"La Paz de Ayacucho\". Nel 1898, La Paz divenne la sede del \"Governo Nazionale\", lasciando alla citt\u00e0 di Sucre il potere giudiziario e il nominale appellativo di \"capitale costituzionale\" che conserva a tutt'oggi. Questo cambio di capitale riflesse il cambio dell'economia boliviana, lasciando che la miniera del Cerro Rico di Potos\u00ed si estinguesse e si aprisse il passo allo sfruttamento dello stagno nei pressi della citt\u00e0 di Oruro.\nNel XX secolo l'aumento della popolazione port\u00f2 ad un incremento dello sviluppo urbano. In particolare, a partire dagli anni settanta, l'esplosione dell'edilizia ha trasformato la fisionomia della citt\u00e0 trasformando chiese, conventi e anche edifici di et\u00e0 precolombiana in moderni palazzi e grattacieli.\nMonumenti e luoghi d'interesse.\nSi adagia sulla fenditura (\"hoyada\") del \"R\u00eco Choqueyapu\", sotto la citt\u00e0 di El Alto che costituisce la parte superiore di questo gigantesco imbuto naturale.\nLa via principale di La Paz percorre la valle del \"R\u00eco Choqueyapu\" per gran parte interrato. Questa lunga strada man mano che scende cambia pi\u00f9 volte nome: Avenida Ismael Montes, Avenida Mariscal Santa Cruz, Avenida 16 de Julio (chiamata anche \"El Prado\") e Avenida Villazon.\nLa parte pi\u00f9 ricca della citt\u00e0 \u00e8 la parte pi\u00f9 bassa, mentre la parte pi\u00f9 popolare e povera \u00e8 quella che confina con El Alto, fino a superare i sul livello del mare.\nL'orizzonte \u00e8 dominato da meravigliose montagne, tra le quali spiccano le cime dell'Illimani (), chiamato dagli indigeni \"Abuelo de poncho blanco\" (nonno dal poncho bianco).\nLa Paz non \u00e8 famosa per opere d'arte di particolare rilievo, ma \u00e8 una citt\u00e0 piena di vita. Particolari punti di aggregazione sono i numerosi mercati. Dal punto di vista storico e artistico sono presenti musei ed edifici coloniali.\nCentro.\nIl centro della citt\u00e0 si trova a quota . All'incirca si tratta della zona che si estende a sud di Calle Sucre fino ad arrivare all'altezza di \"Plaza del Estudiante\", che costituisce il tratto pi\u00f9 a sud di \"El Prado\". Molti edifici storici presenti particolarmente in questa zona della citt\u00e0 sono stati distrutti. Tuttavia rimangono ancora numerose tracce architettoniche di quel periodo. Probabilmente la parte coloniale meglio conservata \u00e8 quella dei dintorni di Calle Ja\u00e9n. Il \"Palacio Legislativo\" e il \"Palacio Presidencial\" si affacciano su \"Plaza Murillo\", dove \u00e8 sita anche la Cattedrale.\nProcedendo ancora verso sud, incontriamo la \"Zona Sopocachi\", che negli anni settanta era considerata la parte elegante della citt\u00e0. Ora \u00e8 la parte commerciale di La Paz ed \u00e8 dominata da alcuni alti edifici e grattacieli. Nei pressi di questa zona, non lontani dal centro, troviamo quella grande area verde in espansione e ristrutturazione dal 2004, chiamata \"Parque Urbano Central\". Quest'ultima comprende il \"Parque Laikakota\" e il \"Kusillo\", museo per bambini collegato al parco precedente con teleferica e pista ciclabile.\nZona sur.\nLa parte sud (\"sur\" in spagnolo) della citt\u00e0 si trova a circa pi\u00f9 in basso del centro. \u00c8 costituita dai quartieri residenziali pi\u00f9 ricchi ed esclusivi (tra i quali Obrajes, Calacoto, La Florida, San Miguel, Cotacota, Achumani). Questa zona \u00e8 molto diversa dal resto della citt\u00e0, sia per la differenza della classe sociale di appartenenza dei suoi abitanti, prevalentemente alta, che per il tipo di costruzioni. L'area \u00e8 infatti costituita in gran parte da palazzine, villette e anche eleganti ville di grandi dimensioni. L'area commerciale pi\u00f9 elegante della citt\u00e0 \u00e8 sita in questa zona, precisamente in \"Calle 21\" tra \"San Miguel\" e \"Calacoto\". In questa zona si estendono anche alcuni parchi e aree verdi piuttosto grandi, ad esempio il \"Parque de La Florida\", sito nell'omonimo quartiere e l'area nei pressi dello zoo, poco distante dalla \"Valle de la Luna\". Il 14 luglio 2006 \u00e8 stata, inoltre, inaugurata la \"Costanerita\", una nuova via di comunicazione sita a \"Obrajes\", circondata da aree verdi e comprendente un parco per bambini.\nZona norte.\nLa parte nord (\"norte\") della citt\u00e0 degrada dalla vicina El Alto verso il centro della citt\u00e0. \u00c8 costituita dai \"barr\u00edos\" pi\u00f9 poveri. Ciononostante \u00e8 sita in una posizione estremamente strategica: assieme all\"'autopista\" (autostrada), costituisce l'unico collegamento stradale con l'aeroporto internazionale, la ferrovia e la strada principale che collega la capitale con le altre principali citt\u00e0 della Bolivia. Storicamente, ma anche ai giorni nostri, quando gli abitanti della zona (principalmente di etnia aymara) decidono di indire una protesta (come \u00e8 stato nel 2003 e nel 2005), chiudono l'accesso alla \"zona norte\" e all'autostrada per El Alto e paralizzano di fatto la citt\u00e0, impedendo anche ai ricchi abitanti dei sobborghi a sud di muoversi e di approvvigionarsi. A partire dal 2003, le zone di periferia in passato pi\u00f9 degradate, sono state oggetto di un lavoro di pavimentazione del manto stradale diminuendo i tempi per raggiungere il centro storico e iniziando a riqualificare l'area.\nUniversit\u00e0.\nLa citt\u00e0 \u00e8 sede di numerose universit\u00e0. C'\u00e8 per esempio l'\"Universidad Mayor de San Andr\u00e9s\". Aperta nel 1830, \u00e8 la pi\u00f9 antica della Bolivia dopo l'\"Universidad de San Francisco Xavier\".\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di El Alto.\nNel maggio 2014 \u00e8 stata inaugurata la Teleferica La Paz - El Alto che collega la citt\u00e0 con la vicina El Alto."}
{"id": "96953", "revid": "125937672", "url": "https://it.wikipedia.org/wiki?curid=96953", "title": "Festival di Sanremo 1993", "text": "Il quarantatreesimo Festival di Sanremo si tenne al Teatro Ariston di Sanremo dal 23 al 27 febbraio 1993 con la conduzione di Pippo Baudo e Lorella Cuccarini.\nAd Alba Parietti, nell'edizione precedente al fianco di Baudo, viene affidata la conduzione del \"Dopofestival\"; questo suo declassamento a favore della Cuccarini, che in quell'annata era la sua diretta rivale televisiva (la Cuccarini infatti conduceva in quella stagione, con successo, \"Buona Domenica\", mentre la Parietti era alla guida di una sfortunata stagione di \"Domenica in\") non fu preso per niente bene dalla showgirl torinese e tra le due ci furono aspri battibecchi e volarono \"parole grosse\" dietro le quinte, episodi spiacevoli ripresi poi dalle riviste di gossip.\nI collegamenti dalle varie sedi Rai nelle quali erano dislocate le giurie Explorer vennero affidati a Paola Perego.\nLa competizione dur\u00f2 quattro serate (il 24 febbraio lo spettacolo non ebbe luogo per permettere la messa in onda su Rai Uno dell'incontro di calcio Portogallo-Italia, valevole per la qualificazione ai mondiali di calcio USA 94).\nIl Festival fu trasmesso parallelamente su Radio Verde Rai.\nAlcune controversie furono causate dal brano dell'esordiente Nek intitolato \"In te\", una canzone contro l'aborto che caus\u00f2 molte polemiche tra le femministe, che lo accusarono di essere un reazionario, e al contempo il plauso del mondo cattolico.\nL'edizione fu vinta da Enrico Ruggeri con il brano \"Mistero\" per la sezione \"Campioni\" e da Laura Pausini con il brano \"La solitudine\" per la sezione \"Novit\u00e0\". Il brano di Ruggeri fu la prima canzone rock (e, fino alla vittoria dei M\u00e5neskin nel 2021, anche l'unica) a vincere la kermesse mentre la Pausini, all'epoca diciottenne, sarebbe diventata da l\u00ec a poco una star mondiale.\nAd arrivare terze tra i \"Campioni\" furono Rossana Casale e Grazia Di Michele con \"Gli amori diversi\", testo che secondo la stampa nascondeva un amore omosessuale.\nAnche in questa edizione le classifiche finali sia dei \"Campioni\" che delle \"Novit\u00e0\" furono determinate dai voti delle giurie demoscopiche selezionate dalla Explorer.\nRegolamento.\nUn'interpretazione per brano.\n1\u00aa serata: 8 Campioni (5 in finale) + 6 Novit\u00e0 (3 in finale)\n2\u00aa serata: 8 Campioni (5 in finale) + 6 Novit\u00e0 (3 in finale)\n3\u00aa serata: 8 Campioni (5 in finale) + 6 Novit\u00e0 (3 in finale)\n4\u00aa serata: 15 Campioni + 9 Novit\u00e0\nrisultati di ascolto delle varie serate, secondo rilevazioni Auditel.\nOrchestra.\nL'orchestra fu diretta dai maestri: Bruno Santori, Maurizio Bassi, Vittorio Cosma, Leonardo De Amicis, Lucio Fabbri, Maurizio Fabrizio, Marco Falagiani, Fabio Frizzi, Riccardo Galardini, Mario Natale, Adriano Pennino, Stefano Pulga, Paolo Raffone, David Sabiu, Renato Serio, Claudio Simonetti, Vince Tempera, Maurizio Tirelli, Peppe Vessicchio, Geoff Westley, Mario Zannini Quirini, Fio Zanotti.\nEsclusi.\nAlla commissione selezionatrice erano pervenute 60 richieste di partecipazione alla sezione \"Campioni\" e 146 di ammissione alla sezione \"Novit\u00e0\". Il 19 gennaio 1993, ovvero tre giorni prima della comunicazione ufficiale del cast definitivo, la commissione aveva reso noto l'elenco dei 36 \"Campioni\" e delle 32 \"Novit\u00e0\" da cui sarebbero scaturiti i nomi dei prescelti. Questi i 12 artisti che non superarono l'ultima selezione per accedere fra i \"Campioni\": Gianni Bella e Fiorella Pierobon, Paolo Belli, Alessandro Bono, Maria Carta (Le Memorie Della Musica), Sergio Endrigo (Fare Festa), Irene Fargo (Non Sei Cos\u00ec), Formula 3, Ivan Graziani (Bleh Bleh Bleh), Pietra Montecorvino (Nord E Sud), Alberto Radius, Bobby Solo, Gianni Togni. Fra gli altri cantanti che avevano avanzato domanda di ammissione: Mino Reitano e Gianni Ippoliti (il cui brano \"Pap\u00e0\" fece comunque da sigla al DopoFestival, al quale prendevano parte i due interpreti), Al Bano e Romina Power, Marcella Bella e Remo Girone (Io Credo), Fiordaliso e Riccardo Fogli (con un brano scritto da Roby Facchinetti), Renato Carosone e Raoul Casadei, Milly Carlucci, oltre a Fabrizio Frizzi (che aveva ritirato in extremis la sua candidatura). Per quanto riguarda le \"Novit\u00e0\", nell'elenco figuravano Tony Blescia e Maria Grazia Impero, che erano comunque ammessi di diritto al Festival in quanto vincitori dell'edizione pi\u00f9 recente, rispettivamente, del Festival di Castrocaro e di Sanremo Famosi, al pari di Luca Manca, che il 7 febbraio seguente si impose nel concorso allestito all'interno di \"Domenica in\" e chiese di condividere il palco di Sanremo con gli altri tre finalisti. Fra i preselezionati di tale sezione figuravano Sergio Cammariere e Roberto Kunstler, i Baraonna, Carlo Faiello, Dionira (gi\u00e0 presente nel 1985 col nome reale Antonella Ruggero).\nDopoFestival.\nIl DopoFestival fu condotto da Alba Parietti con Giancarlo Magalli, Roberto D'Agostino, Marta Marzotto e la supervisione di Pippo Baudo.\nOspiti cantanti.\nQuesti gli ospiti che si sono esibiti nel corso delle quattro serate di questa edizione del Festival di Sanremo:\nOrganizzazione e direzione artistica.\nOrganizzazione Artistica Internazionale (OAI) di Adriano Aragozzini, Carlo Bixio e Marco Ravera"}
{"id": "96974", "revid": "15756", "url": "https://it.wikipedia.org/wiki?curid=96974", "title": "Shadowrun", "text": "Shadowrun \u00e8 un gioco di ruolo fantasy/cyberpunk, prodotto dalla FASA nel 1989. La seconda edizione \u00e8 stata tradotta in italiano dalla Nexus Editrice.\nAmbientazione.\nL'ambientazione \u00e8 situata fra XXI e XXII secolo, in un'epoca in cui in seguito ad un grande cataclisma (legato al succedersi delle ere secondo il calendario maya) la magia \u00e8 ritornata nel mondo, proprio mentre questo si preparava ad abbracciare le meraviglie (ed i pericoli) di tecnologie come il ciberspazio - l'onnipresente rete informatica, l'ingegneria genetica e la fusione di uomo e macchina detta cyberware.\nQuesto gioco presenta un setting estremamente realistico e completo, sempre coerente anche mentre fa avanzare il suo complesso metaplot globale nell'arco di 17 anni di pubblicazioni. Si immagina lo sviluppo del nostro mondo in un futuro abbastanza vicino a noi ma reso incredibile da alcuni fatti che lo hanno sconvolto per sempre. Con una cronaca storica degna di un telegiornale o un documentario viene narrato lo sviluppo del mondo dal 1990 al 2042 (1\u00aa edizione), quindi fino al 2052 (2\u00aa edizione), al 2062 (3\u00aa edizione) e infine fino al 2070, anno \"presente\" in cui ha luogo la 4\u00aa edizione.\n\"Shadowrun\" affonda le proprie radici nel genere cyberpunk pi\u00f9 classico: la tecnologia \u00e8 in costante evoluzione sviluppando sempre nuove generazioni di strumenti per usufruire della rete informatica nota come Matrice, di impianti cibernetici e biogenetici e di prodotti che vanno dalle armi ai veicoli alle droghe a qualsiasi altro oggetto diffuso sul mercato.\nIn particolare l'ultima innovazione informatica ha reso il mondo virtuale del tutto wireless, portando il mondo virtuale in contatto con quello reale attraverso i nuovi sistemi a realt\u00e0 aumentata (abbreviato in AR - \"Augmented Reality\").\nLa politica globale subisce sconvolgimenti incredibili quando quelle che un tempo erano semplici multinazionali si sviluppano in mega-corporazioni ed in associazioni governative. Il Nord America si sfalda in un'infinit\u00e0 di stati, leghe e federazioni; il Sud America viene assorbito quasi interamente da una Mega-Corporazione che ne rivendica i \"diritti tribali\" e lo ribattezza col nome di Aztlan; l'Europa esplode in un turbine di anarchia quando Germania, Francia, Italia ed Inghilterra vanno ognuno per i fatti suoi e l'Irlanda \u00e8 rivendicata da un gruppo razziale che riesce a conquistarla ed isolarla; l'Est si chiude a riccio facendo fazione a parte nonostante sia spaccato all'interno da faide violentissime; l'Australia \u00e8 un paese pi\u00f9 strano che mai...\nRisveglio.\nIn questo contesto socio-politico va ad aggiungersi l'elemento innovativo di Shadowrun, la magia, senza preavviso il mondo si \u201crisveglia\u201d e la cosiddetta \u201csesta era\u201d ha inizio, amplificando il caos generale in modi del tutto imprevedibili e cambiando la faccia del pianeta per sempre. I misteri e le stranezze della \"magia\" vengono affrontati col rigore dell'analisi scientifica; si cercano risposte, si creano nuove soluzioni, si edificano universit\u00e0 e centri di ricerca, e alla fine la magia resta un grande mistero, nonostante ogni giorno si scopra un piccolo frammento del puzzle che essa costituisce.\nNel frattempo tutte le culture del mondo sono in ebollizione perch\u00e9 finalmente i miti e le leggende sembrano aver preso forma reale, a dispetto di tutti i discorsi insensati dei parrucconi scientifici. Le religioni tornano alla ribalta in un mondo dove \u201cDio\u201d risponde per davvero a chi dimostra una fede vera e sincera, gli houngan del vud\u00f9 praticano riti oscuri ed i druidi della tradizione nordica combattono per la difesa di Madre Gaia mentre dall'Africa gli stregoni tribali preparano grandi danze degli spiriti per risollevare le sorti della loro terra, cos\u00ec come i nativi americani fecero tanti anni prima...dando di fatto inizio a questo nuovo, stranissimo mondo.\nAl centro di questo universo sconvolgente stanno i Giocatori nei panni di \"ShadowRunners\" (Corridori delle Ombre) ovvero mercenari al soldo del miglior offerente, in lotta per denaro, un ideale o semplicemente il brivido del pericolo.\nLa vita nelle ombre \u00e8 piena di intrighi e pericoli che variano da situazioni politiche di alto livello, allo spionaggio, alla difficile sopravvivenza sulle strade.\nRazze.\nI personaggi in \"Shadowrun\", oltre che essere normali esseri umani, possono appartenere alle classiche razze fantasy (orchi, troll, elfi e nani) cos\u00ec come appartenere a certe sottospecie divergenti (dette metavarianti) come gnomi e giganti, che si sono evolute o trasformate da normali esseri umani. I nani e gli elfi comparvero per la prima volta nel 2011 (un fenomeno detto \"UGE\" dall'inglese \"Unexplained Genetic Espression\" - Espressione Genetica Inspiegabile) quando da genitori umani nacquero bambini appartenenti a queste due razze. Orchi e Troll comparvero per la prima volta nel 2021 quando il 10% della popolazione, colpita dal fenomeno detto \"goblinizzazione\" si trasform\u00f2 in un Orco o in un Troll. Le razze cos\u00ec nate erano di fatto umane, ma non del tutto; per questo venne coniato il termine generico di \"metaumani\".\nSebbene il termine \"metaumanit\u00e0\" serva ad abbracciare tutti i ceppi di Homo Sapiens, compreso quello degli umani \"normali\", non tardarono a sopraggiungere tensioni razziali estremamente accese che in pi\u00f9 di un'occasione sfociarono in violenza, con conseguenze terribili.\nOvviamente non solo gli esseri umani sono stati cambiati dall'influenza della magia; anche piante ed animali ritenuti estinti o frutto leggende popolari sono tornati a popolare le regioni del pianeta, sconvolgendo gli ecosistemi e portando cos\u00ec avanti il radicale cambiamento che \u00e8 alla base del \"Sesto Mondo\".\nInoltre un virus conosciuto come \"HMHVV\" (\"Human Meta-Human Vampiric Virus - Virus Vampirico Umano e Metaumano)\" con molti ceppi varianti ha causato mutazioni ulteriori creando Bandersnatch, Banshee, Dzoo-noo-qua, Goblin, Ghoul, Nosferatu, Vampiri, Wendigo, Fomorian Selvaggi e altri abomini feroci che non sono pi\u00f9 n\u00e9 umani, n\u00e9 senzienti.\nLe corporazioni.\nL'emergenza creata dal ritorno della magia, lo scoppio della piaga \"VITAS\" (\"Virally Induced Toxic Allergy Syndrome\" - Sindrome da Allergia Tossica Viralmente Indotta), il Collasso dei Computer del 2029 (causato da un complesso e praticamente inarrestabile virus informatico detto \"The Crash Entity\"), le guerre paneuropee, nelle quali gli stati dell'europa occidentale combatterono un'invasione dalla Russia neocomunista e quindi un'invasione pan-Islamica simile a quella di 800 anni prima, e la febbre di indipendenza delle Trib\u00f9 Native Americane, delle province Cinesi, ecc.. hanno lasciato i governi mondiali completamente a pezzi. Le mega-corporazioni sono emerse come nuove superpotenze. Vedi la cronologia.\nSono immuni alle leggi nazionali, rispondono solo a se stesse, controllate solo dalla \"Corte Corporativa\", un'assemblea delle dieci principali corporazioni mondiali:\nMegacorporazioni importanti nelle edizioni precedenti sono state:\nQueste compagnie e molte altre compagnie minori, si combattono l'un l'altra non solo nelle sale di consiglio o con trattative intricate, ma anche mediante distruzione fisica, operazioni clandestine, rapimento o eliminazione di personale vitale e altri mezzi di sabotaggio. Poich\u00e9 nessuna corporazione vuole essere ritenuta responsabile dei danni, questo viene effettuato mediante risorse rinnegabili: \"Shadowrunners\" (\"Corridori nelle Ombre\") invisibili in un sistema in cui ogni cittadino \u00e8 marchiato con un \"System Identification Number\" - \"Numero Identificativo di Sistema\" (SIN). Sono fuoricasta, provenienti dai bassifondi o ex personale governativo/corporativo/militare che si \u00e8 liberato dalle manette delle societ\u00e0 corporativa per raggiungere la libert\u00e0. Per guadagnarsi da vivere scelgono o sono forzati a lavorare nelle ombre gettate dai giganteschi edifici corporativi per supportarsi. Normalmente i giocatori di \"Shadowrun\" assumono il ruolo di questi \"shadowrunner\".\nTecnologia.\nNonostante il Crash che ha causato la corruzione di molti dati la tecnologia \u00e8 avanzata ad un ritmo tremendo. Vengono installati impianti cibernetici, tecnologici e Bioware, geneticamente ingegnerizzati che migliorano le capacit\u00e0 delle persone.\nLa Matrice.\nLa tecnologia delle Interfacce dirette neurali permette agli umani e metaumani di accedere direttamente ai computer ed alla Matrice, la rete globale di computer ristrutturata dopo il Crash. L'accesso alla Matrice viene realizzato da \"deckers\", individui che possiedono cyberdeck (rozzamente equivalenti ai moderni laptop). Queste macchine si interfacciano al cervello mediante un Datajack situato generalmente dietro all'orecchio. Il \"deck\" viene quindi inserito in una porta di connessione alla Matrice. Poich\u00e9 \"Shadowrun\" \u00e8 antecedente al film \"The Matrix\" pare ovvio che i fratelli Wachowski siano stati quantomeno ispirati per l'ambientazione, originariamente basata su un'idea di William Gibson.\nSistema di gioco.\nMeccaniche.\nLe meccaniche di gioco di \"Shadowrun\" sono basate interamente su un sistema a riserva di dadi che usa normali dadi a 6 facce.\nIl gioco \u00e8 basato su abilit\u00e0 piuttosto che su classi, ma nel manuale base vengono presentati diversi archetipi che danno ai giocatori ed all\"'Arbitro di Gioco\" un'idea di cosa \u00e8 possibile realizzare con il sistema.\nFino alla quarta edizione la meccanica di gioco era la seguente: a tutte le azioni effettuate nel gioco, dall'uso di abilit\u00e0, agli attacchi in combattimento viene assegnato un \"numero bersaglio\" che riflette la difficolt\u00e0 dell'azione e che pu\u00f2 essere alzato o abbassato da diversi fattori, come le condizioni ambientali, quelle del personaggio, l'uso di aiuti meccanici e cos\u00ec via. Il personaggio tira un numero di dadi pari al suo livello nell'abilit\u00e0 rilevante e quindi conta il numero di dadi lanciati che hanno ottenuto un risultato maggiore o uguale al Numero Bersaglio, questo numero determina se il personaggio ha successo con l'azione tentata e qual \u00e8 il grado di successo Per esempio, un personaggio con un'alta abilit\u00e0 con le armi da fuoco non solo avr\u00e0 una miglior probabilit\u00e0 di colpire il bersaglio che qualcuno con un'abilit\u00e0 inferiore, ma probabilmente causer\u00e0 anche un danno maggiore. Il Numero Bersaglio pu\u00f2 eccedere 6, nel qual caso tutti i dadi che ottengono 6 vengono tirati nuovamente (un Numero Bersaglio di 9 viene ottenuto tirando un 6 seguito da almeno un 3; perci\u00f2 un Numero Bersaglio di 6 e uno di 7 sono identici). Per Numeri Bersagli ancora pi\u00f9 alti questa procedura deve esser ripetuta; perci\u00f2 un Numero Bersaglio di 20 (come tentare di procurarsi armi da fuoco militari) avr\u00e0 successo solo con almeno un dado si ottiene 6 per tre tiri consecutivi ed almeno 2 sul quarto.\nIn aggiunta a questa meccanica base i giocatori potevano usare riserve di dadi per aggiungere dadi bonus a certe prove, sebbene i dadi che venivano usati non potevano essere riutilizzati fino alla fine del turno. Ci\u00f2 aggiungeva un ulteriore elemento tattico, dato che un giocatore doveva decidere dove era pi\u00f9 conveniente utilizzare questi dadi bonus. Per esempio la riserva di combattimento poteva essere utilizzata per migliorare gli attacchi o la difesa o un po' di entrambi. I giocatori avevano anche una riserva di karma che poteva essere usata per ritirare ogni dado che non raggiungeva il numero bersaglio. La riserva di Karma viene rinnovata solo al termine di una scena. La combinazione di riserva di karma e altre riserve d\u00e0 al giocatore un considerevole ammontare di libert\u00e0 nel decidere le priorit\u00e0 del suo personaggio. Due personaggi con abilit\u00e0 simili possono comportarsi in maniera molto differente nello stesso compito a seconda di come allocano le riserve di dadi e la riserva di karma.\nIl sistema a riserva di dadi usato da \"Shadowrun\" ha avuto una grande influenza nello sviluppo del Storyteller System originale della White Wolf. A sua volta lo Storytelling System del nuovo Mondo di Tenebra ha influenzato la quarta edizione di \"Shadowrun\".\nArchetipi.\nSebbene il sistema di abilit\u00e0 sia libero, certe combinazioni di abilit\u00e0 e equipaggiamento funzionano bene insieme. Questa combinazione di specializzazione in abilit\u00e0 e equipaggiamento \u00e8 detto \u00abarchetipo\u00bb. I pi\u00f9 conosciuti sono il \"Samurai di Strada\", un personaggio che ha potenziato il suo corpo con cyberware e bioware focalizandosi sul combattimento fisico, il \"Mago da combattimento\" con abilit\u00e0 magiche che incrementa le sue capacit\u00e0 fisiche di combattimento; \"Decker\" o \"Hacker\" esperto di reti computerizzate; \"Rigger\" che potenzia il cervello per controllare veicoli e droni; e \"Mago di Strada\" che lancia incantesimi, vede le emozioni e richiama gli spiriti dallo spazio astrale.\nAlcuni lamentano che \"Shadowrun\" separi eccessivamente i diversi tipi di personaggio: i Samurai di strada sono incapaci con i computer; i \"Deckers\" sono inutile negli incontri magici; i Maghi non sanno guidare bene. Ogni specialista sembra cos\u00ec separato dagli altri che pare difficile scrivere un'avventura che coinvolga tutti i giocatori contemporaneamente.\nComunque gli archetipi non sono classi personaggio: il giocatore pu\u00f2 attraversare i confini. Le restrizioni non sono imposte dal sistema stesso, ma dal giocatore che cerca di specializzare il personaggio. Poich\u00e9 le risorse disponibili per costruire il personaggio sono limitate, il giocatore deve valutare se desidera che il suo personaggio si specializzi in un aspetto del gioco (magia, computer, combattimento, ecc..) trascurando altri aspetti.\nCreazione del personaggio.\nLa quarta edizione di \"Shadowrun\" usa un sistema di creazione del personaggio a punti che ricorda quello di \"GURPS\", nelle edizioni precedenti il sistema a punti era opzionale e invece veniva usato un sistema di priorit\u00e0 in cui il giocatore ordinava le capacit\u00e0 del personaggio in cinque aree (razza, attributi, abilit\u00e0, magia e risorse) e riceveva punti da spendere o benefici in ogni area secondo in che ordine l'aveva posta. Il sistema di creazione a punti gestisce la creazione del personaggio in fasi che possono essere comparate al sistema di priorit\u00e0 precedenti, ma permette una maggiore specializzazione (cio\u00e8 un enorme ammontare di abilit\u00e0 e poca magia o miglioramenti cibernetici). Il sistema a punti \u00e8 notevolmente pi\u00f9 difficoltoso di quello a priorit\u00e0.\nI personaggi sono creati con \u00abcontatti\u00bb, amici e conoscenti che solitamente danno una mano al personaggio. Il sistema dei contatti rende piuttosto facile per il personaggio accedere ad abilit\u00e0 che non possiede, sebbene ad un prezzo.\nIl sistema del Diagramma delle Abilit\u00e0 rende piuttosto facile per i giocatori acquisire, pagando un prezzo, abilit\u00e0 non possedute dal loro personaggio e diversamente da altri giochi di ruolo, l'uso di un'abilit\u00e0 non preclude automaticamente le altre (in pratica se un giocatore tenta di usare un'abilit\u00e0 che non possiede pu\u00f2 utilizzare un'abilit\u00e0 collegata con un malus crescente tanto \u00e8 maggiore la \"distanza\" dell'abilit\u00e0 conosciuta da quella sconosciuta cos\u00ec come indicata nel Diagramma delle Abilit\u00e0).\nEssenza.\nL'essenza \u00e8 la misura della forza vitale di un essere. La maggior parte degli umani e metaumani iniziano con un valore di sei. Fornisce energia alla magia e con il suo calare decresce anche l'attitudine alla magia. Impianti cibernetici, nanonici e altre modifiche fondamentali al corpo umano possono danneggiare l'essenza. Se l'essenza di un essere scende a zero questo muore..\nKarma.\nCon il progredire del gioco i bravi giocatori ottengono punti Karma. Questi sono solitamente aggiunti ad un totale detto Karma Positivo che pu\u00f2 essere utilizzato per aumentare abilit\u00e0 ed attributi. Le abilit\u00e0 che sono gi\u00e0 ben sviluppate richiedono pi\u00f9 Karma Positivo di abilit\u00e0 meno sviluppate, il che incoraggia i personaggi specializzati a diventare pi\u00f9 flessibili spendendolo sugli attributi pi\u00f9 deboli. Questo sistema di avanzamento del personaggio \u00e8 pi\u00f9 organico di un sistema basato a livelli (come quello reso ubiquo da \"Dungeons &amp; Dragons\") sebbene non tutti i giocatori di ruolo concordino che sia necessariamente una buona cosa. Il Karma rende anche i personaggi pi\u00f9 potenti in generale perch\u00e9 un punto ogni dieci (o ogni venti per i metaumani) dei punti viene aggiunto alla Riserva di Karma invece che al Karma Positivo. La Riserva di Karma permette ai giocatori di ritirare i dadi o di \"acquistare\" dadi aggiuntivi in certe situazioni. Il Karma pu\u00f2 anche essere usato per evitare una morte certa, ma costa \"tutti\" i punti di Karma Positivo e della Riserva di Karma.\nCambiamenti con la quarta edizione.\nCon la quarta edizione sono state fatte alcune modifiche maggiori alle regole\nDei sei attributi originali (Corporatura, Rapidit\u00e0, Forza, Carisma, Intelligenza e Volont\u00e0), la Rapidit\u00e0 \u00e8 stata divisa in Agilit\u00e0 e Reazione, mentre l'Intelligenza \u00e8 stata divisa in Intuizione e Logica. Un nuovo attributo detto \"Edge\" ha rimpiazzato la riserva di karma. Invece di partire da una base i personaggi comprano il loro attributo di Magia come se fosse un normale attributo.\nIl sistema di iniziativa \u00e8 stato modificato per influenzare solo l'ordine delle azioni, non il numero di azioni durante un turno. Il numero di azioni che un personaggio pu\u00f2 intraprendere \u00e8 determinato dagli impianti e dalla magia, senza tirare dadi.\nLe abilit\u00e0 sono state cambiate da un sistema a bersaglio a un sistema a \"hit\" (\"centri\", \"successi\"). Il numero bersaglio \u00e8 fisso a 5 e per completare una prova abilit\u00e0 un giocatore deve tirare un numero di dadi pari alla sua abilit\u00e0 e all'attributo collegato e tirarli, contando il numero di dadi con cui ottiene \"5\" o \"6\" , questi sono gli \"hit\" ottenuti. IL numero di \"hit\" viene confrontato con una soglia predeterminata dal master e se questa viene ecceduta l'azione ha avuto successo. Inoltre le riserve di dadi sono state rimosse eliminando gran parte dell'allocazione di dadi durante il combattimento, il lancio di incantesimi, hacking e altre attivit\u00e0. Questi cambiamenti hanno accelerato la risoluzione delle prove abilit\u00e0 e dei combattimenti.\nLa \"Regola dell'Uno\" delle precedenti edizioni \u00e8 stata cambiata. Un \"glitch\" si verifica quando su almeno met\u00e0 dei dadi tirati si ottiente \"1\". Un \"glitch\" causa un inconveniente minore per il giocatore. Comunque se una persona ottiene un \"glitch\" e nessun \"hit\" allora \u00e8 considerato un errore disastroso, che pu\u00f2 avere conseguenze pi\u00f9 serie, anche fatali.\nLe regole per il combattimento, magia, hacking e altre attivit\u00e0 sono state modificate per adattarsi al nuovo sistema delle abilit\u00e0 Le regole modificate sono simili in struttura, ma per forza di cose sono differenti nei dettagli.\nPoich\u00e9 le regole della quarta edizione sono meccanicamente simili da quelle delle edizioni precedenti e bilanciano le cose in maniera diversa non \u00e8 facile convertire i personaggi delle vecchie edizioni alla nuova, conservando intatte le loro forze e debolezze.\nCi sono stati alcuni cambiamenti nell'ambientazione. La premessa generale \u00e8 rimasta invariata, mentre la linea cronologica \u00e8 avanzata di cinque anni. La modifica maggiore \u00e8 stata l'aggiunta di una matrice globale wireless che permette alle persone di possedere schermi a realt\u00e0 aumentata: sovrapposizioni visuali su scene di vita reale. Questo incoraggia gli hacker a unirsi ai loro compagni fisicamente piuttosto che fornire un backup in rete da una locazione remota e rende pi\u00f9 facile per il master\ncoordinare l'azione nel gioco e nel mondo reale.\nInoltre hanno fatto la loro comparsa i tecnomanti, persone capaci di collegarsi alla Matrice senza un computer e dotate di eccezionali capacit\u00e0 informatiche; queste facolt\u00e0 unite alla natura onnipresente della Matrice wireless rendono i tecnomanti individui potenti e versatili, paragonabili a dei veri e propri \"Maghi Tecnologici\".\nQuesti peculiari individui esistevano gi\u00e0 ai tempi della 3\u00aa Edizione, ma in numero limitatissimo e sotto il nome di Otaku, cio\u00e8 bambini la cui mente era stata alterata da una delle misteriose Intelligenze Artificiali che abitavano la vecchia Matrice; ma dopo il crash del '63 sono diventati un fenomeno abbastanza diffuso e non pi\u00f9 limitato ad individui minorenni.\nDifetti.\nCi sono state lamentele che la ciberteconologia nel sistema di gioco di \"Shadowrun\" ha poco senso. A causa delle rigide regole che rendono difficile per i personaggi possederla \u00e8 molto meno probabile che qualcuno dia al proprio personaggio miglioramenti come arti bionici, piuttosto che utilizzare alternative come il bioware o la magia. Questo \u00e8 un problema perch\u00e9 la presenza del cyberware, specialmente di appariscenti arti cibernetici, \u00e8 un classico del genere cyberpunk. Comunque con la terza edizione questo \u00e8 diventato un problema minore, dato che l'incrementata funzionalit\u00e0 degli arti cibernetici li ha resi molto pi\u00f9 appetibili sia per personaggi \"con trucchi\", sia per i tipici samurai della strada. Inoltre ci sono stati cambiamenti nelle capacit\u00e0 della cibertecnologia e la magia \u00e8 stata diminuita di efficienza. Comunque a causa delle limitazioni imposte sul cyberware/bioware sull'Essenza, e dallo sviluppo aperto del sistema il cyberware tende avere un tono \"potenza immediata, poco sviluppo successivamente\", rispetto ad un personaggio potenziato magicamente dallo sviluppo pi\u00f9 lento ma potenzialmente molto pi\u00f9 potente.\nIl nome \"theoretical troll\" era usato per indicare uno dei problemi inerenti nelle edizioni precedenti del gioco. Si riferiva al fatto che un giocatore poteva scegliere un troll come personaggio iniziale e mediante una manipolazione delle regole renderlo l'equivalente di una piattaforma di artiglieria semovente. I troll erano noti per i loro attributi di combattimento (Corporatura e Forza) molto alti, che permettevano a un giocatore di abusare del sistema.\nNella prima edizione del gioco c'era un grave errore nel sistema di combattimento balistico che rendeva anche le pi\u00f9 potenti armi da fuoco del tutto inutili contro un personaggio che indossasse un'armatura personale, anche mediocre. Con la seconda edizione del gioco il sistema di combattimento venne rivisto in modo che le armi da fuoco rimanessero una potenziale minaccia mortale, specialmente nelle mani di un personaggio abile.\nUn altro problema presente nella prima edizione e che venne sistemato incrementalmente nelle edizioni successive sono le complicate regole riguardanti le granate. Prima dell'aggiunta delle regole per l'effetto di un'esplosione contro una barriera nella seconda edizione era una battuta diffusa tra i giocatori, che se il master faceva un tiro orribile, avrebbe potuto piazzare un neonato in una scatola con una granata innescata e questo ne sarebbe uscito illeso.\nEdizioni.\n\"Shadowrun\" \u00e8 stato sviluppato e pubblicato dalla FASA dal 1989 fino alla sua chiusura nel 2001. La propriet\u00e0 di Shadowrun fu venduta alla WizKids che cedette i diritti per il gioco di ruolo all'editore dell'edizione tedesca, la Fantasy Production (conosciuta anche come FanPro) ed i diritti (potenziali) per i giochi al computer alla Microsoft. La Wizkids produsse un gioco di miniature collezionabile chiamato \"Shadowrun: Duels\".\nSia il gioco di ruolo che il gioco di carte collezionabili, cos\u00ec come diverse espansioni della stessa serie, hanno ottenuto l'Origin Awards.\nL'edizione attuale di \"Shadowrun\" \u00e8 la quarta (SR4), sviluppata da parte della FanPro. Le differenze rispetto alle precedenti edizioni sono notevoli sia in termini di regolamento, pesantemente revisionato ma sempre fedele allo stile originario, che di ambientazione, portata avanti sino all'anno 2070.\nAltri media.\nVideogiochi.\nSono stati sviluppati diversi videogiochi basati sull'universo di \"Shadowrun\":\nOgnuno di questi adattamenti \u00e8 un gioco completamente differente, con una propria trama sebbene tutti si svolgano nell'universo di Shadowrun. Sono in linea generali fedeli alla versione giocata \"carta e penna\", sebbene in gradi diversi. Tutte le versioni mostrano una significativa influenza giapponese. Esiste anche un gioco di carte collezionabili basato su questa ambientazione.\nEarthdawn.\n\"Shadowrun\" fu retroattivamente connesso a \"Earthdawn\", ed \u00e8 ambientato nel \"Sesto Mondo\" (Sesto Mondo), mentre \"Earthdawn\" \u00e8 il \"Quarto Mondo\" e la nostra Terra moderna il \"Quinto Mondo\". Queste connessioni non sono necessarie per il gioco, ma permettono potenziali crossover."}
{"id": "96979", "revid": "1504506", "url": "https://it.wikipedia.org/wiki?curid=96979", "title": "Kirchberg", "text": ""}
{"id": "96982", "revid": "198277", "url": "https://it.wikipedia.org/wiki?curid=96982", "title": "Cristiano Lucarelli", "text": "Coi club ha vinto un campionato italiano di Serie C1 col (1993-1994), una Coppa Intertoto UEFA (1998) e una Coppa di Spagna (1998-1999) col e una Coppa Italia col (2011-2012). Nel 2004-2005, quando vestiva i colori del , \u00e8 stato capocannoniere del campionato italiano di Serie A; \u00e8 inoltre il secondo miglior marcatore della storia del club labronico, dietro al solo Igor Protti.\nCon la nazionale italiana Under-23 ha vinto i Giochi del Mediterraneo (Bari 1997); vanta inoltre sei presenze e tre reti in nazionale maggiore.\nDopo il ritiro agonistico ha intrapreso la carriera di allenatore, vincendo un campionato italiano di Serie C (2020-2021) e una Supercoppa di Serie C (2021) con la Ternana.\nBiografia.\n\u00c8 il fratello maggiore di Alessandro, anch'egli calciatore, di ruolo di difensore.\nNel 2004, insieme al suo procuratore, Carlo Pallavicino, ha scritto il libro \"Tenetevi il miliardo\", in cui Lucarelli dichiara l'amore per la squadra della sua citt\u00e0 natale, Livorno, e racconta la sua scelta di trasferirvisi, anche a costo di dimezzarsi lo stipendio e scendere di categoria: questo \u00e8 infatti ci\u00f2 che successe nell'estate del 2003, quando il giocatore lasci\u00f2 i granata del Torino \u2014 squadra militante nella massima serie nel 2002-03, ma retrocessa nella serie cadetta \u2014 per passare agli amaranto della sua citt\u00e0, il Livorno.\nCaratteristiche tecniche.\nGiocatore.\nEra un attaccante dotato di buon fiuto del gol. Forte fisicamente, la sua stazza gli permetteva di essere un ottimo colpitore di testa. Era anche un buon rigorista, come dimostrano le 49 realizzazioni dal dischetto su 57 totali.\nCarriera.\nGiocatore.\nClub.\nDalle categorie minori alla Serie A.\nMuove i suoi primi passi da calciatore nelle giovanili del Carli Salviano e successivamente nell'. Nel 1992 il passaggio al segna il suo debutto nel calcio vero, seppur nel Campionato Nazionale Dilettanti. Con questa compagine disputa 28 partite segnando 5 reti e diventa stabilmente titolare della Nazionale Under-18, allenata da Aldo Bet.\nIl lo acquista l'anno successivo, impiegandolo stabilmente nel Campionato Primavera, dove sigler\u00e0 55 gol in 2 stagioni, che gli varranno anche la vittoria della classifica cannonieri e la considerazione di Ilario Castagner, che lo impiega in alcune partite in prima squadra, sia in Serie C che in Serie B.\nNell'estate del 1995 passa al (Serie B) nell'ambito dell'operazione che porta Marco Negri al Perugia. In Calabria, con 15 gol contribuisce alla salvezza dei rossoblu e viene convocato da Cesare Maldini nella Nazionale Olimpica per i giochi di Atlanta dove gioca titolare in coppia con Marco Branca.\nTerminate le Olimpiadi, Lucarelli \u00e8 acquistato dal , ma l'acquisto \u00e8 fatto in prospettiva di un utilizzo futuro del giocatore, che viene mandato in prestito in cadetteria al Padova (che quell'anno ha fra i pali Walter Zenga). Qui si conferma: la stagione lo vede andare in gol 14 volte in campionato, e 10 volte in Under-21 (dove \u00e8 diventato titolare), con cui vince i Giochi del Mediterraneo. La stagione positiva attira su di lui numerose squadre che si rivolgono al per acquistarne il cartellino, e alla fine la spunta l'Atalanta: a Bergamo la sua prima stagione in Serie A si rivela piuttosto positiva, a fine stagione saranno 5 i gol segnati nonostante la retrocessione dei neroazzurri..\nValencia, Lecce e Torino.\nPassa quindi al , societ\u00e0 spagnola allenata da Claudio Ranieri: l'esperienza nella penisola iberica si conclude con 12 partite disputate ed un gol realizzato in una stagione condizionata da un grave infortunio. La squadra vince la Coppa di Spagna, e Lucarelli nella stagione seguente preferisce tornare in Italia.\nNell'estate 1999 \u00e8 acquistato dal Lecce, dove rimane fino al 2001, giocando da titolare e totalizzando 59 partite e 27 gol, diventando il miglior realizzatore in Serie A dei giallorossi (record poi superato da Ernesto Chevant\u00f3n).\nSi trasferisce poi al Torino, con cui disputa due annate nella massima categoria. Con i granata conta 56 gare con 10 gol all'attivo, di cui uno realizzato alla Juventus nel derby del 14 ottobre 2001, terminato 3-3 dopo che i bianconeri si erano portati in vantaggio per 3-0.\nLivorno.\nNel 2003 inizia a giocare con la squadra della sua citt\u00e0, il Livorno. Nella stagione 2003-2004 in Serie B disputa 43 partite segnando 29 reti, sfiorando il titolo di capocannoniere del torneo (che va al palermitano Luca Toni che di reti ne segna 30); con la squadra raggiunge la promozione in Serie A dove la squadra amaranto mancava da 55 anni.\nIl suo cartellino \u00e8 in compropriet\u00e0 tra gli amaranto toscani e i granata del Torino, che sono pronti ad offrire 4 miliardi di lire alla squadra ed un miliardo di lire al giocatore per assicurarsi i suoi servigi. Rifiutata l'offerta della squadra piemontese, resta al Livorno. Per sottolineare il particolare legame col gruppo di ultras Brigate Autonome Livornesi, sceglie come numero di maglia il 99, con allusione all'anno di nascita del gruppo (1999). In una intervista del settembre 2010 Lucarelli dichiarer\u00e0 per\u00f2 di preferire il numero 99 poich\u00e9 anno di nascita del suo primo figlio.\nRimane dunque al Livorno anche per il 2004-2005, e contribuisce al nono posto in campionato, grazie anche alle sue 24 realizzazioni in 33 partite, che lo decretano capocannoniere del campionato italiano.\nNella stagione 2005-2006 conclude l'annata con 19 reti in campionato. Nella stagione successiva il Livorno partecipa per la prima volta nella sua storia alle coppe europee, superando la fase preliminare ed il girone di qualificazione di Coppa UEFA con un suo gol nell'ultima partita decisiva, che si aggiunge agli altri 4 segnati nella competizione. In campionato realizza 20 gol. Lascia il Livorno dopo quattro stagioni con un totale di 158 presenze e 101 reti tra Serie A, Serie B, Coppa UEFA e Coppa Italia.\nShakhtar Donetsk.\nIl 13 luglio 2007 passa a titolo definitivo ad una squadra della massima serie del campionato ucraino, lo , per 8 milioni di euro ed un contratto da 3 milioni di euro all'anno per 3 anni.\nA settembre contribuisce con un gol a far superare il turno preliminare della Champions League alla squadra ucraina, sconfiggendo il di Giovanni Trapattoni.\nNella prima partita della fase a gironi realizza una marcatura, aiutando lo a sconfiggere il Celtic Glasgow per 2-1 e va a segno anche nel match contro il Milan a San Siro, dove la sua squadra viene sconfitta per 4-1 dai rossoneri. Segna l'ultimo gol in Champions League il 4 dicembre, su rigore, nella sfida in casa contro il Benfica, finita 1-2 per gli ospiti, partita che sancisce l'eliminazione dello Shakhtar dalle coppe europee.\nParma.\nNel gennaio 2008 passa al a titolo definitivo per 5,7 milioni di euro.\nDopo due brevi spezzoni di gara giocati contro il Catania e la settimana precedente nella partita contro l'Inter, segna il suo primo gol con la maglia del Parma nella gara interna con l'Atalanta con uno stacco di testa; in tale sfida sbaglia anche un calcio di rigore. Il 16 marzo rientra al Picchi per giocare contro il Livorno. Decide di rimanere al nonostante la retrocessione.\nNella stagione successiva gioca sei mesi con la fascia di capitano. Il 5 febbraio, alla vigilia della trasferta di Ancona, viene escluso dai convocati e messo fuori rosa per aver abbandonato anzitempo l'allenamento.\nRealizza il suo ultimo gol con il contro il Pisa siglando il gol decisivo (la partita finir\u00e0 con il risultato di 2-0 per i ducali).\nIl ritorno al Livorno.\nIl 15 luglio 2009 il Livorno ufficializza il suo ritorno in maglia amaranto tramite la formula del prestito con diritto di riscatto.\nEsordisce in campionato il 23 agosto contro il Cagliari. Segna il suo primo gol la settimana seguente nella gara esterna persa contro il Napoli (3-1). Il 14 marzo in Livorno-Roma (3-3), realizza una tripletta, la terza in Serie A. Chiude la stagione, terminata con la retrocessione in Serie B, con 28 presenze e 10 reti.\nTerminato il prestito, rientra a .\nNapoli.\nScaduti i termini del prestito ai labronici, torna al Parma, che il 21 agosto 2010 lo cede al Napoli in prestito con diritto di riscatto, richiesto dall'allenatore partenopeo Walter Mazzarri che gi\u00e0 lo aveva allenato ai tempi del Livorno. L'esordio con la nuova maglia avviene in Fiorentina-Napoli, pareggiata 1-1, subentrando a Ezequiel Lavezzi a pochi minuti dal termine.\nAlla seconda presenza, nella partita di Europa League del 16 settembre 2010 contro gli olandesi dell', rimedia una lesione al legamento crociato anteriore del ginocchio sinistro che lo tiene lontano dal terreno di gioco per 4 mesi: torna in campo il 18 gennaio 2011 nel match di Coppa Italia contro il . Trova il primo ed unico gol in maglia azzurra all'ultima giornata di campionato in casa della Juventus (2-2 il risultato finale), il 22 maggio 2011, siglando il gol del momentaneo 1-2 per i partenopei con un colpo di testa.\nA fine anno il prestito viene rinnovato per un'altra stagione. Colleziona tre presenze in campionato e vince il primo trofeo in Italia, la Coppa Italia, sebbene non venga mai utilizzato nel corso della manifestazione.\nAl termine della stagione, all'et\u00e0 di 36 anni, si ritira dall'attivit\u00e0 agonistica.\nNazionale.\nCon la nazionale italiana conta 6 presenze e 3 reti, la prima delle quali segnata alla in occasione del suo esordio. Un positivo rendimento in maglia livornese lo annover\u00f2 tra i possibili convocati per il , col selezionatore Marcello Lippi che prefer\u00ec tuttavia altre punte.\nSotto la successiva gestione tecnica di Roberto Donadoni, gi\u00e0 suo allenatore ai tempi dell'esperienza labronica, realizz\u00f2 una doppietta al nell'amichevole del 17 ottobre 2007.\nAllenatore.\nIl 17 agosto 2012 diventa allenatore della formazione Allievi Nazionali del . Alla prima esperienza da tecnico, Lucarelli porta la compagine crociata sino alle finali per il titolo, che viene conquistato dai parmensi a spese dei pari et\u00e0 dell'; pochi giorni dopo arriva anche il successo nella Supercoppa Allievi, superando i pari et\u00e0 dell'. Nello stesso tempo, Lucarelli \u00e8 opinionista per Mediaset Premium.\nIl 25 giugno 2013 viene ingaggiato dal come allenatore della prima squadra, in Prima Divisione. La permanenza sulla panchina biancorossa \u00e8 tuttavia molto breve per Lucarelli, che ha tempo di guidare il club solo nell'esordio in Coppa Italia, perdendo in casa col con conseguente eliminazione dalla competizione; causa sopraggiunti e repentini dissidi con la dirigenza, viene esonerato il 24 agosto seguente, a pochi giorni dall'inizio del campionato. Il 30 ottobre dello stesso anno viene ingaggiato dal , sempre in Prima Divisione, in sostituzione dell'esonerato Roberto Miggiano; a fine campionato porta la squadra bianconera al tredicesimo posto in classifica.\nPer la stagione successiva cambia squadra ma rimane in Toscana, approdando il 12 giugno 2014 sulla panchina della , neopromossa in Lega Pro; il 9 febbraio 2015, dopo un periodo negativo per la compagine toscana, viene esonerato. Il 18 giugno dello stesso anno si accorda con il , sempre in Lega Pro; il 26 aprile 2016 viene sollevato dall'incarico.\nIl 18 ottobre 2016 diventa il nuovo tecnico del , ancora in Lega Pro, con cui termina il campionato al quattordicesimo posto. A fine stagione non rinnova il contratto con il club siciliano, e il 15 giugno 2017 si accorda con i corregionali del . Dopo aver lottato lungo tutto l'arco della stagione per la vittoria del campionato, arriva secondo con 70 punti, a 4 punti dal promosso in Serie B: ai successivi play-off si ferma alle semifinali contro il .\nIl 6 luglio 2018 torna al , neopromosso in Serie B. L'esperienza labronica si rivela tuttavia breve e negativa: dopo un pessimo avvio che relega la squadra sul fondo alla classifica, il successivo 6 novembre viene esonerato dopo la sconfitta per 2-3 contro il Perugia. Il 22 ottobre 2019 gli viene affidata nuovamente la guida tecnica del Catania, in sostituzione dell'esonerato Andrea Camplone. Alla fine della stagione qualifica la squadra ai play-off per la promozione, dove il club etneo elimina la , ma esce al turno seguente contro la .\nIl 29 luglio 2020 rescinde il contratto con i rossazzurri e il successivo 8 agosto si accorda proprio con la Ternana. In Umbria \u00e8 tra i protagonisti di un campionato 2020-2021 da record: a suggello di una stagione condotta saldamente in testa alla classifica del girone C della Serie C \u2014 90 punti frutto di 28 vittorie, 6 pareggi e solo 2 sconfitte con +63 di differenza reti \u2014, Lucarelli riporta con largo anticipo i rossoverdi in Serie B dopo tre anni di assenza, staccando a fine torneo di ben 22 punti il secondo in classifica. A fine stagione arriva anche il successo nel triangolare della Supercoppa di Serie C, dove la squadra umbra batte il e nella partita decisiva, i rivali del Perugia.\nStatistiche.\nIn carriera ha totalizzato complessivamente 302 presenze e 120 reti in Serie A e 141 presenze e 70 reti in Serie B, oltre a 24 presenze e 5 reti nelle massime serie di campionati esteri.\nDurante la sua carriera le squadre alle quali ha segnato pi\u00f9 reti sono state (9), Milan (7), Udinese (7) e Fiorentina (7).\nTra club, nazionale maggiore e nazionali giovanili, Cristiano Lucarelli ha giocato globalmente 571 partite segnando 234 reti, alla media di 0,41 gol a partita.\nStatistiche da allenatore.\n\"Statistiche aggiornate al 26 febbraio 2022.\""}
{"id": "96983", "revid": "1543377", "url": "https://it.wikipedia.org/wiki?curid=96983", "title": "Amstel Gold Race 1970", "text": "L'Amstel Gold Race 1970, quinta edizione della corsa, si svolse il 25 aprile 1970 su un percorso di 240 km da Helmond ad Meerssen. Venne vinta dal belga Georges Pintens, che termin\u00f2 in 6h21'30\"."}
{"id": "96985", "revid": "1371684", "url": "https://it.wikipedia.org/wiki?curid=96985", "title": "Amstel Gold Race 1971", "text": "L'Amstel Gold Race 1971, sesta edizione della corsa, si svolse il 28 marzo 1981 su un percorso di 233 km da Heerlen ad Meerssen. Venne vinto dal belga Frans Verbeeck che termin\u00f2 in 6h11'53\"."}
{"id": "96987", "revid": "1543377", "url": "https://it.wikipedia.org/wiki?curid=96987", "title": "Amstel Gold Race 1972", "text": "L'Amstel Gold Race 1972, settima edizione della corsa, si svolse il 26 marzo 1972 su un percorso di 237 km da Heerlen ad Meerssen. Venne vinto dal belga Georges Pintens che termin\u00f2 in 6h17'39\"."}
{"id": "96989", "revid": "62004", "url": "https://it.wikipedia.org/wiki?curid=96989", "title": "Amstel Gold Race 1973", "text": "L'Amstel Gold Race 1973, ottava edizione della corsa, si svolse il 7 aprile 1973 su un percorso di 238 km da Heerlen ad Meerssen. Venne vinto dal belga Eddy Merckx che termin\u00f2 in 6h38'16\"."}
{"id": "96992", "revid": "1543377", "url": "https://it.wikipedia.org/wiki?curid=96992", "title": "Amstel Gold Race 1974", "text": "L'Amstel Gold Race 1974, nona edizione della corsa, si svolse il 13 aprile 1974 su un percorso di 238 km da Heerlen a Meerssen. Venne vinto dall'olandese Gerrie Knetemann che termin\u00f2 in 6h06'30\"."}
{"id": "96995", "revid": "1543377", "url": "https://it.wikipedia.org/wiki?curid=96995", "title": "Amstel Gold Race 1975", "text": "L'Amstel Gold Race 1975, decima edizione della corsa, si svolse il 29 marzo 1975 su un percorso di 230 km da Heerlen ad Meerssen. Venne vinto dal belga Eddy Merckx che termin\u00f2 in 6h23'33\"."}
{"id": "96998", "revid": "1543377", "url": "https://it.wikipedia.org/wiki?curid=96998", "title": "Amstel Gold Race 1976", "text": "L'Amstel Gold Race 1976, undicesima edizione della corsa, si svolse il 27 marzo 1976 su un percorso di 230 km da Heerlen ad Meerssen. Venne vinto dal belga Freddy Maertens che termin\u00f2 in 5h53'08\". Fu la prima edizione valida per la World Cup (The Super Prestige Pernod)."}
{"id": "96999", "revid": "228587", "url": "https://it.wikipedia.org/wiki?curid=96999", "title": "Stein", "text": ""}
{"id": "97000", "revid": "1543377", "url": "https://it.wikipedia.org/wiki?curid=97000", "title": "Amstel Gold Race 1977", "text": "L'Amstel Gold Race 1977, dodicesima edizione della corsa, si svolse il 9 aprile 1977 su un percorso di 230 km da Heerlen ad Meerssen. Venne vinto dall'olandese Jan Raas che termin\u00f2 in 5h45'55\"."}
{"id": "97001", "revid": "1932912", "url": "https://it.wikipedia.org/wiki?curid=97001", "title": "Amstel Gold Race 1978", "text": "L'Amstel Gold Race 1978, tredicesima edizione della corsa, si svolse il 25 marzo 1978 su un percorso di 237 km da Heerlen ad Meerssen. Venne vinto dall'olandese Jan Raas che termin\u00f2 in 6h05'03\"."}
{"id": "97002", "revid": "1543377", "url": "https://it.wikipedia.org/wiki?curid=97002", "title": "Amstel Gold Race 1979", "text": "L'Amstel Gold Race 1979, quattordicesima edizione della corsa, si svolse il 14 aprile 1979 su un percorso di 238 km da Heerlen ad Meerssen. Venne vinto dall'olandese Jan Raas che termin\u00f2 in 5h59'56\"."}
{"id": "97008", "revid": "438", "url": "https://it.wikipedia.org/wiki?curid=97008", "title": "Disinfopedia", "text": ""}
{"id": "97010", "revid": "438", "url": "https://it.wikipedia.org/wiki?curid=97010", "title": "Sourcewatch", "text": ""}
{"id": "97016", "revid": "30610", "url": "https://it.wikipedia.org/wiki?curid=97016", "title": "Crociata dei fanciulli", "text": "La crociata dei fanciulli o crociata dei bambini \u00e8 il nome dato ad una serie di eventi, reali o leggendari, avvenuti nel 1212 dei quali esistono diversi resoconti spesso contraddittori e che sono materia di dibattito fra gli storici.\nLa versione tradizionale.\nLa versione tradizionale afferma che nel maggio del 1212 un pastorello dodicenne di nome Stefano proveniente dalla cittadina di Cloyes-sur-le-Loir, nei pressi del villaggio di Ch\u00e2teaudun nell'Orl\u00e9ans, si present\u00f2 alla corte di Re di Francia Filippo II \"Augusto\", affermando che Cristo in persona gli era apparso mentre conduceva le pecore al pascolo e gli aveva ordinato di raccogliere fedeli per la crociata, consegnandogli anche una lettera che diceva essergli stata affidata direttamente da Dio.\nFilippo II diede la missiva ai teologi parigini che la considerarono un falso, quindi ordin\u00f2 al fanciullo di tornare a casa, ma questi non si lasci\u00f2 scoraggiare e inizi\u00f2 a predicare in pubblico sulla porta dell'abbazia di Saint-Denis. Prometteva a quelli che si sarebbero uniti a lui che i mari si sarebbero aperti davanti a loro, come aveva fatto il Mar Rosso con Mos\u00e8, e che sarebbero cos\u00ec arrivati a piedi fino alla Terra santa. Il ragazzo inizi\u00f2 a viaggiare per la Francia, raccogliendo proseliti e facendosi aiutare nella predicazione dai suoi convertiti.\nAlla fine la Crociata part\u00ec verso Marsiglia. I piccoli crociati si precipitarono al porto per vedere il mare aprirsi ma, poich\u00e9 il miracolo non avveniva, alcuni si rivoltarono contro Stefano accusandolo di averli ingannati, e presero la via del ritorno. Molti rimasero in riva al mare, ad aspettare il miracolo ancora per alcuni giorni, finch\u00e9 due mercanti marsigliesi (secondo la tradizione si chiamavano Ugo il Ferreo e Guglielmo il Porco) offrirono ai fanciulli un \"passaggio gratis\". Stefano accett\u00f2 di buon grado e cos\u00ec partirono sette navi con a bordo l'intero contingente di bambini.\nDue delle sette navi affondarono per una tempesta al largo dell'isola dei Ratti, vicino all'Isola di San Pietro (in Sardegna) e tutti i loro occupanti morirono affogati. I fanciulli superstiti furono consegnati dai mercanti di Marsiglia ad alcuni musulmani che li vendettero come schiavi.\nRicerche moderne.\nSecondo ricerche pi\u00f9 recenti, nel 1212 vi furono in realt\u00e0 due movimenti di persone, uno in Francia e uno in Germania. La similitudine fra i due movimenti fece s\u00ec che nelle cronache successive le due storie si fondessero nella versione sopra descritta. Secondo alcuni l'espressione \"crociata dei fanciulli\" deriverebbe dal fatto che nei documenti si usa il termine latino \"puer\" (fanciullo) intendendo in realt\u00e0 \"pauper\" (povero); il fatto che poi si sia parlato di \"fanciulli\" deriverebbe da un'interpretazione errata. A quanto pare i documenti dell'epoca insistono sulla miseria dei pellegrini e non sulla loro et\u00e0.\nIl primo movimento fu avviato da un pastore tedesco di nome Nikolaus che guid\u00f2 un gruppo di persone attraverso le Alpi nella primavera del 1212. Circa 7.000 arrivarono a Genova verso la fine di agosto. Molti di loro tornarono in Germania, altri procedettero verso Roma, altri ancora si recarono a Marsiglia, dove probabilmente furono catturati dai mercanti di schiavi. Nessuno di loro raggiunse la Terra Santa tranne, forse, un gruppo partito da Pisa con due navi dirette in Palestina. Il secondo movimento fu guidato da un pastore francese di nome Stefano di Cloyes che affermava di aver ricevuto da Cristo una lettera per il re di Francia. Attrasse una folla di circa 30.000 persone e si rec\u00f2 a Saint-Denis, dove la leggenda racconta che fu visto compiere alcuni miracoli. Filippo II ordin\u00f2 alla folla di tornare a casa e la maggior parte di loro segu\u00ec l'ordine. Non vi \u00e8 menzione che questi volessero recarsi in Terra santa. Le cronache successive romanzarono e fusero queste due vicende.\nInfluenza nei media.\nLa vicenda della Crociata \u00e8 stata ripresa, per via dei notevoli spunti narrativi, in varie opere contemporanee."}
{"id": "97020", "revid": "7077", "url": "https://it.wikipedia.org/wiki?curid=97020", "title": "Runequest", "text": ""}
{"id": "97023", "revid": "104458", "url": "https://it.wikipedia.org/wiki?curid=97023", "title": "Ping-pong", "text": ""}
{"id": "97024", "revid": "1778199", "url": "https://it.wikipedia.org/wiki?curid=97024", "title": "Distretto del Toggenburgo", "text": "Il distretto del Toggenburgo \u00e8 un distretto del Canton San Gallo, in Svizzera. Confina con i distretti di Wil a nord-est, di Werdenberg a sud-est, di Sarganserland a sud e di See-Gaster a sud-ovest, con il Canton Appenzello Esterno e il Canton Appenzello Interno a est, con il Canton Zurigo (distretti di Hinwil e di Pf\u00e4ffikon) a ovest e con il Canton Turgovia (distretto di M\u00fcnchwilen) a nord-ovest. Il capoluogo \u00e8 Wattwil.\nStoria.\nQuesto territorio fu la sede della contea del Toggenburgo (preceduta dal X secolo dalla signoria omonima ed esistita dal 1209 al 1436), un antico stato feudale facente parte del Sacro Romano Impero. Quando l'ultimo conte del Toggenburgo, Federico VII, mor\u00ec senza eredi nel 1436, le sue terre, dopo una guerra (vecchia guerra di Zurigo), furono spartite tra i cantoni svizzeri confinanti.\nComuni.\nAmministrativamente \u00e8 diviso in 12 comuni:"}
{"id": "97028", "revid": "438", "url": "https://it.wikipedia.org/wiki?curid=97028", "title": "Propriet\u00e0 ACIDE", "text": ""}
{"id": "97029", "revid": "767487", "url": "https://it.wikipedia.org/wiki?curid=97029", "title": "Carmen (film 1916)", "text": "Carmen (\"Charlie Chaplin's Burlesque on Carmen\"), conosciuto anche come La parodia di Carmen \u00e8 un film interpretato e diretto da Charlie Chaplin; fu proiettato la prima volta il 22 aprile 1916.\nUltimo film girato da Chaplin per la Essanay e ufficialmente mai riconosciuto, poich\u00e9 distribuito dopo la sua partenza, sul finire del 1915, dalla casa di produzione e invece delle due bobine previste da Chaplin, ne fu approntata una versione a quattro rulli recuperando scene originariamente scartate da Chaplin e con l'introduzione di un nuovo personaggio interpretato da Ben Turpin e l'aggiunta di nuove scene affidando il tutto alla direzione di Leo White. Pare che all'uscita del film, Chaplin stette male per due giorni. Di certo c'\u00e8 la causa intentata da Chaplin alla Essanay per impedirne la distribuzione, ma con esito negativo.\nTrama.\nL'incorruttibile capitano delle guardie \u00e8 a difesa delle mura di Siviglia mentre un manipolo di contrabbandieri sono intenzionati ad entrare in citt\u00e0. Il fascino di Carmen, la bella zingara, far\u00e0 capitolare il capitano e spalancare le porte ai manigoldi.\nLa bella zingara far\u00e0 breccia in tanti altri cuori e il capitano se la dovr\u00e0 vedere con diversi rivali: un ufficiale delle guardie sfidatolo a duello, il torero Escamillo che sembra avere la meglio portandogli via la bella fuggendo su una carrozza regalmente trainata da somari, ma il capitano non si d\u00e0 per vinto e raggiuntili affronta Carmen per riconquistarne l'amore e al suo diniego la trafigger\u00e0 con una pugnalata al petto per poi suicidarsi allo stesso modo.\nAl termine della sua trionfale esibizione di tauromachia Escamillo si imbatte nei due corpi senza vita allacciati nell'ultimo insano abbraccio e la disperazione lo coglie, \u2026ma un fremito improvviso scuote il fondoschiena del capitano riverso sulla sua bella e poi un altro pi\u00f9 deciso, finch\u00e9 lentamente si rialza porgendo il braccio a Carmen a sua volta ridesta, e rivolti entrambi alla macchina da presa mimano i fendenti mortali col pugnale di scena dalla lama retrattile e sui volti sorridenti e ammiccanti si chiude il diaframma e il film."}
{"id": "97030", "revid": "767487", "url": "https://it.wikipedia.org/wiki?curid=97030", "title": "Paletnologia", "text": "La paletnologia (da non confondersi con la paleontologia), o archeologia preistorica, \u00e8 la scienza che studia la cultura delle civilt\u00e0 umane preistoriche e protostoriche attraverso l'analisi dei reperti materiali. Oggetto della disciplina sono pertanto solo le specie appartenenti al genere \"homo\" che abbiano prodotto manufatti (ovvero a partire dall'\"Homo habilis\"), e forse, allo stato attuale della conoscenza, alcuni \"Australopithecus\".\nOrigini e sviluppo.\nLa paletnologia \u00e8 l'etnologia della preistoria, pi\u00f9 precisamente dell'archeologia preistorica, nata da un'idea ottocentesca che promuoveva il collegamento fra le due discipline. Il problema che si pone la materia \u00e8 di ricostruire l'organizzazione di questi gruppi; l'idea dell\"'ethnoarchaeology\", nata in Italia (intorno alla rivista di G. Chierici, L. Pigorini e P. von Strobel, l'unico periodico in Europa dedicato alla preistoria di una sola nazione), \u00e8 stata riproposta in ambito anglosassone, all'inizio degli anni Sessanta, con la \"New Archaeology\", ossia il rifiuto di un'impostazione tradizionale, tipologica e geografica.\nNei decenni pioneristici della ricerca archeologica si lavorava principalmente sulla ricostruzione della sequenza stratigrafica, e non era facile confrontare pi\u00f9 contesti lontani: lo afferma Colin Renfrew che ha scritto il suo volume nel 1973, \"Before Civilisation, the Radiocarbon Revolution and Prehistoric Europe\" (per poi rivederlo nel 1979), epoca in cui gi\u00e0 si faceva largo uso delle datazioni al radiocarbonio e si cominciava a calibrarle con la dendrocronologia.\nI concetti metodologici alla base della ricerca archeologica erano la somiglianza tra gli oggetti o i manufatti in genere, la possibilit\u00e0 di stabilire un insieme di associazioni, di individuare la successione delle tipologie (tramite tabelle di associazione) ed infine la valutazione dell'ampiezza della circolazione. Questi dati portavano all'elaborazione del concetto di \"facies culturale\".\nDalla seconda met\u00e0 dell'Ottocento in etnologia si afferma l'evoluzionismo, secondo il quale tutte le societ\u00e0 avevano percorso gli stessi stadi durante la propria formazione; il punto pi\u00f9 alto di questa evoluzione era costituito dalla preistoria europea. In quest'epoca si convalida infatti la prima distinzione fra le et\u00e0 dei metalli, metodologia basata sulle prime stratigrafie geologiche ed intuitive; si riteneva cio\u00e8 che a determinate tecniche corrispondessero altrettanti contesti sociali. Non a caso, il Museo Pigorini venne creato appositamente per coniugare entrambe le discipline. Si accreditava, in seguito, il concetto di diffusionismo, come scuola storico-culturale, per cui questi cicli culturali avevano avuto delle estensioni molto vaste (come oggetti, miti, ecc.), e a livello preistorico si era cercato d'individuare l'area di applicazione e l'origine di queste innovazioni \u2013 all'epoca considerato (non in maniera del tutto errata) \u2013 nel Vicino Oriente.\nNella fase successiva si \u00e8 assistito ad un maggiore distacco fra le due discipline, con la nascita del funzionalismo (antropologia sociale), legato all'idea per cui non \u00e8 importante avere una cognizione dell'insieme, trattandosi di costruzioni ideologiche deboli, ma che l'interesse andava focalizzato nei singoli contesti, cercando d'individuarli come \"funzioni\". Fra questi, Gordon Childe fu tra i primi a porsi il problema del funzionalismo in campo etnoantropologico. Dopo il secondo conflitto mondiale, particolarmente negli Stati Uniti, si affranc\u00f2 il neoevoluzionismo con R.J. Braidwood, cio\u00e8 uno sviluppo dell'evoluzionismo che privilegiava le teorie diffusioniste, poich\u00e9 considerava le prime troppo rigide. All'inizio degli anni Sessanta nacque la New Archaeology, con un successo particolare in ambito anglosassone, derivato dall'esigenza di coniugare la creazione di una cronologia senza dover realizzare delle tipologie, dunque non solamente una distribuzione verticale, ma anche spaziale; si riprende in sostanza l'idea del funzionalismo, riportato per\u00f2 a lungo termine.\nUn'ulteriore reazione fu scaturita dall'indirizzo post-processuale, con L. Binford, K. Flannery e C. Renfrew (a modo suo) fra la fine degli anni Settanta e l'inizio degli anni Ottanta, per cui si tent\u00f2 di capire complessivamente il funzionamento delle societ\u00e0. \u00c8 una critica alla visione dell'organizzazione dei gruppi umani simile alla nostra: se ci sono delle finalit\u00e0 di tipo culturale in uno sforzo, ci deve essere un collegamento anche se non ci \u00e8 palesato (non bisogna minimizzare lo sforzo): non esistono necessariamente delle leggi di comportamento universali; si critica dunque il comportamentismo statunitense, che affermava che a stimoli simili si ha un comportamento uguale."}
{"id": "97032", "revid": "834", "url": "https://it.wikipedia.org/wiki?curid=97032", "title": "I guerra mondiale", "text": ""}
{"id": "97033", "revid": "834", "url": "https://it.wikipedia.org/wiki?curid=97033", "title": "I Guerra Mondiale", "text": ""}
{"id": "97034", "revid": "834", "url": "https://it.wikipedia.org/wiki?curid=97034", "title": "II Guerra Mondiale", "text": ""}
{"id": "97036", "revid": "834", "url": "https://it.wikipedia.org/wiki?curid=97036", "title": "II guerra mondiale", "text": ""}
{"id": "97040", "revid": "466539", "url": "https://it.wikipedia.org/wiki?curid=97040", "title": "Alt Sankt Johann", "text": "Alt Sankt Johann (toponimo tedesco; in francese \"Saint-Jean-le-Vieux\", desueto) \u00e8 una frazione di 1\u00a0427 abitanti del comune svizzero di Wildhaus-Alt Sankt Johann, nel Canton San Gallo (distretto del Toggenburgo).\nStoria.\nFino al 31 dicembre 2009 \u00e8 stato un comune autonomo che si estendeva per 52,10\u00a0km\u00b2; il 1\u00ba gennaio 2010 \u00e8 stato accorpato all'altro comune soppresso di Wildhaus per formare il nuovo comune di Wildhaus-Alt Sankt Johann, del quale Alt Sankt Johann \u00e8 capoluogo.\nDal suo territorio nel 1833 fu scorporata la localit\u00e0 di Stein, diventua comune autonomo."}
{"id": "97042", "revid": "92723", "url": "https://it.wikipedia.org/wiki?curid=97042", "title": "Chiesa di Santa Reparata", "text": "La chiesa di Santa Reparata \u00e8 l'antica cattedrale di Firenze, sul cui sito \u00e8 stata eretta Santa Maria del Fiore a partire dal 1296. Grazie ad una campagna di scavi iniziata nel 1966 e culminata tra il 1971 e il 1972 si \u00e8 riusciti a ricostruire la pianta dell'edificio e a fare alcuni interessanti ritrovamenti. Oggi si possono visitare gli scavi accedendo dalla navata destra del Duomo.\nLa chiesa ospita i sepolcri dei papi Stefano IX e Niccol\u00f2 II, di vescovi fiorentini e di alcune personalit\u00e0, come Filippo Brunelleschi.\nStoria.\nFin dai tempi barbarici \u00e8 esistita un'area legata al culto cristiano che si \u00e8 sviluppata nella zona nord di Firenze e che fin dal Medioevo rappresentava il pi\u00f9 importante centro religioso cittadino.\nDal VI secolo a nord sorse a ridosso delle mura romane un complesso definito \"asse sacro\", costruito linearmente nella direzione est-ovest (da piazza dell'Olio fino all'area absidale del Duomo considerata tradizionalmente, fin dall'epoca romana, area di culto). Questo insediamento comprendeva il palazzo Vescovile, il battistero, un ospedale, una canonica, un cimitero, le chiese di San Salvatore al Vescovo, di San Michele Visdomini e di Santa Reparata.\nUno dei fulcri dell'asse sacro era costituito dalla chiesa di Santa Reparata di origine paleocristiana che \u00e8 forse l'edificio da cui \u00e8 iniziato l'insediamento dell'asse sacro. In questa chiesa furono trasferite le spoglie di san Zanobi (nato verso il 328) in epoca imprecisata (secondo la maggior parte degli studiosi la traslazione avvenne intorno al IX secolo) divenendo la nuova sede vescovile posta precedentemente in San Lorenzo.\nFondazione della chiesa paleocristiana.\nLe pi\u00f9 antiche leggende sono collegate ad un comune evento: l'invasione della piana da parte delle orde di Ostrogoti guidate da Radagaiso. Lo scontro con le milizie locali avvenne in un anno compreso tra il 395 ed il 423 durante il regno dell'imperatore Onorio (secondo alcune fonti nel 405 o 406), nel giorno di santa Reparata. Una variante della leggenda riporta come la chiesa esistesse gi\u00e0 prima della battaglia, ma fosse dedicata al Salvatore, venendo dunque cambiata solo la titolazione della chiesa. Pare comunque che la vittoria su Radagaiso avvenne nel mese di agosto, perci\u00f2, in un momento diverso da quello in cui si celebra la festa di santa Reparata, l'8 ottobre. Ad ogni modo, la Signoria nel 1353 accolse ufficialmente la leggenda della fondazione della basilica come ringraziamento alla santa.\nUn resoconto del vescovo Andrea colloca la traslazione del corpo di san Zanobi da San Lorenzo a Santa Reparata nel 430, quindi a tale data la chiesa doveva gi\u00e0 esistere. Tuttavia, Andrea si sarebbe basato su una notizia al vescovo milanese Sempliciano che scrisse una vita del santo rivelatasi un apocrifo scritto verso il 1130; l'episodio della traslazione \u00e8 quindi unanimemente collocato nel IX secolo.\nI dati derivati dalla valutazione dei materiali reperti ci inducono a formulare un'ipotesi di datazione tra fine IV secolo e VI secolo. Occorre tuttavia verificare tali ipotesi con un'analisi del suddetto momento storico.\nC'\u00e8 un'erronea opinione, piuttosto diffusa, secondo cui alla fine del IV secolo Firenze stesse entrando in un periodo di grande decadenza, tanto da ritenere improbabile qualunque impresa edilizia di un qualche impegno e da postulare un'ipotesi di datazione al VI-VII secolo sia per Santa Reparata che per il battistero (il quale fu considerato di et\u00e0 longobarda per via della dedicazione al Battista). Ma \u00e8 difficile credere a tale decadenza perch\u00e9:\nInsomma, la citt\u00e0 doveva essere di notevole importanza e non era trascurata dal potere centrale, vista, anche, la posizione strategica nel punto in cui la Via Cassia superava l'Arno volgendo a Roma.\nLo studioso Lopes Pegna dice, per\u00f2, che, verso la met\u00e0 del IV secolo, i latifondisti fiorentini preferirono abbandonare Firenze per difendersi da un fisco troppo esoso e per evitare che gli venissero imposte cariche amministrative che comportavano l'assunzione di responsabilit\u00e0 personali nell'esazione delle imposte. Cos\u00ec, insomma, i ricchi latifondisti abbandonarono le loro dimore nelle mura per ritirarsi in campagna mentre le abitazioni cittadine finivano in rovina. Una villa come quella rinvenuta sotto il battistero, secondo Lopes Pegna, dev'essere stata occupata da plebei, piccoli artigiani oppure da commercianti. Proprio quell'edificio, inoltre, con la calata degli Ostrogoti, trovandosi a ridosso della porta \"ad Aquilonem\", doveva essersi trovato in posizione particolarmente esposta ad attacchi e devastazioni da parte dei barbari che nell'agosto del 405 o 406 si scagliarono contro la porta settentrionale (nonostante Busignani obbietti che non si capisce il motivo per cui l'attacco dei barbari dev'essersi concentrato proprio su quel punto).\nSappiamo che l'orda era divisa in 3 tronconi dei quali 2 erano accampati sulle colline di Fiesole mentre il terzo attaccava \"Florentia\" assediandola da ogni lato. In quanto alle mura romane sul lato nord, dagli scavi del 1971-72 \u00e8 stato chiarito che tale tratto delle mura era stato gi\u00e0 abbattuto in epoca imperiale.\nQuesta scoperta ci spiega che la ricca Florentia adrianea, cresciuta oltre il perimetro del castrum, ebbe bisogno di nuove e pi\u00f9 ampie fortificazioni che furono realizzate nella seconda met\u00e0 del IV secolo quando i barbari cominciarono a fare davvero paura. Questa doveva essere la situazione della citt\u00e0 quando Ambrogio, vescovo di Milano, venne a Firenze nel 393 e fond\u00f2 la basilica di San Lorenzo, fuori della porta \"ad Aquilonem\" ma, in qualche modo, al riparo. La vittoria su Radagaiso dovette dare a Firenze nuovo impulso vitale e forte spinta ebbe la cristianizzazione della citt\u00e0 dal momento che Ambrogio aveva predetto la vittoria sui barbari.\nTutto ci\u00f2 fa ritenere che gli anni seguenti la vittoria ci fosse a Firenze un fervore di opere ed impegno nella costruzione di edifici religiosi, nella fattispecie: la nuova grande basilica e l'antistante battistero che, secondo il Busignani, devono essere stati costruiti procedendo in modo unitario in un programma di tale portata da dover essere concepito in una citt\u00e0 dotata di efficienti strutture.\nIl battistero \u00e8 cos\u00ec atipico nelle sue strutture architettoniche da non potersi spiegare se non in stretta contiguit\u00e0 con l'architettura romana classica e poich\u00e9 la basilica dovette, a rigore di logica, precedere la costruzione della chiesa battesimale, diviene necessaria una datazione a ridosso della vittoria del 405-406.\nD'altronde lo stato di pace dur\u00f2 quasi un secolo e mezzo, fino alla guerra greco-gotica (535-552), anche se la citt\u00e0 con i suoi edifici non pat\u00ec distruzioni in questa nuova guerra dal momento che lo scontro armato avvenne nel Mugello nei pressi di Scarperia. Certo \u00e8 che durante il suddetto secolo e mezzo, intercorso tra gli anni di Stilicone e Radagaiso e gli anni di Giustiniano e Totila, ci fu un progressivo e pesante impoverimento di Firenze, come, d'altronde, dell'intera Tuscia e di tutta l'Italia. Questo impoverimento, che inizi\u00f2 dalla vicenda di Radagaiso, confermerebbe la datazione precoce della basilica e del suo battistero.\nEt\u00e0 carolingia-ottoniana (VIII-IX secolo).\nLe conseguenze di questo lungo periodo bellico erano state devastanti per Firenze che fu ridotta in misero stato. Successivamente, con la dominazione longobarda, Firenze aveva perso la supremazia sulla Tuscia e visto salire Lucca mentre la nemica storica Fiesole prendeva forza. La tradizione vuole che Firenze fosse stata restaurata da Carlo Magno anche se \u00e8 pi\u00f9 corretto parlare di rinascita (infatti come tale fu celebrata in et\u00e0 comunale).\n\u00c8 allora abbastanza logico collocare la prima riedificazione di Santa Reparata in questo periodo di rinascita. Gli scavi hanno messo in luce una nuova basilica sopra l'antica chiesa paleocristiana con caratteristiche molto diverse malgrado le mura perimetrali rimanessero le stesse (o meglio, furono in parte ricostruite sulle antiche); cambi\u00f2 per\u00f2 l'organismo strutturale.\nI nuovi lavori consisterono essenzialmente in questi interventi:\nLa nuova Santa Reparata rappresentava un episodio architettonico di nuovo tipo, con un'articolazione delle strutture che mutava l'indefinito spazio paleocristiano.\nQuanto all'uso della cripta va detto che, in generale, sorse e si diffuse proprio in et\u00e0 carolingia, legandosi al culto dei martiri e dei santi che, frequentemente, in quell'epoca, si disseppellivano nei cimiteri e venivano portati dentro le chiese. L'ipotesi che le spoglie di san Zanobi fossero state traslate proprio in questo periodo trova quasi tutti gli studiosi d'accordo.\nAssieme alle spoglie del vescovo e santo dev'essere stata trasferita in Santa Reparata anche la cattedra vescovile. Non \u00e8 possibile sapere se la traslazione sia avvenuta, come alcuni sostengono, al tempo del vescovo Andrea (869-890), ma \u00e8 documentato che Andrea consacr\u00f2 l'altare di Santa Reparata (cosa che confermerebbe la cronologia carolingia della seconda redazione della basilica).\nAndrea fu personaggio di rilievo, interprete autorevole della rinascita fiorentina con i successori di Carlo Magno:\nProbabilmente, nello stesso IX secolo, di seguito ai lavori di ricostruzione (oppure, ma secondo il Busignani meno probabile, nel X secolo) furono elevate due torri campanarie ai lati dell'abside, delle quali gli scavi hanno evidenziato le massicce fondamenta. \u00c8 probabile che le torri avessero anche funzioni difensive, visto che nel X secolo vi furono in Toscana frequenti incursioni da parte degli Ungari. L'uso di due torri ai fianchi dell'abside si riscontra nell'Italia settentrionale solo alla fine del X secolo; in Francia, Svizzera e Germania \u00e8 attestato fino da primo quarto dell'IX secolo ed a questi esempi avranno fatto ricorso i nostri costruttori.\nIl 4 giugno 1055 papa Vittore II apr\u00ec in Santa Reparata il primo Concilio di Firenze che vide riuniti 120 vescovi alla presenza dell'imperatore Enrico III. Vescovo di Firenze era da dieci anni Gerardo di Borgogna, salito quattro anni dopo al soglio pontificio con il nome di papa Niccol\u00f2 II senza per questo lasciare la cattedra fiorentina. Questo concilio testimonia l'importanza raggiunta da Firenze come centro propulsore della riforma ecclesiastica ardentemente propugnata da Giovanni Gualberto. Inoltre, di l\u00ec a poco, Firenze fu scelta come residenza ufficiale da Goffredo, marchese di Toscana.\nViene fatto perci\u00f2 di pensare che, in vista del concilio del 1055, furono eseguiti alcuni ulteriori lavori:\nCon l'aggiunta del portico lo spazio tra battistero e Santa Reparata si ridusse a non pi\u00f9 di 17, massimo 18, metri.\nTuttavia, mentre \u00e8 documentato che Niccol\u00f2 II (presente nella sua diocesi fiorentina dal novembre del 1059) consacr\u00f2 le ricostruite chiese di Santa Felicita e di San Lorenzo, non possediamo alcun documento relativo alla consacrazione di Santa Reparata da parte del papa/vescovo (per quanto riguarda invece il Battistero, esiste un'iscrizione su una tavoletta risalente al XVII o XVIII secolo nella quale si riporta per il San Giovanni la data di consacrazione del 6 novembre 1055). Se per\u00f2 i lavori di ampliamento vennero eseguiti prima del concilio, \u00e8 verosimile ritenere che Niccol\u00f2 II abbia consacrato Santa Reparata quando era ancora vescovo.\nLa demolizione (XIII-XIV secolo).\nNel 1264 in Santa Reparata fu sepolto Farinata degli Uberti, le cui ossa vennero riesumate e buttate nell'Arno in seguito al processo per eresia indetto contro il capo ghibellino nel 1283.\n\u00c8 verosimile ritenere che la facciata di Santa Reparata fosse decorata con marmi policromi cos\u00ec come lo era il battistero. Ma, come racconta il Villani, la cattedrale dovette sembrare a un certo punto, rozza e troppo piccola per le nuove ambizioni dei fiorentini del XIII secolo; cosicch\u00e9 nel 1293 fu deciso di ricostruirla.\nL'8 settembre 1296 fu posta la prima pietra della nuova cattedrale, ma i fiorentini continuarono ad onorare Santa Reparata. Fra le prime parti demolite ci fu la prima campata per far spazio ai lavori e dare maggiore aria al battistero, che divenne la chiesa pi\u00f9 importante della piazza. Nonostante ci\u00f2 Santa Reparata continu\u00f2 ad essere officiata, tanto che si inizi\u00f2 contemporaneamente a costruire la facciata del duomo per chiudere l'ambiente della vecchia chiesa. A met\u00e0 del Trecento infatti in Santa Reparata si svolgevano ancora le funzioni, tanto che venne decorata l'absidiola destra con un affresco raffigurante \"Cristo in piet\u00e0\" e, negli stessi anni, fu commissionato al pittore Bernardo Daddi un monumentale polittico (il Polittico di Santa Reparata, oggi parzialmente conservato presso le Gallerie degli Uffizi) destinato all'altare maggiore della cattedrale stessa, dove \u00e8 attestato nel 1344. La demolizione definitiva avvenne solo quando fu inevitabile dover fare posto per creare le volte della nuova costruzione, nel 1375.\nA quell'epoca, l'antico impiantito (a quota +1,05) era stato coperto per 85\u00a0cm d'altezza con materiale di sterro sul quale era stato posto il rozzo ammattonato (quota +1,90) riapparso poi a cm 80 sotto il pavimento marmoreo di Santa Maria del Fiore.\nScavo.\nSei distinte campagne effettuate tra il 1965 ed il 1974. Un ulteriore scavo condotto tra battistero e la scalinata del Duomo fatto tra il 1971 ed il 1972.\nIl ritrovamento dei resti di Santa Reparata ha fornito agli studiosi la pi\u00f9 concreta testimonianza della prima et\u00e0 cristiana a Firenze, che non era stata documentata pi\u00f9 di tanto con gli scavi del 1948 in Santa Felicita o dalle notizie su San Lorenzo riferite da Paolino da Milano sulla sua \"Vita Ambrosii\" e i ritrovamenti di lapidi, sarcofagi e poco altro in precedenti occasioni.\nGli scavi sono stati studiati dal canadese Franklin Toker e da Morozzi i quali hanno pubblicato i risultati dei loro studi. Toker si \u00e8 basato sugli studi condotti durante i primi due decenni del Novecento dall'archeologo E. Galli e procedendo con un lavoro di comparazione con le tombe rinvenute dal Galli nell'area a sud antistante al battistero. Queste sepolture non sono pi\u00f9 visibili, ma il Galli tuttavia pubblic\u00f2 una relazione sulle sue indagini. Siccome per\u00f2 dalla rilettura del Busignani delle conclusioni del Toker emergono incongruenze tali da rendere inaffidabile la datazione dei livelli partendo dalle sepolture, \u00e8 pi\u00f9 sicuro basare la ricerca sulla datazione delle monete rinvenute tra i livelli di Santa Reparata nel sostrato romano.\nTutte le monete rinvenute nel \"cemento barbarico\" appartengono ad un arco di tempo compreso tra l'et\u00e0 dell'imperatore Gordiano III (238-244) ed il regno dell'imperatore Onorio (395-423).\nC'\u00e8 poi da ultimo un oggetto di vetro, un calice dal profilo ad \"S\" trovato in una tomba inserita nel mosaico pavimentale della basilica e, perci\u00f2, a esso posteriore. Questo calice \u00e8 datato, per via di raffronti senza dubbio probanti con reperti analoghi, al pi\u00f9 tardi, alla fine del VII secolo. Riguardo quindi a questi reperti del sostrato romano, si pu\u00f2 dire che non sono posteriori al IV secolo, mentre gi\u00e0 alla fine del VII o dell'VIII secolo l'impiantito a mosaico doveva essere parzialmente rovinato perch\u00e9 l'oggetto di vetro venne ritrovato in una tomba posta in una zona lacunosa del mosaico.\nQuesto, secondo il Busignani, \u00e8 sufficiente per ritenere che la basilica fu eretta alla fine del IV secolo o nei primi decenni del secolo successivo dopo la vittoria delle armi romane su Radagaiso.\nDescrizione.\nPianta della prima chiesa.\nGli scavi hanno messo in luce la pianta della prima chiesa alla quale apparteneva il grande impiantito musivo ed anche appartenevano le modifiche apportate in seguito ai successivi rimaneggiamenti e ricostruzioni.\nNella sua redazione originaria, Santa Reparata si presentava come una basilica a tre navate divise da quattordici coppie di colonne, con abside semicircolare, secondo la consueta iconografia paleocristiana affermata fino dal IV secolo nelle basiliche costantiniane, ed a Firenze prima del 405 in Santa Felicita (e probabilmente in San Lorenzo). Non si pu\u00f2 sapere per certo se sulle colonne fossero impostati degli archi o, piuttosto, una trabeazione; l'ampiezza dell'intercolunnio (m 3,19) farebbe per\u00f2 propendere per gli archi. Non tutta la basilica \u00e8 stata scavata; il suo primo tratto (forse 3 campate) giace sotto il sagrato e la scalinata di Santa Maria del Fiore. Questa conclusione \u00e8 dovuta al ritrovamento, a m 13 circa dalla facciata del Duomo, delle fondazioni del portico che doveva essere addossato alla fronte di Santa Reparata.\nCon l'integrazione di queste tre campate, le misure di Santa Reparata appaiono notevoli: lunghezza m 58,5 all'interno, abside inclusa; larghezza m 25/26 incostante per l'andamento obliquo del muro settentrionale (le dimensioni di Santa Maria del Fiore sono: lunghezza m 153; larghezza alle navate m 38 circa, al transetto m 90; altezza fino alla base della lanterna m 86,7).\nPavimento musivo.\nIl ritrovamento pi\u00f9 significativo \u00e8 il grande mosaico steso a pavimentare tutta la basilica (lo strato di posa \u00e8 presente nell'intera navata sinistra ed in gran parte di quella centrale e di quella destra). Vi si giustappongono pannelli a disegno diverso, tra cui, accanto ai consueti rosoni quadrifogli e nodi entro circoli oppure ottagoni (cui si aggiungono simboli cristiani come la croce latina ed il calice), il particolarissimo intreccio di pelte con losanghe iscritte che copre il tratto pi\u00f9 ampio della navata centrale ed in cui \u00e8 iscritta un'epigrafe con i nomi di quattordici committenti.\nDi notevole qualit\u00e0 la raffigurazione del pavone entro l'emblema al centro del pannello adiacente, col nome del donatore Obsequentius. Quanto ai temi stilistici, gli influssi nord africani che vi si sono rilevati si possono spiegare col fatto che quella cultura si era estesa, oltre che in Sicilia, per buona parte del Mar Mediterraneo orientale ed in particolare in Siria: dalla Siria gli echi di questa cultura nord africana dovettero giungere facilmente a Firenze grazie ai mercanti siriaci che operavano a Firenze e che costituivano il nucleo pi\u00f9 antico della popolazione cristiana di Firenze e che dovevano intrattenere rapporti con il loro paese d'origine.\nTuttavia i motivi presenti nel pavimento appartengono al consueto repertorio romano di et\u00e0 imperiale (il nodo di Salomone appare a Firenze nei mosaici dell'edificio sotto il Battistero) e la giustapposizione di pannelli diversi si ritrova in molti esempi della fascia adriatica.\nAltro.\nNegli scavi di Santa Reparata sono visibili resti murari riferibili a case romane (repubblicane e imperiali). Nelle vetrine si trovano materiali provenienti dagli scavi, soprattutto marmi, ceramiche, metalli e vetri di epoca romana e medievale. Spicca il corredo della tomba del gonfaloniere Giovanni de' Medici, della met\u00e0 del Trecento. Alcuni plutei frammentari sono databili tra l'VIII e il IX secolo e numerose lastre tombali risalgono al XII, XIII e XIV secolo, tra cui spiccano quelle del vescovo Francesco Silvestri (1313).\nRestano affreschi frammentari trecenteschi e un calco della statua di \"Santa Reparata\" di Arnolfo di Cambio, gi\u00e0 in facciata e oggi nel Museo dell'Opera del Duomo.\nNell'agosto del 1972 venne rinvenuta la tomba di Filippo Brunelleschi, grazie alla lastra di copertura con la scritta \u00abcorpus magni ingenii viri Philippi Brunelleschi florentini\u00bb; essa si trova vicino alla scala di accesso dalla navata."}
{"id": "97043", "revid": "111373", "url": "https://it.wikipedia.org/wiki?curid=97043", "title": "Walenstadt", "text": "Walenstadt (toponimo tedesco) \u00e8 un comune svizzero di 5\u00a0520 abitanti del Canton San Gallo, nel distretto di Sarganserland, sul lago di Walenstadt.\nInfrastrutture e trasporti.\nLa localit\u00e0 \u00e8 servita dalla omonima stazione sulla ferrovia Ziegelbr\u00fccke-Sargans."}
{"id": "97045", "revid": "277118", "url": "https://it.wikipedia.org/wiki?curid=97045", "title": "Avalon Hill", "text": "La Avalon Hill (AH) era una casa editrice di giochi specializzata in wargame e giochi da tavolo (sebbene abbia anche pubblicato videogiochi e giochi di ruolo). Dal 1998 \u00e8 un marchio di propriet\u00e0 della Hasbro.\nStoria.\nPrimi anni.\nLa compagnia fu ufficialmente fondata nel 1958 da Charles S. Roberts con il nome \"The Avalon Hill Game Company\". \nGi\u00e0 dal 1954 per\u00f2 Roberts usava il nome \"The Avalon Company\", come etichetta per autopubblicare il suo wargame \"Tactics\", generalmente considerato il primo wargame commerciale. Il nome della compagnia deriva dalla zona di Baltimora in cui abitava Roberts, chiamata per l'appunto \"Avalon\" e situata su una collina (\"Hill\") Roberts, all'epoca riservista dell'esercito si aspettava la chiamata per il servizio militare nella guerra di Corea e ide\u00f2 il gioco come forma di preparazione alla guerra. Quando divenne chiaro che non sarebbe stato chiamato in servizio decise di pubblicare il gioco, piuttosto che di sprecarne la pubblicazione.\nIl primo gioco pubblicato ufficialmente dalla compagnia fu \"Tactics II\" (1958), la seconda edizione di \"Tactics\" Con \"Tactics\" Roberts svilupp\u00f2 un gioco da tavola basato su scenari che simulavano scontri tra forze militari ed il relativo utilizzo di strategie e tattiche. Questo tipo di gioco era gi\u00e0 relativamente conosciuto, i wargame ludici si possono far risalire ad H. G. Wells che aveva pubblicato un manuale di regole intitolato \"Piccole guerre\" (\"Little Wars\", 1913), ma l'uso di mappe esagonali e di pedine in cartoncino invece di miniature e terreni modellati in scala, simili a quelli in uso nel modellismo ferroviario, ridusse notevolmente il costo di produzione, permettendo di proporre questo tipo di giochi a un pubblico pi\u00f9 ampio. Le partite ai giochi pi\u00f9 complessi potevano durare per giorni o anche settimane e l'Avalon Hill realizz\u00f2 un sistema per permettere di giocare per posta.\nTra il 1958 e il 1963 la Avalon Hill pubblic\u00f2 un totale di diciotto giochi di cui nove wargame, \"Tactics II\" (1958), \"U-Boat\" (1959), \"Gettysburg\" (1958), \"Chancellorsville\" (1961), \"D-Day\" (1961), \"Civil War\" (1961), \"Waterloo\" (1962), \"Bismarck\" (1962) e \"Stalingrad\" (1963) che erano la principale fonte di guadagno della compagnia. I rimanenti erano giochi da tavolo, tra cui \"Verdict\" (1959), \"Verdict II\" (1961), \"Le Mans\" (1961), \"Air Empire\" (1961), \"Baseball Strategy\" (1960) e \"Football Strategy\" (1959)..\nNel 1959 la sede della compagnia si trasfer\u00ec da 305 Gun Road (la casa di Roberts) al 7 S Gay St e nel 1960 si trasfer\u00ec nuovamente al 209 E. Fayette St. Nel 1960 Roberts assunse l'amico di lunga data Thomas N. Shaw, come aiuto nel dipartimento creativo. Roberts aveva gi\u00e0 pubblicato privatamente due giochi sportivi, che furono acquisiti e pubblicati dalla Avalon Hill (\"Baseball Strategy\" e \"Football Strategy\")\nMonarch Avalon Printing.\nPer finanziare la sua crescita l'Avalon si era pesantemente indebitata e in seguito a una crisi nel mercato di distribuzione che caus\u00f2 la bancarotta di circa un quarto delle compagnie di distribuzione a cui si appoggiava la compagnia, questa si ritrov\u00f2 finanziariamente in cattive acque. Roberts, era sul punto di dichiarare bancarotta il 13 dicembre 1963, ma i suoi due principali creditori si fecero avanti per acquistare la compagnia e ripianarne i debiti. Nel 1964 la Avalon HIll fu ceduta alla Monarch Office Services di Eric Dott (lo stampatore) e alla Smith Box Company (che produceva le scatole dei giochi). La compagnia fu completamente riorganizzata e ridotta all'osso, con J.E. Sparling come presidente e gli uffici furono trasferiti al 210 W. 28th St. seguendo lo spostamento. L'unico dipendente della vecchia Avalon Hill a rimanere fu Tom Shaw. Per i successivi otto anni la compagnia pubblic\u00f2 due giochi all'anno (un wargame e un gioco da tavolo)\nAlla fine del 1964 la sede fu spostata al 4517 Harford Rd. seguendo lo spostamento degli uffici della Monarch Office Services. Questa rimase la sede stabile della Avalon Hill per i sedici anni successivi.\nNel 1965 fu pubblicato \"Blitzkrieg\" probabilmente il primo dei monster game. A differenza dei wargame dell'epoca che simulavano specifiche battaglie storiche questa era una simulazione astratta (gli avversari erano chiamati semplicemente \"red/rosso\" e \"blue/blu\") che cercava di simulare tutti gli aspetti della guerra moderna, terrestre, navale e aerea. Nonostante questi aspetti il gioco non fu mai popolare come altri titoli storici della Avalon Hill, ma comunque vendette sempre discretamente non fosse altro che per il carisma del nome.\nUn gioco che ottenne una grande popolarit\u00e0 fu \"Panzerblitz\" (1970) progettato da un giovane Jim Dunnigan, un wargame a livello tattico, piuttosto che strategico o operazionale come tipico dell'epoca, con mappe geomorfiche e scenari multipli. Dunnigan aveva cominciato a lavorare per l'Avalon nel 1967 pubblicando \"Jutland\" e nel 1969 fond\u00f2 quella che sarebbe diventata il principale competitore dell'Avalon per il mercato dei wargamer, la Simulations Publications, Inc. (SPI). \"Panzerblitz\" era in realt\u00e0 un prodotto della SPI pubblicato sul licenza dall'Avalon. Altri giochi degni di nota del periodo era simulazioni storiche di battaglie e campagne come \"Midway\" (1964), \"Afrika Korps\" (1964) e \"Battle of the Bulge\" (1965).\nAnche se i wargames furono sempre i giochi per cui l'Avalon Hill \u00e8 stata maggiormente famosa, Roberts l'aveva fondata per pubblicare giochi per adulti, non solo wargame. Il suo gioco preferito tra quelli che ha progettato nel suo periodo nella compagnia fu \"Management\". Per quasi tutta la sua storia i wargame furono solo circa la met\u00e0 della produzione della Avalon. In effetti i suoi due titoli pi\u00f9 venduti furono \"Outdoor Survival\" (1972) e il gioco di quiz \"Facts in Five\" (1977). La linea di non wargame guadagn\u00f2 alcuni buoni titoli come \"Acquire\" e \"Twixt\" dall'acquisizione della linea di giochi da tavolo della 3M nel maggio 1976. Negli anni settanta la Avalon Hill pubblic\u00f2 anche diverse simulazioni di sport che culminarono nella popolare linea \"Statis Pro\" nel 1978, che era basata sulla statistiche di giocatori reali. Set aggiornati di carte furono pubblicati ogni anno fino al 1992, quando i videogiochi sportivi dominavano ormai il mercato.\nOltre ai giochi della 3M la Avalon Hill acquist\u00f2 anche molti giochi da compagnie pi\u00f9 piccole per ripubblicarli. \"Diplomacy\" acquistato dalla Games Research nel 1976 I giochi della linea Battleline Publications pubblicati dalla Heritage Models, tra cui \"Wooden Ships and Iron Men\" e \"Machiavelli\" una variante di \"Diplomacy\" basata sull'Italia rinascimentale. La AH acquist\u00f2 anche i giochi dell'australiana Jedko Games, \"War at Sea\" nel 1976 e \"Fortress Europa\" nel 1980. Nel 1982 acquista \"Civilization\" dalla britannica Hartland Trefoil. Il popolare gioco di treni \"\" fu sviluppato dalla Avalon Hill basandosi sul gioco \"1829\" di Francis Tresham.\nNel 1974 l'Avalon Hill respinse la proposta di Gary Gygax per un nuovo gioco e questi fond\u00f2 la TSR per pubblicare quello che sarebbe diventato il capostipite dei giochi di ruolo, \"Dungeons &amp; Dragons\". Inizialmente l'Avalon Hill non si occup\u00f2 del nuovo tipo di giochi, anche se, notando l'interesse per il fantasy e la fantascienza, pubblic\u00f2 alcuni wargame di questo tipo, come \"Starship Troopers\" (1976), \"Dune\" (1979) e \"Magic Realm\" (1978)\nVictory Games.\nNel 1982 la Avalon Hill assunse alcuni ex membri della Simulations Publications, Inc. (SPI), che era stata oggetto di una controversa acquisizione da parte della TSR e form\u00f2 una compagnia sussidiaria chiamata Victory Games. La SPI era specializzata in wargame pi\u00f9 complessi che tentavano di simulare pi\u00f9 fedelmente le situazioni di quanto non facessero quelli pubblicati dalla Avalon Hill. Pubblic\u00f2 anche giochi con una frequenza superiore a quella dell'Avalon Hill che per un lungo periodo mantenne una cadenza di due giochi all'anno anche dopo che la SPI aveva iniziato a pubblicare mensilmente giochi allegati alla sua rivista \"Strategy &amp; Tactics\", oltre ai giochi normalmente pubblicati. I giochi pubblicati dalla Victory Games nello stile della SPI ottennero un buon successo di critica e commerciale. Tuttavia i membri dello staff a poco a poco lasciarono la Victory Games per altre compagnie senza essere rimpiazzati. La compagnia fu disciolta nel 1989, sebbene la Avalon Hill continu\u00f2 a usare il marchio per pubblicare i giochi che erano stati prodotti dalla Victory Games.\nGiochi di ruolo.\nJames Bond 007.\nLa Victory Games pubblic\u00f2 nel 1983 il primo gioco di ruolo della Avalon Hill, \"James Bond 007: Role-Playing In Her Majesty's Secret Service\", sviluppato da Gerry Klug e Robert Kern. I personaggi sono creati spendendo punti per comprare le loro abilit\u00e0 e il sistema di gioco usa un meccanismo di risoluzione delle azioni unificato che faceva riferimento ad una tabella che in base del tiro mostrava la qualit\u00e0 del successo (o insuccesso) ottenuto. Il gioco era in diretta competizione con \"Top Secret\" (1980) della TSR e usc\u00ec in concomitanza con due altri giochi di ruolo, \"Mercenaries, Spies &amp; Private Eyes\" (1983) della Flying Buffalo e \"Espionage\" (1983) della Hero Games, ma grazie alla sua combinazione di buone meccaniche di gioco e della popolare ambientazione riusc\u00ec a diventare il principale gioco di ruolo di spionaggio dell'epoca. Il gioco fu pubblicato fino al 1987 quando l'Avalon decise che la licenza di pubblicazione era troppo costosa per rendere profittevole la pubblicazione del gioco.\nRuneQuest.\nL'Avalon Hill strinse un accordo con la Chaosium per la pubblicazione di una nuova edizione di \"RuneQuest\" (la terza), che fu pubblicato nel 1984 alla GenCon XVII. La Chaosium accett\u00f2 l'accordo sperando di beneficiare della potenza di marketing dell'Avalon Hill, ma comunque mantenne separati i diritti delle regole da quelli dell'ambientazione (\"Glorantha\") e richiese che il materiale riguardante quest'ultima fosse approvato prima della pubblicazione. L'accordo non fu benefico per \"RuneQuest\" che fino ad allora era stato il secondo o terzo gioco di ruolo fantasy per popolarit\u00e0, l'Avalon Hill lo propose in una costosa confezione in scatola che fu probabilmente la principale causa del suo calo di vendite. L'aumento di prezzo fu particolarmente sentito in Inghilterra dove fino ad allora \"RuneQuest\" era stato pubblicato su licenza dalla Games Workshop, la cui licenza fu revocata. Il prezzo del gioco pass\u00f2 in Inghilterra da 8 sterline a 40 sterline. I tentativi di rimediare al problema da parte dell'Avalon (dividere la confezione base in una confezione in scatola per il master e in una per il giocatore e pubblicare una versione ridotta delle regole) non ebbero successo. Le due confezioni in scatola non erano popolari e ben presto furono ritirate dalla pubblicazione, mentre il manuale ridotto obblig\u00f2 a sprecare quattro o cinque pagine in ogni supplemento per reincludere regole essenziali che erano state escluse.\nInizialmente a causa della clausola sulla preapprovazione del materiale l'Avalon Hill pubblic\u00f2 una nuova ambientazione per \"RuneQuest\" chiamata \"Fantasy Earth\" causando un ulteriore scontento nei fan del gioco. Nel 1988 rendendosi conto dell'errore nell'abbandonare l'ambientazione originale, \"Fantasy Earth\" fu abbandonata, e furono pubblicati supplementi per Glorantha, per la maggior parte ristampe di prodotti della seconda edizione, ma in alcuni casi anche materiale nuovo. Nel 1989 la Chaosium, che fino ad allora aveva gestito la parte creativa della pubblicazione, era in seri problemi economici e decise di concentrarsi sulle linee di giochi di ruolo pubblicate in proprio, dato che l'accordo con l'Avalon Hill non si era dimostrato vantaggioso come sperato, quest'ultima si trov\u00f2 improvvisamente a dover gestire anche la scrittura dei supplementi e decise di tornare ad ambientazioni diverse da \"Glorantha\" per via della clausola contrattuale di preapprovazione. Dopo comunque due nuove ambientazioni, \"Daughters of Darkness\" (1990) e \"Eldarad\" (1990) male accolte dai fans sospesero la pubblicazione di materiale di \"RuneQuest\" per un anno.\nNel 1992 fu tentato un recupero della linea di \"RuneQuest\", assumendo Ken Rolston come curatore editoriale per \"RuneQuest\", Roger Raupp come illustratore per le copertine e Robin Jenkins come curatore in generale per le linee di giochi di ruolo. Nei due anni successivi furono pubblicati i migliori supplementi della gestione Avalon di \"RuneQuest\", ma nel 1994 tentando di ridurre le spese la produzione delle illustrazioni di copertina fu di nuovo tirata in casa e Rolston pass\u00f2 da dipendente fisso a freelance. Dopo due ultimi supplementi Rolston pass\u00f2 a lavorare per una compagnia di produzioni multimediali. Una proposta per una quarta edizione di \"RuneQuest\", intitolata \"RuneQuest: Adventures in Glorantha\", fu sviluppata dalla Avalon Hill in collaborazione con un gruppo di fans, ma con pochi contatti con la Chaosium, e fu rifiutata da Greg Stafford quando questi la vide nel 1994. Diversi prodotti annunciati non furono pubblicati e le fanzine divennero la maggior fonte di materiale per \"RuneQuest\", come era gi\u00e0 successo nel 1989.\nIl 4 marzo 1997 la Chaosium termin\u00f2 l'accordo con l'Avalon Hill per seguire un proprio piano per la rinascita di \"RuneQuest\". Dato che l'Avalon Hill manteneva diritti sulle regole e il marchio \"RuneQuest\" ma non poteva pi\u00f9 produrre materiale per \"Glorantha\" fece un ultimo sforzo annunciando un nuovo regolamento \"RuneQuest: Slayers\" che avrebbe dovuto essere pubblicato nell'estate 1988, ma che non fu mai stampato.\nAltri.\nLa Avalon Hill pubblic\u00f2 altri giochi di ruolo \"Powers and Perils\" (Richard Snider, 1983) e \"Lords of Creation\" (Tom Moldway, 1984). Entrambi i giochi per\u00f2 non ottennero un gran successo e dopo qualche supplemento l'Avalon Hill chiuse le loro linee.\nNel 1991 pubblic\u00f2 \"Tales from the Floating Vagabond\" di Lee Garvin, un regolamento umoristico ambientato in un bar transdimensionale. Il regolamento fu supportato con sette supplementi fino al 1993.\nVideogiochi.\nAvalon Hill entr\u00f2 anche nel mercato dei videogiochi nel 1980, adattando alcuni dei suoi titoli a varie piattaforme (TRS-80, Vic-20, Commodore 64, Apple II, etc.), e formati (musicassette e floppy disk da 5\u00bc\"). Ci furono alcuni occasionali successi ma niente di notevole per l'industria dei videogiochi nel suo complesso fino a relativamente tardi nella sua vita con titoli come \"Achtung Spitfire!\". Nell'ultimo periodo di esistenza della Avalon Hill i videogiochi costituirono una parte importante dei suoi ricavi.\nI primi titoli pubblicati furono adattamenti di wargame \u2014 \"B-1 Nuclear Bomber\" (1980), \"Midway Campaign\" (1980), \"North Atlantic Convoy Raider\" (1980) e \"Nukewar\" (1980). Nel 1982 pubblicarono \"Telengard\" un gioco di esplorazione sotterranea derivato da \"Dungeons &amp; Dragons\" precursore dei roguelike.\nVerso il 1980 Joel Billings contatt\u00f2 l'Avalon Hill proponendo il videogioco che stava sviluppando, \"Computer Bismarck\". La proposta non fu accettata e cos\u00ec Billings fond\u00f2 la Strategic Simulations (SSI) per poterlo pubblicare.\nRiviste.\nNel corso della sua esistenza la Avalon Hill pubblic\u00f2 alcune riviste dedicate ai suoi giochi.\n\"The General Magazine\" fu un house organ che promosse la vendita e il gioco dei suoi prodotti. Pubblicato regolarmente dal 1964 fino al 1998 offriva una variet\u00e0 di articoli, strategie di gioco e tattiche per specifiche situazioni, analisi storiche, colonne semiregolari dedicate a giochi specifici, colonne su giochi sportivi e videogiochi pubblicati dalla AH, elenchi di rivenditori e avversari, risposte a domande sulle regole di gioco, classifiche di giochi e di giocatori, buoni sconto per ordini postali e informazioni sui programmi futuri dell'AH. \"The General\" fu di fondamentale importanza perch\u00e9 la sua rubrica delle lettere e la colonna di ricerca degli avversari fornirono un forum per i giocatori per discutere soggetti di comune interesse e nel dare un senso di appartenenza a un gruppo pi\u00f9 vasto di appassionati.\n\"Heroes\" fu una rivista dedicata ai giochi di ruolo pubblicati dalla Avalon Hill pubblicata dal 1984 fino al 1986, per complessivi dieci numeri.\n\"All-Star Replay\" fu una rivista dedicata ai giochi sportivi dell'Avalon Hill, pubblicata dal 1977 fino al 1981 per un totale di 19 numeri.\nCessione alla Hasbro.\nNel 1998 il mercato dei giochi da tavolo (il principale mercato per l'Avalon Hill) era in netto calo e l'Avalon Hill era in perdita. A peggiorare le cose perse i diritti su due dei principali giochi da tavolo che pubblicava (\"Civilization\" e \"1830\") in seguito a una causa legale con la Microprose sui diritti del nome \"Civilization\"). Inoltre nel 1996 il principale curatore del \"RuneQuest: Adventures in Glorantha\" era stato coinvolto in uno scandalo sessuale e la Monarch Avalon (il nuovo nome della Monarch Office Services, la compagnia proprietaria dell'Avalon) non voleva essere associata ad esso, soprattutto perch\u00e9 avrebbe potuto danneggiar le vendite del loro principale prodotto, \"Girls' Life\", una rivista indirizzata alle ragazzine.\nIn conseguenza di questi problemi la Monarch decise di uscire dal mercato dei giochi e vendette la Avalon Hill alla Hasbro Games nell'estate del 1998 per la misera somma di sei milioni di dollari.\nLa Hasbro ha usato il marchio per pubblicare una selezione di vecchi giochi della Avalon Hill, pi\u00f9 giochi acquisiti da altri editori, come per esempio \"Axis and Allies\". Generalmente i giochi pubblicati dalla Hasbro sono indirizzati a un pubblico pi\u00f9 generale di quello dedicato ai wargame, e i diritti di alcuni di questi sono stati ceduti in licenza ad altre ditte, per esempio la Multi-Man Publishing che pubblica \"Advanced Squad Leader\" e la Valley Games che ha ristampato \"Titan\" nel 2008. Nel 2003 il marchio Avalon Hill \u00e8 stato girato alla sussidiaria della Hasbro, Wizards of the Coast ed utilizzato per pubblicare una mezza dozzina di giochi, come \"Betrayal at the House on the Hill\" (2004) e \"Vegas Showdown\" (2005)\nIl marchio \"RuneQuest\" fu lasciato scadere e recuperato da Greg Stafford, che deteneva anche i diritti del sistema (o meglio del \"Basic Role-Playing\" su cui il sistema di \"RuneQuest\" era basato) che l'ha licenziato alla Mongoose Publishing per una nuova edizione del gioco.\nElenco dei giochi.\n\"(Notate che alcuni di questi sono stati originariamente sviluppati indipendentemente e quindi ripubblicati dalla AH.)\"\nElenco dei videogiochi.\nElenco approssimativo dei videogiochi pubblicati dalla The Avalon Hill Game Company:"}
{"id": "97046", "revid": "7", "url": "https://it.wikipedia.org/wiki?curid=97046", "title": "Le confessioni di un ottuagenario", "text": ""}
{"id": "97048", "revid": "287204", "url": "https://it.wikipedia.org/wiki?curid=97048", "title": "Buchs", "text": ""}
{"id": "97050", "revid": "783900", "url": "https://it.wikipedia.org/wiki?curid=97050", "title": "George Sand", "text": "Considerata tra le autrici pi\u00f9 prolifiche della storia della letteratura, \u00e8 autrice di numerosi romanzi, novelle e drammi teatrali; tra i suoi scritti pi\u00f9 illustri vi sono \"Indiana\", \"L\u00e9lia\", \"Consuelo\", \"La palude del diavolo\", \"La piccola Fadette\", \"Fran\u00e7ois le Champi\" e l'autobiografia \"Storia della mia vita\" (\"Histoire de ma vie\").\nFemminista molto moderata, fu attiva nel dibattito politico e partecip\u00f2, senza assumere una posizione di primo piano, al governo provvisorio del 1848, esprimendo posizioni vicine al socialismo, che abbandon\u00f2 alla fine della sua vita per un moderato repubblicanesimo. La sua opposizione alla politica temporalistica e illiberale del papato le cost\u00f2 la messa all\"Indice\" di tutti i suoi scritti nel dicembre del 1863.\nSand \u00e8 inoltre ricordata anche per il suo anticonformismo e per le relazioni sentimentali avute con lo scrittore Alfred de Musset e con il musicista Fryderyk Chopin.\nBiografia.\nLe origini familiari.\nAurore Dupin ebbe antenati di origini germanico-svedesi: la sua trisavola Maria Aurora di Koenigsmark aveva avuto nel 1695 una relazione con l'elettore di Sassonia Federico Augusto, che divenne poi re di Polonia con il nome di Augusto II. I due amanti si lasciarono alla nascita del figlio Maurizio (1696-1750), che fu nominato conte di Sassonia.\nQuesti intraprese la carriera militare servendo il padre, poi lo zar Pietro I e la Francia, divenendo maresciallo e distinguendosi nella guerra di successione austriaca, durante la quale comand\u00f2 nel 1745 le truppe francesi nella vittoriosa battaglia di Fontenoy. Amante di numerose donne, sia attrici sia aristocratiche (da Adrienne Lecouvreur a Madame de la Pouplini\u00e8re, da Madame de Favart ad Anna Ivanovna, futura zarina), ebbe nel 1748 una figlia dall'amante dei suoi ultimi anni, l'attrice Marie Rinteau, a cui mise nome Marie-Aurore de Saxe.\nQuesta, che divenne la nonna di George Sand, pot\u00e9 portare il nome del padre grazie a un decreto del Parlamento di Parigi. A ventinove anni spos\u00f2 in seconde nozze, il 14 gennaio 1777, il sessantunenne Louis-Claude Dupin, detto Dupin de Francueil, ricchissimo ricevitore generale delle finanze di Metz e di Alsazia. Nel 1793 Marie-Aurore compr\u00f2 la tenuta di Nohant-Vic, nei pressi di La Ch\u00e2tre, nell'Indre, comprendente un castello, un bosco e una grande estensione di terra.\nPer quanto Marie-Aurore fosse una libera pensatrice e una sostenitrice delle idee di Jean-Jacques Rousseau, la sua appartenenza a una famiglia nobile la mise egualmente in sospetto durante la Rivoluzione: nel dicembre del 1793 fu arrestata e incarcerata per otto mesi nel convento parigino delle Agostiniane inglesi, la cui scuola, venti anni dopo, sar\u00e0 frequentata per tre anni da sua nipote Aurore.\nLa prima giovinezza.\nIl padre di Aurore, Maurice Dupin (1778-1808), segu\u00ec la carriera militare, pur avendo ricevuto un'educazione classica e pur possedendo disposizioni artistiche. Semplice soldato durante il Direttorio, ebbe nel 1799 da una delle serve di Nohant, Catherine Chatiron, un figlio naturale, Hippolyte Chatiron; Maurice fu promosso ufficiale durante la campagna d'Italia sotto Bonaparte e a Milano incontr\u00f2 Sophie Victoire Antoinette Delaborde (1773-1837), la quale aveva a sua volta avuto da poco una figlia naturale, Caroline. Da allora i due vissero insieme, sposandosi il 5 giugno 1804, un mese prima che Aurore nascesse.\nMaurice, aiutante di campo di Murat, quando fu impegnato dalla primavera del 1808 nella difficile campagna di Spagna, fu seguito dalla moglie che port\u00f2 con s\u00e9 la piccola Aurore: alloggiarono a Madrid, nel lussuoso palazzo del principe delle Asturie, che era poi lo stesso re di Spagna Ferdinando VII, appena spodestato da Napoleone. Qui la madre Sophie Victoire, il 12 giugno 1808, partor\u00ec un bambino cieco e di delicata salute, che chiamarono Auguste. L'8 settembre, quando la famiglia Dupin era al seguito delle truppe di Murat in ritirata verso la Francia, il piccolo Auguste mor\u00ec: quattro giorni dopo, a Nohant, per una banale caduta da cavallo, mor\u00ec anche Maurice Dupin.\nLa morte del marito fu un grave colpo per Sophie Victoire, che cadde in una profonda depressione, e fu probabilmente per questo motivo, oltre che per la reciproca gelosia che divideva sua madre dalla nonna, che Aurore fu trasferita nella grande propriet\u00e0 posseduta da Marie-Aurore a Nohant, la quale si prese cura dell'educazione di Aurore e dove visse insieme al fratellastro Hippolyte. La madre rimase a Parigi con la figlia Caroline, vivendo con la rendita assegnatale da Madame Dupin: \u00abNe risult\u00f2 per me un grande disprezzo per il denaro, prima ancora di sapere che cosa fosse il denaro, e una specie di vago terrore della ricchezza da cui mi sentivo come minacciata\u00bb.\nIl suo istitutore fu Jean-Fran\u00e7ois Deschartes (1761-1828), gi\u00e0 precettore di suo padre e amministratore della tenuta di Nohant. Oltre a insegnarle a leggere, a scrivere, l'aritmetica e la storia, le mise a disposizione la biblioteca e l'abitu\u00f2 a vestirsi da ragazzo, abiti pi\u00f9 pratici per le corse nei prati, le passeggiate nei boschi e per la caccia. La nonna, che suonava bene il clavicembalo e sapeva cantare, le insegn\u00f2 la musica. Con la nonna, Aurore passava anche alcuni mesi a Parigi, andando a trovare la madre e apprendendo la danza e il disegno, ma i difficili rapporti tra suocera e nuora fecero s\u00ec che questi incontri si diradassero con il tempo: \u00abIo mi dicevo che mia madre non mi amava quanto io amavo lei; ero ingiusta in questa circostanza, ma in fondo era la rivelazione di una verit\u00e0 che ogni giorno che passava doveva confermare. Mia madre provava per me, come per tutti gli esseri che ella aveva amato, pi\u00f9 passione che tenerezza\u00bb.\nNel 1816 Hippolyte fu arruolato tra gli ussari: rimasta sola nel castello di Nohant, la malinconia prese Aurore che sentendo nostalgia della madre, entr\u00f2 in conflitto con la nonna, la quale pens\u00f2 allora che fosse venuto il momento di mettere la nipote a pensione nel convento parigino delle Agostiniane inglesi. Vi entr\u00f2 il 12 gennaio 1818, \u00absenza paura, senza rimpianti e senza ripugnanza\u00bb. Qui Aurore progett\u00f2 di farsi suora ma i suoi precettori compresero che si trattava soltanto di fantasie di adolescente e la nonna, venuta a conoscenza di quella che sembrava una crisi mistica della nipote, nell'aprile del 1820 decise di riportare Aurore a Nohant: \u00abquesta notizia mi cadde addosso come un colpo di fulmine, nel mezzo della pi\u00f9 perfetta felicit\u00e0 che io avessi gustata nella mia vita. Il convento era divenuto il mio paradiso in terra\u00bb.\nProvetta cavallerizza, Aurore trascorreva a Nohant lunghe ore in sella di Colette, la sua cavalla: \u00abDovevamo vivere e galoppare insieme per quattordici anni\u00bb. Facevano puntate nel vicino paese di La Ch\u00e2tre, dove ormai Aurore era guardata, tranne che alcuni amici d'infanzia, come una signorina nobile con la quale tenere rapporti di formale rispetto, con qualche mormorio di disapprovazione per la libert\u00e0, giudicata eccessiva, di cui Aurore godeva: si vestiva da uomo, fumava e si permetteva di dare del tu anche a personaggi illustri. La nonna, con l'avanzare degli anni, si stava spegnendo lentamente e un ictus la rese quasi incosciente. Madame Dupin mor\u00ec il 26 dicembre 1821 e le sue ultime parole, a dire di George Sand, furono per lei: \u00abPerdi la tua migliore amica\u00bb.\nIl matrimonio.\nAurore era cos\u00ec divenuta erede della propriet\u00e0 di Nohant. La madre la riport\u00f2 a Parigi, nella casa di rue Neuve-des-Mathurins. L'estrema malinconia in cui era caduta la figlia convinse la madre, nella primavera del 1822, a condurla a passare alcuni mesi di vacanza nel castello di Plessis-Picard, presso Melun, tenuto da una coppia di amici, i coniugi Ro\u00ebttiers. Qui Aurore fece conoscenza con il giovane barone Casimir Dudevant (1795\u20131871), il quale un giorno la chiese direttamente in moglie, con un gesto non conforme alle regole stabilite che proprio perci\u00f2 piacque ad Aurore: \u00abTrovai sincerit\u00e0 nelle sue parole e nel suo modo di essere. Non mi parlava mai d'amore e confess\u00f2 di essere poco disposto alla passione improvvisa, all'entusiasmo, e in ogni caso, era incapace di esprimerlo in maniera seducente. Parlava di amicizia a tutta prova\u00bb.\nMalgrado i dubbi della madre, il matrimonio fu celebrato il 17 settembre 1822 e gli sposi si trasferirono a Nohant, dove Dudevant divenne formalmente l'amministratore della tenuta. Il barone era in realt\u00e0 una persona semplice, con interessi molto diversi da quelli della giovane moglie: amava la caccia, disprezzava i libri e la musica lo annoiava profondamente. Aurore fin\u00ec per sentirsi sola con il figlio Maurice, nato il 30 giugno 1823.\nNonostante dicesse di adorare il marito, Aurore si mostrava felice solo con gli amici Ro\u00ebttiers, a Plessis; questa situazione venne notata anche dal barone. La giovane volle poi passare qualche settimana anche nel suo vecchio convento delle Agostiniane. In cerca di distrazioni dalla monotonia della loro vita in comune, nel 1825 i due coniugi passarono mesi in una propriet\u00e0 della famiglia Dudevant in Gascogne, poi soggiornarono nei Pirenei, a Cauterets, dove Aurore conobbe Zo\u00e9 Leroy, che le present\u00f2 un giovane magistrato di Bordeaux, Aur\u00e9lien de S\u00e8ze (1799-1870): questi fu il primo amante di Aurore. Fu un'avventura breve, ma decisiva per le sorti del suo matrimonio. Aurore gli scriveva: \u00abNessuno parla come voi, nessuno ha il vostro accento, la vostra voce, il vostro sorriso, il vostro spirito, il vostro modo di guardare le cose e di esprimere le idee. Nessuno tranne me, Aur\u00e9lien\u00bb.\nTornati a Nohant, i coniugi stabilirono di vivere in stanze separate, ignorandosi a vicenda. Mentre Aurore riprese a frequentare i suoi vecchi amici di La Ch\u00e2tre, Casimir prefer\u00ec la compagnia delle bottiglie di vino, dividendole con Hyppolite, il fratellastro di Aurore. Il barone pass\u00f2 poi a rapidi amori con le serve del castello, mentre il 13 settembre 1828 ad Aurore nasceva la seconda figlia Solange (1828-1899), quasi certamente dall'amico di La Ch\u00e2tre St\u00e9phane Ajasson de Grandsagne (1802-1845). Tuttavia Aurore desiderava cambiare vita, andando a Parigi per impegnarsi, lavorare e dare libero sfogo alla sua passione per la letteratura: aveva gi\u00e0 scritto, nel 1829, un romanzo, \"La marraine\", che ella stessa sconfess\u00f2 e che fu pubblicato soltanto postumo. Si accord\u00f2 con il marito, lasciandogli la gestione e l'usufrutto dei beni di Nohant in cambio di una rendita di 3.000 franchi, riservandosi di trascorrere met\u00e0 dell'anno a Nohant con i figli Maurice e Solange.\nDa Aurore Dupin a George Sand.\nAurore si stabil\u00ec nel gennaio 1831 a Parigi, andando a vivere insieme con il ventenne giornalista Jules Sandeau al Quai Saint-Michel 25. Entrambi collaborarono al giornale \"Le Figaro\", scrivendo romanzi in collaborazione e firmandoli con lo pseudonimo \u00abJ. Sand\u00bb: i primi furono \"Le Commissionnaire\" e la \"Rose et Blanche\", uscito nel dicembre 1831. Le prime considerazioni della critica le ebbe grazie alla pubblicazione, nel maggio dell'anno seguente, del romanzo \"Indiana\", scritto dalla sola Aurore utilizzando lo pseudonimo \u00abG. Sand\u00bb: il successo fu notevole e a Parigi s'incominci\u00f2 a parlare con interesse e curiosit\u00e0 di questo nuovo \u00abscrittore\u00bb.\nL'uso di uno pseudonimo maschile per una scrittrice non era affatto una scelta originale; ci\u00f2 era dovuto alla diffidenza che il pubblico medio provava nei confronti di una donna, pregiudizialmente ritenuta, proprio in quanto tale, artista di qualit\u00e0 inferiore. Quanto al vestirsi da uomo, oltre a essere pi\u00f9 economico, come ella stessa confessa nelle sue \"Memorie\" era anche un modo per poter frequentare luoghi interdetti alle donne. Non si trattava di un fenomeno di travestitismo sessuale e di un'aperta dichiarazione di lesbismo; piuttosto, rimanendo la sua identit\u00e0 sessuale generalmente riconosciuta, era anche un modo di manifestare la propria volont\u00e0 di indipendenza da ogni pregiudizio e il rifiuto del conformismo in nome della libert\u00e0 dello spirito. \u00abPresi subito, senza tante ricerche, il nome di George [...] che cos'\u00e8 un nome nel nostro mondo rivoluzionato e rivoluzionario? Un numero per coloro che non fanno niente, un'insegna o una divisa per coloro che lavorano o combattono. Io me lo sono fatto da sola, con la mia fatica\u00bb.\nDel lesbismo di George Sand si parl\u00f2, ma senza alcuna prova decisiva, a proposito della sua profonda amicizia con l'attrice Jeanne Arnould-Plessy, una delle sue coetanee pi\u00f9 celebri e affascinanti, e della frequentazione con Marie Dorval (1798-1849), un'attrice di grande temperamento drammatico, tra le pi\u00f9 apprezzate all'epoca. Di essa George Sand scriveva a un'amica: \u00abPosso dirti che ne sono folle, senza togliere nulla alla mia tenerezza per te\u00bb. Le affid\u00f2 nel 1840 il ruolo da protagonista nel suo dramma \"Cosima ou la haine dans l'amour\". La Dorval, gi\u00e0 amante di Alfred de Vigny, si leg\u00f2 poi con Jules Sandeau.\nNell'aprile del 1832 George Sand, che divenne suo nome anche nella vita, port\u00f2 con s\u00e9 da Nohant a Parigi la figlioletta Solange. Nello stesso tempo, il rapporto con Jules Sandeau si era raffreddato: in ottobre, la Sand si trasfer\u00ec in Quai Malaquais, nella cosiddetta \"mansarda blu\", e nel marzo 1833 formalizz\u00f2 la rottura sentimentale e letteraria con Jules. Lo stesso anno usc\u00ec \"L\u00e9lia\", che divenne il romanzo dello \"scandalo\", definito \"abominevole\" dallo scrittore Jules Janin nel \"Journal des D\u00e9bats\", in quanto tratta di una donna che si dichiara apertamente inappagata dai suoi amanti.\nGli amori.\nDopo Sandeau, George Sand ebbe alcune brevi e infelici storie sentimentali, prima con Prosper M\u00e9rim\u00e9e, poi con Alfred de Musset, relazione appassionata e tempestosa, con reciproci tradimenti; i due si erano conosciuti nel giugno del 1833 presso amici comuni quando Musset, dopo aver letto \"L\u00e9lia\", le scrisse di essere innamorato di lei. A dicembre partirono insieme per l'Italia: a Genova George Sand si ammal\u00f2 di una malattia che trascin\u00f2 fino a Venezia, dove alloggiarono dal 1\u00ba gennaio 1834: George passava a letto le sue giornate, curata dal giovane medico veneziano Pietro Pagello, mentre Musset passava le notti con alcune prostitute. Tuttavia anche il poeta contrasse il tifo, che gli procur\u00f2 febbre altissima e allucinazioni e venne assistito da George e da Pagello, che intanto era divenuto amante della scrittrice.\nUna volta che fu guarito e si rese conto della nuova situazione, in maggio Musset torn\u00f2 subito in Francia, mentre la Sand, affittato un appartamento a Venezia, lavor\u00f2 a nuovi romanzi, come \"Leone Leoni\", \"Andr\u00e9\", \"Le Secr\u00e9taire intime\", \"Jacques\" e le \"Lettres d'un voyageur\", continuando la relazione con Pagello. In agosto, Sand e Pagello partirono insieme per Parigi; tuttavia il medico veneziano non era convinto della storia con George Sand e, in particolare, del trasferimento in Francia, in ambienti ai quali si sentiva estraneo; cos\u00ec, qualche mese dopo, ritorn\u00f2 definitivamente a Venezia.\nMusset e George Sand si legarono nuovamente, poi si lasciarono definitivamente nel marzo del 1835: di questo intenso rapporto resta l'epistolario e il racconto della loro vicenda fatto dalla Sand nel romanzo \"Elle et lui\". Inoltre George Sand aveva preso la decisione di divorziare dal marito, rivolgendosi nel 1835 all'avvocato Michel de Bourges. La causa con il barone Dudevant si concluse positivamente con il divorzio, dichiarato il 16 febbraio 1836. Affascinante conversatore, de Bourges aveva subito sedotto la scrittrice ed ebbe una funzione decisiva a formare e indirizzare i suoi interessi politici verso le idee democratiche radicali. La Sand fu travolta dalla personalit\u00e0 di questo avvocato e gli propose di vivere con lei, ma la loro relazione dur\u00f2 solo un anno, ostacolata dal fatto che de Bourges era sposato e non intendeva abbandonare la sua famiglia.\nLa rottura con de Bourges fu dolorosa ma la Sand si consol\u00f2 con diversi brevi amori; si leg\u00f2 con F\u00e9licien Mallefille (1813-1868), il precettore del figlio Maurice a Nohant nel 1837, fino a quando, grazie alla mediazione di Franz Liszt, conobbe Fryderyk Chopin, famoso musicista gi\u00e0 malato di tubercolosi e reduce a sua volta dalla rottura del fidanzamento con la ricca ereditiera Maria Wodzi\u0144ska. La loro relazione ebbe inizio nell'estate del 1838: George, i figli Maurice e Solange e Chopin partirono in ottobre per Palma di Maiorca e di qui raggiunsero poi la certosa di Valldemossa. Tornati a Marsiglia nel febbraio del 1839, vi rimasero per tre mesi, per ripartire in giugno per Nohant.\nSand confess\u00f2 di aver avuto per l'artista \"una sorta di adorazione materna\", e la loro convivenza si stabil\u00ec con la presenza costante dei suoi due figli, sia a Nohant sia a Parigi. Chopin, da uomo di mondo, amante della buona societ\u00e0, apprezzava in parte le conversazioni e i toni scherzosi degli amici di George, ma a lungo andare finiva col non trovarsi proprio a suo agio con molti degli amici invitati da lei in quel periodo, quasi tutti repubblicani e socialisti e preferiva ritirarsi a suonare; la sua salute delicata lo rendeva instabile e apparentemente capriccioso. Si \u00e8 detto che il protagonista del romanzo pubblicato dalla Sand nel 1847, \"Lucrezia Floriani\", il principe Karol, \"esclusivo nei suoi sentimenti e nelle sue esigenze\", celasse la figura del musicista, ma la Sand sment\u00ec la circostanza.\nI difficili rapporti tra Maurice e Chopin e la posizione assunta dal musicista riguardo al matrimonio di Solange con lo scultore Jean-Baptiste Cl\u00e9singer, persona che egli riteneva infida, contribuirono a porre fine alla relazione. Quando il figlio minacci\u00f2 di lasciare la famiglia, la madre si oppose fermamente: \u00abQuesto non poteva e non doveva succedere. Chopin non accett\u00f2 il mio intervento legittimo e necessario. Abbass\u00f2 la testa e disse che non l'amavo pi\u00f9\u00bb. Chopin lasci\u00f2 Nohant nel novembre del 1846 per ritornare a Parigi; la relazione con Sand dur\u00f2 comunque fino a quando Solange, nonostante tutto, spos\u00f2 nella primavera del 1847 lo scultore: lo stesso Cl\u00e9singer fu l'autore del monumento funebre di Chopin nel cimitero di P\u00e8re-Lachaise. La Sand rivide per l'ultima volta il musicista nel marzo del 1848 sul pianerottolo dell'amica comune, la contessa Marliani: \u00abStrinsi la sua mano tremante e ghiacciata. Volevo parlargli, lui scapp\u00f2 via\u00bb. Le lettere che i due amanti si scambiarono furono distrutte da George Sand.\nL'impegno politico.\nOriginaria di una famiglia bonapartista, senza aver manifestato precise posizioni politiche, l'incontro con Jules Sandeau e gli avvenimenti della Rivoluzione del 1830 la portarono su posizioni repubblicane. Mostr\u00f2 anche di apprezzare le posizioni liberali di Lamennais, che aveva ripudiato le concezioni clericali della sua giovent\u00f9 per abbracciare un democratismo molto avanzato, e collabor\u00f2 al suo giornale \"Le Monde\", pubblicandovi le \"Lettres \u00e0 Marcie\", nelle quali Sand prendeva posizione per l'emancipazione femminile e dimostrava una spiccata simpatia per le idee socialiste, tanto da andare oltre i programmi riformatori di Lamennais.\nNel 1835 George Sand conobbe Pierre Leroux attraverso il quale si orient\u00f2 decisamente verso il socialismo umanitario, considerato dal Leroux la vera realizzazione del primitivo messaggio evangelico, tanto da rompere i rapporti con la conservatrice \"Revue des Deux Mondes\", con la quale la Sand collaborava. Con lui e con Louis Viardot fond\u00f2 nel 1841 \"La Revue ind\u00e9pendante\" dove pubblic\u00f2 i romanzi \"Horace\", \"Consuelo\" e \"La contessa di Rudolstadt\", e con altri la rivista di opposizione al regime di Luigi Filippo \"L'\u00c9claireur de l'Indre\".\nAppoggi\u00f2 i tentativi di unificare le diverse correnti del movimento operaio, scrivendo a questo proposito \"Le Compagnon du tour de France\", ispirato alla figura dell'attivista socialista Agricol Perdiguier. Collabor\u00f2 poi a \"La R\u00e9forme\" di Louis Blanc, pubblicandovi \"Le Meunier d'Angibault\", elogi\u00f2 l\"Histoire de la R\u00e9volution fran\u00e7aise\" di Blanc, e incoraggi\u00f2 i tentativi artistici di Savinien Lapointe, Charles Magu, Charles Poncy, i cosiddetti \"poeti operai\"; a questi ultimi, Sand dedic\u00f2 i \"Dialogues familiers sur la po\u00e9sie des prol\u00e9taires\", pubblicati nel 1842 sulla \"Revue ind\u00e9pendante\". Questi inoltre fornirono inoltre il modello di alcuni personaggi dei romanzi di George Sand; ne \"La palude del diavolo\" (\"La mare au diable\") e ne \"Les ma\u00eetres sonneurs\" viene sottolineato e contrapposto l'ozio infingardo e l'immoralit\u00e0 dei grandi proprietari alla dignitosa laboriosit\u00e0 dei modesti artigiani.\nSand, come il figlio Maurice, che era all'epoca il sindaco di Nohant, fu favorevole alla Rivoluzione parigina del febbraio 1848, che aveva proclamato la Repubblica, vedendola come l'espressione di una rigenerazione di massa. Ma la rivoluzione non chiedeva soltanto un cambiamento istituzionale, ma rivendicava invece anche profonde riforme sociali e, nella contrapposizione dell'anima popolare rivoluzionaria a quella borghese riformista, la Sand prese posizione a suo modo: \u00abSono comunista cos\u00ec come si era cristiani nell'anno 50 della nostra era. Il comunismo \u00e8 per me l'ideale delle societ\u00e0 in progresso, la religione che vivr\u00e0 tra qualche secolo. Non posso dunque aggrapparmi a nessuna delle formule di comunismo attuali, perch\u00e9 esse sono tutte piuttosto dittatoriali e credono di potersi affermare senza il concorso dei costumi, delle abitudini, delle convinzioni. Nessuna religione si stabilisce con la forza\u00bb.\nQuando Eug\u00e9nie Niboyet, redattrice del giornale \"La Voix des femmes\", avanz\u00f2 la sua candidatura alle prossime elezioni per l'Assemblea Nazionale Costituente, Sand rifiut\u00f2, esprimendo con una lettera aperta tutti limiti del suo gi\u00e0 moderato femminismo. Dichiar\u00f2 che le donne facevano bene ad appoggiare la rivoluzione e le profonde riforme che si volevano introdurre, ma esse non avrebbero dovuto impegnarsi in prima persona. Nella sua valutazione, la condizione della subordinazione femminile riguardava soltanto le donne sposate, che proprio con il matrimonio venivano a cadere sotto la dipendenza del marito: \u00abEssendo la donna sotto la tutela e nella dipendenza dell'uomo nel matrimonio, \u00e8 assolutamente impossibile che presenti garanzie d'indipendenza politica, a meno di spezzare individualmente e nel disprezzo di tutte le leggi e dei costumi, questa tutela che i costumi e le leggi consacrano. Dir\u00f2 tutto il mio pensiero su questo famoso affrancamento della donna di cui si \u00e8 tanto parlato in questi anni. Credo sia facile e immediatamente realizzabile, nella misura in cui lo comporta lo stato dei nostri costumi. Consiste semplicemente nel ridare alla donna i diritti civili che solo il matrimonio le sottrae, che il celibato solo le conserva: errore detestabile della nostra legislazione che pone effettivamente la donna nella cupida dipendenza dell'uomo, e che fa del matrimonio una condizione d'eterna minorit\u00e0\u00bb.\nSi dichiar\u00f2 pessimista sulla possibilit\u00e0 di sopravvivenza della Repubblica, sia per le divisioni nel campo repubblicano, sia per la permanenza, nella popolazione delle campagne, soprattutto, di idee profondamente conservatrici che le elezioni a suffragio universale maschile avrebbero confermato. Con Viardot pubblic\u00f2 la rivista \"La Cause du peuple\" e, nel \"Bulletin de la R\u00e9publique\", il 15 aprile, alla vigilia delle elezioni, scrisse di essere favorevole a mantenere con le armi il governo provvisorio repubblicano-socialista anche in caso di sconfitta elettorale. Le elezioni segnarono infatti il successo delle forze moderate, repubblicane e monarchiche, che ottennero cos\u00ec la maggioranza nell'Assemblea nazionale. Il popolo parigino non accett\u00f2 la sconfitta elettorale e insorse per difendere la Rivoluzione: il 15 maggio 1848 i manifestanti invasero l'assemblea, minacciando i deputati conservatori. La reazione non si fece attendere e i dirigenti repubblicani e socialisti furono arrestati, mentre George Sand pot\u00e9 ritirarsi a Nohant indisturbata. Il massacro guidato dal generale Cavaignac, conseguente a una nuova rivolta provoc\u00f2 migliaia di morti e di arrestati: \u00abSono desolata, non ho bisogno di dirvelo, e non credo pi\u00f9 nell'esistenza di una repubblica che comincia con l'uccidere i suoi proletari. Ecco una strana soluzione al problema della miseria [...] Da maggio, mi sono messa in prigione da sola, nella mia casa\u00bb.\nDivenuta una Repubblica presidenziale con l'elezione di Luigi Bonaparte, la Sand apparve rassegnata agli eventi: \u00abSono ridivenuta molto calma, non so nemmeno perch\u00e9. \u00c8 successo vedendo la grande maggioranza del popolo votare per Luigi Bonaparte. Mi sono sentita come rassegnata di fronte a questa volont\u00e0 del popolo che sembra dirci - \"Io non voglio andare pi\u00f9 presto di cos\u00ec, e prender\u00f2 il cammino che preferir\u00f2\" - Cos\u00ec io ho ripreso il mio lavoro come un buon operaio che torna ai suoi impegni\u00bb. Era anche difficile reagire nel solo modo in cui ella avrebbe potuto esprimersi al meglio, con gli scritti, dal momento che in Francia era calata una pesante censura: \u00abNon mi \u00e8 possibile scrivere nei giornali il minimo articolo di insegnamento in questo momento. Appena appena, e lasciando molta della mia pelle nelle cesoie della censura, posso tentare qualcosa in teatro. \u00c8 una predicazione sotto altra forma\u00bb.\nDopo il colpo di Stato di Napoleone III, Sand chiese e ottenne dall'Imperatore due udienze, ottenendo solo qualche riduzione di pena per alcuni detenuti, esponendosi per altro a diverse critiche dai suoi amici, per essersi piegata a trattare con il dittatore, alle quali la Sand rispose di non aver mutato affatto le proprie idee e di non essersi guadagnata alcun trattamento di favore dal nuovo Regime; tuttavia la scrittrice si adegu\u00f2 al conformismo diffuso che fu una caratteristica dell'opinione pubblica del Secondo Impero. L'unica presa di posizione, in parte contro-corrente, nell'Impero corrotto e clericale di Napoleone III e dell'imperatrice Eugenia, fu l'attacco portato dalla Sand al potere pontificio. Sostenuta in questo dal principe Napoleone Giuseppe, cugino dall'Imperatore, moderatamente liberale e anticlericale, pubblic\u00f2 i romanzi \"Daniella\" nel 1857 e \"Mademoiselle La Quintinie\" nel 1863. George Sand individu\u00f2 nella Chiesa cattolica un pericoloso potere che, cercando di imporre \u00abverit\u00e0\u00bb dogmatiche e indiscutibili, attentava alle libert\u00e0 individuali. La Chiesa reag\u00ec nel 1863 mettendo all\"Indice\" tutte le sue opere.\nGli ultimi anni: la Comune.\nNel suo ritiro di Nohant, George Sand pass\u00f2 il Natale del 1849 con l'incisore Alexandre Manceau (1817-1865), invitato dal figlio Maurice: contro i desideri dello stesso Maurice, Manceau fu l'ultimo amante e compagno di vita della scrittrice, oltre che suo segretario. Da una sua incisione, Thomas Couture trasse il ritratto della Sand e fu anche illustratore del libro di Maurice Dudevant \"Masques et bouffons\". Egli tenne anche, dal gennaio 1852, un diario della sua vita in comune con la Sand, che questa continu\u00f2 dopo la morte del suo compagno.\nNel 1864, dopo quattordici anni di convivenza a Nohant, Maurice gli chiese di lasciare la villa per far posto a sua moglie Lina Calamatta. George Sand volle allora seguire il suo compagno, lasciando Nohant per stabilirsi con Manceau nella sua casa di Palaiseau: qui l'incisore, malato di tubercolosi, mor\u00ec il 21 agosto 1865. Torn\u00f2 poi a Nohant, da dove non si mosse che raramente per qualche viaggio a Parigi o per visitare Gustave Flaubert nella sua residenza di Croisset.\nNel 1870, Napoleone III port\u00f2 la Francia in guerra con la Prussia, fra l'apparente entusiasmo di molti francesi; George Sand era tuttavia piuttosto scettica: \u00abSe questo bell'entusiasmo fosse sincero, Parigi \u00e8 pazza. Capisco lo sciovinismo, quando si tratti di liberare un popolo, come la Polonia o l'Italia, ma tra Francia e Prussia, in questo momento c'\u00e8 solo una questione di amor proprio, cio\u00e8 chi abbia i fucili migliori\u00bb. Alla sconfitta di Sedan, il 4 settembre 1870 Parigi proclamava la Repubblica: George Sand critic\u00f2 il radicale L\u00e9on Gambetta, che intendeva proseguire a ogni costo la guerra contro i prussiani, che continuavano l'avanzata verso Parigi, appoggiando l'anti-giacobino e conservatore Adolphe Thiers.\nFirmato un armistizio che salvava Parigi dall'occupazione prussiana, i francesi andarono alle urne per eleggere la nuova Assemblea nazionale, che diede al paese una maggioranza conservatrice, formata da monarchici e repubblicani moderati, mentre Parigi si confermava giacobina e socialista. Capo del governo, che si costituiva a Versailles, per timore dei parigini, diventava Thiers, con soddisfazione della Sand, che sperava che questi evitasse tanto il ritorno dei monarchici quanto il trionfo della sinistra. Il primo provvedimento di Thiers fu quello di disarmare la capitale, dove la Guardia nazionale era schierata a favore dei radicali. Al tentativo di Thiers, Parigi insorse e il 28 marzo 1871 proclam\u00f2 la Comune. I giorni del 1848 erano ormai lontani per la Sand, che allora aveva ammesso il diritto di Parigi di difendere la sua rivoluzione contro il voto della Francia contadina e tradizionalista: condann\u00f2 l'uccisione dei cinquanta ostaggi della Comune, e giustific\u00f2 il massacro di 30.000 parigini ordinato da Thiers ed eseguito da MacMahon.\nLa morte.\nTorn\u00f2 a collaborare con la \"Revue des Deux Mondes\", pubblicandovi nel 1871 \"Le Journal d'un voyageur pendant la guerre\" e cominci\u00f2 a pubblicare articoli nella rivista protestante \"Le Temps\". La tragedia di Parigi aveva lasciato un segno profondo; infatti i suoi amici di un tempo in parte si erano distaccati, altri erano morti, e Sand s'isol\u00f2 nel confortevole rifugio di Nohant: \u00ab\u00c8 il momento di raccogliersi, di obbedire al proprio sentimento individuale, di sfuggire all'ebbrezza collettiva e di esprimere ci\u00f2 che si ha dentro isolandosi da ogni influenza esterna del momento\u00bb.\nEra consapevole che la sua ispirazione si era inaridita e che ormai scriveva di tecnica e di esperienza: \u00abLa facilit\u00e0 aumenta con l'et\u00e0, perci\u00f2 io non mi permetto di lavorare pi\u00f9 di due o tre mesi all'anno, altrimenti diventerei meccanica e credo che i miei prodotti mancherebbero della necessaria consapevolezza\u00bb. Dedic\u00f2 alle nipoti le \"Novelle di una nonna\" (\"Contes d'une grand-m\u00e8re\").\nLa sua salute, superati i settant'anni, si mantenne comunque buona; soltanto negli ultimi mesi cominci\u00f2 a soffrire di violenti dolori intestinali: \u00abmi domando dove sto andando e se non bisogna aspettarsi una rapida partenza una di queste mattine\u00bb. Un'occlusione intestinale le fu fatale e George Sand, dopo una lunga agonia, si spense l'8 giugno 1876. Per volont\u00e0 della figlia Solange ebbe funerali religiosi, che le furono concessi con qualche perplessit\u00e0 dall'arcivescovo di Bourges, e fu sepolta nel piccolo cimitero di Nohant.\nAnalisi delle opere.\nLa pluridecennale carriera di Sand, che va dal 1830 al 1876, \u00e8 caratterizzata da una vasta e variegata produzione letteraria, comprendendo infatti 143 tra romanzi e racconti, 49 scritti vari e 24 commedie. Sand, che era solita scrivere di notte, ha pubblicato le sue opere principalmente con Lacoue-Hetzel (1853-1855) e con Levy (1856-1897). Alcuni volumi dei suoi scritti vennero editi postumi e spesso revisionati dal figlio Maurice. Fu l'unica donna scrittrice del XIX secolo con ampia visibilit\u00e0, epoca nella quale, spinta anche dalla rivoluzione industriale, nacque la letteratura popolare, a intraprendere la carriera letteraria, in una contesto culturale che vedeva scrittori come Honor\u00e9 de Balzac, Victor Hugo, Alexandre Dumas e Eug\u00e8ne Sue. Le sue posizioni politiche e i temi sociali affrontati in alcuni dei suoi romanzi sono stati ancora pi\u00f9 contrastati dal potere, nonostante l'ampia diffusione delle sue idee nella societ\u00e0.\nDopo il primo romanzo \"Rose et Blanche\" del 1831 con J. Sandeau, pubblic\u00f2 una serie di romanzi detti \"passionali\", a carattere romantico, come \"Indiana\" (1832), con il quale assunse il nome di George Sand, \"L\u00e9lia\" (1833) e \"Mauprat\" (1837); questi, che ebbero grande successo, furono caratterizzati dalla finezza psicologica dei personaggi e dalla forte carica idealistica di Sand, che sosteneva i \"diritti dell'anima\" e della passione amorosa contro le convenzioni sociali. A questa serie di romanzi, seguirono quelli in cui Sand, votata all'ideologia socialista e in gran parte influenzata da Pierre Leroux, si concentr\u00f2 maggiormente su ideali di fraternit\u00e0 e di uguaglianza, sconfinando nel misticismo sociale; Sand era convinta che l'azione del popolo potesse rigenerare la societ\u00e0 e auspicava un ritorno agli elementi della cultura popolare, avvicinandosi spesso all'etnologia. Tra gli scritti di questo periodo vi sono \"Spiridion\" (1839) \"Le compagnon du tour de France\" (1840) e \"Consuelo\" (1842).\nTra le sue opere pi\u00f9 conosciute e apprezzate vi sono i cosiddetti romanzi \"campestri\", come \"La palude del diavolo\" (\"La mare au diable\", 1846), \"Fran\u00e7ois le Champi\" (1848) e \"La piccola Fadette\" (\"La petite Fadette\", 1849), influenzati dalle sue esperienze d'infanzia nella campagna di Nohant; questi, che descrivono in maniera notevole le tradizioni e i costumi dei contadini, rappresentano inoltre gli scritti pi\u00f9 sereni di tutta la sua opera. Numerose sono le opere autobiografiche; tra queste, oltre alla corposa corrispondenza, che consta di oltre 2.000 lettere e venne pubblicata nella seconda met\u00e0 del ventesimo secolo da Georges Lubin, vi sono \"Lei e lui\" (\"Elle et Lui\", 1859), riguardante la sua relazione con de Musset, e in particolare \"Storia della mia vita\" (\"Histoire de ma vie\", 1855). Gli ultimi romanzi della sua vita furono caratterizzati da temi sulla natura; ad esempio \"Les beaux messieurs de Bois-Dor\u00e9\" (1857), \"Le marquis de Villemer\" (1860) e \"Jean de la Roche\" (1860-61).\nTra la sua vasta produzione vi sono anche 31 opere teatrali, le cui rappresentazioni si svolgevano nel suo piccolo teatro privato nella tenuta di Nohant; molte delle quali vennero poi riprodotte nei maggiori teatri di Parigi. Queste commedie di costume erano spesso serie e didattiche ed ebbero notevole successo, nonostante non fossero apprezzate dalla critica. Inoltre Sand ha scritto numerose critiche letterarie e testi politici, vicini in particolare alle idee socialiste.\nOpere.\nNotevole fu la produzione letteraria della scrittrice, sotto il nome di George Sand, che va dal 1830 al 1876, anno della sua morte:\nGeorge Sand nella cultura di massa.\nIn letteratura vi sono frequenti riferimenti alle opere di George Sand, come in \"Possessione\" di Antonia Susan Byatt. Il poeta statunitense Walt Whitman ha confessato che \"Consuelo\" \u00e8 il suo romanzo preferito e inoltre il seguito di questo, \"La contessa di Rudolstadt\", ha avuto influenza diretta su di lui. Elizabeth Barrett Browning ha scritto due poesie, \"To George Sand: A Recognition\" e \"To George Sand: A Desire\". Stepan Verchovenskij, personaggio del romanzo \"I demoni\" di F\u00ebdor Dostoevskij, traduceva le opere di George Sand nel suo periodico, prima che questo venissero successivamente sequestrato dal governo russo nel 1840. Elementi riconducibili alla scrittrice sono presenti anche in \"Neto\u010dka Nesvanova\". George Sand fa anche un'apparizione in \"Zorro. L'inizio della leggenda\" di Isabel Allende, interpretando una giovane ragazza innamorata di Diego de la Vega (Zorro). Nella prima parte della trilogia \"La costa dell'utopia\" di Tom Stoppard, \"Voyage\", vi sono numerosi riferimenti a Sand. Nel primo episodio dell'\"Overture\" di \"Dalla parte di Swann\", il primo romanzo di \"Alla ricerca del tempo perduto\" di Marcel Proust, un giovane e sconvolto Marcel \u00e8 calmato da sua madre secondo quello che ha letto in \"Fran\u00e7ois le Champi\", un romanzo che, nella storia, era parte di un regalo di sua nonna, che comprendeva anche \"La palude del diavolo\", \"La piccola Fadette\" e \"Les Ma\u00eetres Sonneurs\".\nNel cinema, \"L'eterna armonia\" (\"A Song to Remember\") di Charles Vidor, con Merle Oberon nelle vesti di Sand, e \"Chopin amore mio\" (\"Impromptu\") di James Lapine, con la scrittrice interpretata da Judy Davis, trattano della storia d'amore tra Sand e Chopin; in \"Estasi\" (\"Song Without End\") dello stesso Vidor e di George Cukor, pellicola biografia su Franz Liszt, \u00e8 presente un cameo di Patricia Morison che interpreta Sand. Nel 1999 Juliette Binoche ha interpretato per il cinema la figura di George Sand nel film \"I figli del secolo\" (\"Les Enfants du Si\u00e8cle\"), diretto da Diane Kurys, una biografia romanzata e centrata soprattutto sulla storia d'amore che l'autrice ebbe con de Musset; la sceneggiatura di questa pellicola \u00e8 tratta dalla corrispondenza epistolare dei due scrittori. Giorgio Albertazzi fu il regista di una serie TV intitolata George Sand.\nIn musica, Cole Porter nel 1933 ha composto la canzone \"George Sand\", dove si narra l'amore della scrittrice per de Musset, per il musical \"Nymph Errant\". Nel 2007 C\u00e9line Dion, nel suo album dedicato alla poesia femminile \"D'elles\", incide la lettera di George Sand a Alfred de Musset del 12 maggio 1834, musicata da Erick Benzi. \"George Sand\" \u00e8 inoltre un brano di Fran\u00e7ois Hadji-Lazaro, inserito nell'album \"Fran\u00e7ois d\u00e9texte Topor\" del 1996. Catherine Lara ha invece inciso un disco intitolato \"Sand et les romantiques\". Gli Ambrosia hanno scritto la canzone \"Danse With Me, George (Chopin's Plea)\", basandosi sul rapporto tra Chopin e la scrittrice."}
{"id": "97051", "revid": "287204", "url": "https://it.wikipedia.org/wiki?curid=97051", "title": "Gams", "text": ""}
{"id": "97053", "revid": "76963", "url": "https://it.wikipedia.org/wiki?curid=97053", "title": "Isidoro Del Lungo", "text": "Biografia.\nForzatovi dal padre Angiolo Del Lungo, si era laureato in giurisprudenza a Pisa, ma i suoi interessi e la sua vera inclinazione erano per la letteratura e la poesia. Particolarmente importante per il suo avvio, appena diciassettenne, alla ricerca storico-filologica fu il rapporto con Cesare Guasti, suo lontano parente, e allora Direttore dell'Archivio di Stato di Firenze, e anche culturalmente a lui affine. Per la sua formazione filologico-letteraria fu parimenti importante il suo rapporto con Giosu\u00e8 Carducci. Ne rende testimonianza l'epistolario corso tra i due amici, pur tra loro tanto diversi, per quasi un cinquantennio, sino alla morte del Carducci nel 1907, ed iniziato a fronte della difesa che Carducci fece di Del Lungo dopo un'ingiusta stroncatura di una sua opera poetica da parte di Corrado Gargiolli.\nInsegn\u00f2 materie letterarie nei licei a Faenza, a Casale Monferrato, a Siena, a Pistoia e a Firenze. Nel gennaio 1868 fu nominato accademico della Crusca e collabor\u00f2 alla redazione del Vocabolario curato da tale istituzione.\nCollabor\u00f2 a varie riviste, tra le quali l'Archivio storico italiano del Vieusseux. Fu membro dell'Accademia dei Lincei e presidente della Societ\u00e0 dantesca italiana. Fu un ottimo oratore ed un conferenziere molto apprezzato, tra i principali promotori delle conferenze dantesche in Orsanmichele.\nSul fronte della critica, il suo lascito pi\u00f9 rilevante riguarda la \"Cronica delle cose occorrenti ne' tempi suoi\" di Dino Compagni. Ne dimostr\u00f2 l'autenticit\u00e0, negata dalla critica tedesca del tempo. Si dedic\u00f2 allo studio di Dante e del Trecento fiorentino che conobbe come pochi altri. Concluse la sua opera redigendo, negli ultimi suoi anni di vita, un commento alla \"Divina Commedia\", noto per la sua essenzialit\u00e0 e precisione documentale. \nLa figlia Romilda Del Lungo spos\u00f2 Orazio Bacci il 22 aprile 1895. \nIl 21 gennaio 1906 fu nominato Senatore del Regno. Si oppose alla politica di Giovanni Giolitti e sostenne l'entrata in guerra dell'Italia nel 1915."}
{"id": "97054", "revid": "254059", "url": "https://it.wikipedia.org/wiki?curid=97054", "title": "Distretto di Werdenberg", "text": "Il distretto di Werdenberg \u00e8 un distretto del Canton San Gallo, in Svizzera. Confina con i distretti di Rheintal a nord, di Sarganserland a sud e del Toggenburgo a ovest, con il Liechtenstein a est e con il Canton Appenzello Interno a nord-ovest. Il capoluogo \u00e8 Buchs.\nComuni.\nAmministrativamente \u00e8 diviso in 6 comuni:"}
{"id": "97056", "revid": "110157", "url": "https://it.wikipedia.org/wiki?curid=97056", "title": "Grabs", "text": "Grabs (toponimo tedesco) \u00e8 un comune svizzero di 6\u00a0929 abitanti del Canton San Gallo, nel distretto di Werdenberg."}
{"id": "97058", "revid": "200568", "url": "https://it.wikipedia.org/wiki?curid=97058", "title": "Quartirolo", "text": ""}
{"id": "97064", "revid": "111373", "url": "https://it.wikipedia.org/wiki?curid=97064", "title": "Sevelen", "text": "Sevelen (toponimo tedesco) \u00e8 un comune svizzero di 4\u00a0828 abitanti del Canton San Gallo, nel distretto di Werdenberg.\nGeografia fisica.\nSevelen si trova nella valle del Reno a occidente di Vaduz e confina con il Liechtenstein; .\nInfrastrutture e trasporti.\nSevelen \u00e8 servito dall'omonima stazione sulla ferrovia Coira-Rorschach."}
{"id": "97065", "revid": "126257", "url": "https://it.wikipedia.org/wiki?curid=97065", "title": "Altomilanese", "text": ""}
{"id": "97067", "revid": "15756", "url": "https://it.wikipedia.org/wiki?curid=97067", "title": "Alto Milanese", "text": "Con il termine Alto Milanese (\"\u00c0ltu Milan\u00e9s\" in dialetto lombardo occidentale), anche chiamato Altomilanese, viene indicato il territorio della Lombardia che comprende la parte nord-occidentale della citt\u00e0 metropolitana di Milano, la parte meridionale della provincia di Varese e alcuni comuni della parte sud-occidentale della provincia di Como. Corrisponde in gran parte con una delle province italiane progettate in passato: la \"provincia del Seprio\". L'Alto Milanese pu\u00f2 essere suddiviso in quattro zone aventi come centro principale le loro rispettive maggiori citt\u00e0: il Bustese, il Legnanese, il Gallaratese e il Saronnese. I maggiori fiumi dell'Alto Milanese sono l'Olona e il Ticino, mentre tra i torrenti degni di nota sono l'Arno, il Tenore, il Bozzente, la Lura, il Rile e lo Strona.\nIl nucleo centrale dell'Alto Milanese \u00e8 costituito dalla conurbazione dell'Olona, ovvero dall'area urbana comprendente, da nord a sud, le citt\u00e0 di Gallarate, Busto Arsizio, Legnano.. L'Alto Milanese, che \u00e8 una delle zone pi\u00f9 industrializzate e pi\u00f9 densamente popolate d'Italia, ha una popolazione di circa abitanti distribuiti su una superficie di 235 chilometri quadrati. La rete di comunicazione primaria \u00e8 costituita dall'Autostrada dei laghi (A8 Milano-Varese, A9 Lainate-Como-Chiasso e A26 diramazione Gallarate-Gattico), dalla strada statale 33 del Sempione, dalla strada statale 233 Varesina, dalla strada statale 527 Bustese e dalle linee ferroviarie Malpensa Express, Domodossola-Milano (FS), Luino-Gallarate (FS), Gallarate-Varese (FS) e Saronno-Novara (FNM).\nIl territorio, che vede la presenza di corsi d'acqua e un clima temperato, fu protagonista dello sviluppo di insediamenti fin dall'antichit\u00e0. Durante l'Alto Medioevo l'Alto Milanese fu diviso tra i contadi del Seprio (capoluogo Castelseprio) e della Burgaria (probabilmente legata a Parabiago), due contee dipendenti dalla marca di Lombardia; tra i secoli XIII e XV, con la dissoluzione e la scomparsa dei due contadi, l'Alto Milanese cominci\u00f2 a distinguersi come zona d'influenza di Busto Arsizio, Legnano e Gallarate. Nel Basso Medioevo l'Alto Milanese fu teatro della battaglia di Legnano e della battaglia di Parabiago. Nell'Alto Milanese \u00e8 diffuso il dialetto lombardo occidentale, variante locale della lingua lombarda, lingua romanza derivata dal latino avente substrato celtico e superstrato longobardo.\nDegni di nota, tra gli eventi organizzati nell'Alto Milanese, sono il palio di Legnano e il Busto Arsizio Film Festival. Il palio di Legnano \u00e8 una festa tradizionale che si svolge annualmente a Legnano dal 1935 per commemorare l'omonima battaglia dove trovano spazio una sfilata storica e una corsa ippica tra le otto contrade storiche di Legnano che chiude la manifestazione. Il Busto Arsizio Film Festival \u00e8 un festival cinematografico di rilievo nazionale i cui obiettivi sono quelli di valorizzare le produzioni italiane di qualit\u00e0. Tra le competizioni sportive organizzate nell'Alto Milanese ci sono le corse campestri Campaccio e Cinque Mulini (entrambe incluse nel circuito internazionale dei \"Cross Country Permit\" della World Athletics), la gara ciclistica Coppa Bernocchi, che fa parte del Trittico Lombardo, e il torneo San Giorgio su Legnano scacchi. Nell'Alto Milanese si sono svolti i Campionati europei di corsa campestre 2006 e il Campionato europeo di scherma 2012, con i primi che si sono disputati a San Giorgio su Legnano e il secondo a Legnano. Originari dell'Alto Milanese sono i bruscitti, secondo piatto a base di carne di manzo tagliata finemente e cotta per lungo tempo.\nGeografia fisica.\nTerritorio.\nIl territorio dell'Alto Milanese pu\u00f2 essere geograficamente diviso in due zone. La zona centro-settentrionale \u00e8 collinare, con alcune vallate, come la Valle Olona e la Valle dell'Arno. Nella zona meridionale si estende invece l'alta Pianura Padana. Il suolo, che \u00e8 principalmente composto da ciottoli, ghiaia, sabbia e argilla, era un tempo coperto da un sottile strato di humus poco adatto alla crescita di boschi e alla coltivazione agricola, cos\u00ec da essere in gran parte brughiera.\nNel corso dei secoli, grazie al lavoro di fertilizzazione operato dai contadini locali e alla costruzione di canali artificiali, il territorio dell'Alto Milanese \u00e8 stato reso coltivabile. Fino al XIX secolo il paesaggio comprendeva la brughiera e le coltivazioni di vite e cereali, mentre attualmente l'attivit\u00e0 agricola \u00e8 poco differenziata e il mais \u00e8 la coltura principale.\nSecondo la classificazione sismica l'Alto Milanese \u00e8 in \"zona 4\" (sismicit\u00e0 irrilevante), come stabilito dall'ordinanza PCM n. 3274 del 20 marzo 2003.\nIdrografia.\nA nord interessano l'Alto Milanese il Lago Maggiore (Sesto Calende e Angera), il Lago di Comabbio e il Lago di Monate. I maggiori fiumi sono l'Olona e il Ticino. Vi sono numerosi torrenti, tra i quali l'Arno, il Tenore, il Bozzente, la Lura, il Rile e lo Strona. Il fiume Olona ha portato a un notevole sviluppo urbano e industriale lungo il suo corso: sulle sue sponde sono fiorite infatti numerose attivit\u00e0 produttive, in particolare industrie tessili, meccaniche e chimiche, che originariamente sfruttavano le sue acque per movimentare i macchinari. Grazie a questo sviluppo, prevalentemente autonomo rispetto a quello della restante parte dell'area metropolitana di Milano, l'Alto Milanese \u00e8 una tra le pi\u00f9 industrializzate e urbanizzate dell\"hinterland\" settentrionale di Milano.\nI principali corsi d'acqua del Bustese, uno dei territori dell'Alto Milanese, sono l'Olona e i suoi affluenti Rile e Tenore. Corsi d'acqua minori sono il Fontanile di Tradate, il Riale delle Selve, il Mornaga, il Valdessera, la Selvagna, il Marubbio, il Riale di Torba e il Bozzone. Nel Bustese non vi sono specchi d'acqua importanti, mentre vi sono numerosi stagni alimentati dai vari riali e da alcune risorgive, di cui i maggiori sono lo \"Stagno Boza\", lo \"Stagno di Torba\", il \"Laghetto Madonnetta\". Nel Gallaratese, invece, i corsi d'acqua sono il Ticino e i suoi affluenti Arno e Strona. Nel Legnanese scorre l'Olona, mentre il Saronnese \u00e8 attraversato dal torrente Lura, che nasce nel territorio del comune di Bizzarone e sfocia nell'Olona. Degni di nota sono anche i canali artificiali, come il Canale Villoresi e il Naviglio Grande, che attraversano entrambi l'Alto Milanese.\nClima.\nIl clima dell'Alto Milanese \u00e8 caratterizzato da un'ampia escursione termica annuale, con temperature minime basse in inverno (-4/-6\u00a0\u00b0C, anche con punte fino a -7/-10\u00a0\u00b0C) e massime elevate in estate (30-32\u00a0\u00b0C, talvolta con punte di 35\u00a0\u00b0C). La piovosit\u00e0 \u00e8 principalmente nei mesi primaverili e autunnali, anche se nelle estati calde e umide sono frequenti i temporali.\nLa caratteristica conformazione a \"conca\" della Pianura Padana fa s\u00ec che sia in inverno che in estate vi sia un notevole ristagno dell'aria, con effetti diversi nelle due stagioni: in inverno, infatti, quando vi \u00e8 un accumulo freddo e scarsit\u00e0 di vento, si forma una marcata inversione termica, che pu\u00f2 perdurare anche diversi giorni, specie nelle giornate umide e nebbiose, causando giornate molto rigide e gelo intenso, mentre in estate essa causa violenti rovesci temporaleschi.\nI dati provenienti dalla stazione meteorologica di Milano Malpensa indicano, in base alla media trentennale di riferimento (1961-1990) per l'Organizzazione Mondiale della Meteorologia, che la temperatura minima del mese pi\u00f9 freddo, gennaio, si attesta attorno a \u22124\u00a0\u00b0C, mentre quella massima del mese pi\u00f9 caldo, luglio, \u00e8 intorno ai 28\u00a0\u00b0C. Le precipitazioni medie annue sono superiori ai \u00a0mm e presentano un picco primaverile e autunnale, con un minimo relativo invernale.\nStoria.\nPreistoria.\nL'Alto Milanese, che vede la presenza di corsi d'acqua e un clima temperato, fu protagonista dello sviluppo di insediamenti fin dalla preistoria. A Cadrezzate e sulle zone in riva al Lago di Monate sono stati ritrovati, in localit\u00e0 \"Il Sabbione\", insediamenti palafitticoli, che nel 2011 sono stati inseriti nella lista dei Patrimoni dell'umanit\u00e0 dell'UNESCO insieme ad altri antichi insediamenti sulle Alpi palafitticoli di et\u00e0 preistorica. \nTali popolazioni, secondo le ipotesi degli studiosi, migrarono poi a sud attraverso l'Alto Milanese in seguito a un forte incremento demografico. Dai reperti archeologici trovati, si pu\u00f2 dedurre che la Valle Olona fosse\u00a0\u2013 gi\u00e0 in preistoria\u00a0\u2013 una rilevante via di comunicazione.\nD'epoca successiva fu lo sviluppo della cultura di Canegrate prima (a partire dal XIII secolo a.C.) e della cultura di Golasecca poi (tra i secoli IX e IV a.C.), i cui nomi derivano dalle rispettive localit\u00e0 dove vennero effettuati i primi scavi, che portarono alla scoperta di queste culture preistoriche.\nIn particolare la cultura di Canegrate \u00e8 stata una civilt\u00e0 protostorica che si \u00e8 sviluppata in pianura padana dall'et\u00e0 del bronzo sui territori della Lombardia occidentale, del Piemonte orientale e del cantone Ticino. Le testimonianze materiali trovate a Canegrate erano costituite da una necropoli formata da 165 tombe, all'interno delle quali erano presenti oggetti metallici e ceramici. Il ritrovamento di Canegrate \u00e8 costituito da una cos\u00ec elevata concentrazione di sepolture, che ha pochi eguali nell'Italia settentrionale.\nLa cultura di Golasecca \u00e8 una cultura della prima et\u00e0 del Ferro costituita da cinquanta tombe con ceramiche e oggetti metallici. Le testimonianze materiali si trovano sparse in un ampio territorio di \u00a0km\u00b2 a sud delle Alpi, compreso tra i fiumi Po, Serio e Sesia delimitato a nord dai valichi alpini. La maggiore densit\u00e0 di ritrovamenti si \u00e8 avuta nella fascia collinare subalpina, con una continuit\u00e0 di circa un millennio, ed \u00e8 questa l'area che ha visto lo sviluppo dei due epicentri della cultura stessa, che sono le zone di Sesto Calende-Golasecca-Castelletto Ticino e l'area nei dintorni di Como.\nLe popolazioni preromane.\nIn una serie di campagne di scavi effettuate nell'Alto Milanese sono stati scoperti dei reperti risalenti all'insediamento in Pianura Padana dei Celti, che sono databili tra il IV e il I secolo a.C. e che sono collegati alla cultura di La T\u00e8ne. Nell'Alto Milanese sono stati anche trovati reperti collegati agli Etruschi e ai Veneti con scavi effettuati, rispettivamente, a Vergiate e a Sesto Calende.\nI ritrovamenti archeologici risalenti al periodo storico immediatamente successivo alla conquista romana della pianura padana continuano a essere caratterizzati da marcati tratti celtici, che si dissolvono gradualmente fino a scomparire nell'Et\u00e0 augustea, cio\u00e8 fino a quando la romanizzazione dell'Alto Milanese venne completata.\nEpoca romana.\nGli antichi Romani non perseguirono un'assimilazione forzata delle popolazioni conquistate, ma consentirono agli abitanti dell'Alto Milanese di continuare a professare la loro religione, utilizzare la loro lingua e mantenere le proprie tradizioni. La romanizzazione della zona avvenne quindi per gradi. La fusione tra le due culture \u00e8 testimoniata dai reperti ascrivibili all'Et\u00e0 augustea, che gradualmente perdono le caratteristiche legate alla civilt\u00e0 celtica assumendo quelle tipiche della cultura romana.\nIn epoca imperiale romana gli abitanti dell'Alto Milanese erano organizzati amministrativamente in \"vicus\", comunit\u00e0 che poi diedero origine a molti dei moderni comuni. Dai pochi e vitali insediamenti rurali dell'epoca repubblicana si pass\u00f2, in era imperiale, a una comunit\u00e0 pi\u00f9 numerosa e organizzata con un tessuto urbanistico formato da piccoli insediamenti isolati nella campagna che ruotavano intorno al centro rurale pi\u00f9 grande. Queste comunit\u00e0 rurali avevano una buona produttivit\u00e0 agricola. Con la crisi e poi con la caduta dell'Impero romano d'Occidente, anche l'Alto Milanese conobbe una fase di decadenza sociale ed economica.\nIn epoca romana l'Alto Milanese era attraversato da due importanti strade romane, la \"via Mediolanum-Bilitio\" e la \"via Mediolanum-Verbannus\". La \"via Mediolanum-Bilitio\" metteva in comunicazione \"Mediolanum\" (la moderna Milano) con \"Bilitio\" (Bellinzona) o forse anche \"Curia Raetorum\" (Coira) passando da \"Varisium\" (Varese) e, solo ipoteticamente, da \"Luganum\" (Lugano). Questa strada, oltre Bellinzona, tramite il \"Mons Vaium\" (Passo del San Bernardino) o il Lucomagno, puntava verso Coira e si connetteva ad altre vie commerciali dirette in Rezia e oltre le Alpi.\nLa \"via Mediolanum-Verbannus\" congiungeva invece \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore e poi con il passo del Sempione, grazie al quale si potevano valicare le Alpi). Secondo una teoria ottocentesca fu ampliata dall'imperatore Settimio Severo. Questa strada, finalizzata al trasporto terrestre, era integrata da vie d'acqua, il cui asse principale era il fiume Olona. Lungo questa direttrice i trasporti erano quindi sia terrestri che acquatici. Larga parte del tracciato della \"via Mediolanum-Verbannus\", che venne utilizzato anche nel Medioevo e nei secoli seguenti, fu ripreso da Napoleone Bonaparte per realizzare la strada statale del Sempione.\nMedioevo.\nDurante l'Alto Medioevo l'Alto Milanese fu diviso tra i contadi del Seprio (capoluogo Castelseprio) e della Burgaria (probabilmente legata a Parabiago), due contee dipendenti dalla marca di Lombardia; tra i secoli XIII e XV, con la dissoluzione e la scomparsa dei due contadi, l'Alto Milanese cominci\u00f2 a distinguersi come zona d'influenza di Busto Arsizio, Legnano e Gallarate.\nNel Basso Medioevo l'Alto Milanese fu teatro della battaglia di Legnano, combattuta tra l'esercito imperiale di Federico Barbarossa e le truppe della Lega Lombarda il 29 maggio 1176 tra le localit\u00e0 di Legnano e Borsano. Lo scontro fu cruciale nella lunga guerra intrapresa dal Sacro Romano Impero Germanico per tentare di affermare il suo potere sui comuni dell'Italia settentrionale, che decisero di mettere da parte le reciproche rivalit\u00e0 alleandosi in un'unione militare guidata simbolicamente da papa Alessandro III, la Lega Lombarda.\nLa battaglia pose fine alla quinta e ultima discesa in Italia dell'imperatore Federico Barbarossa, che dopo la sconfitta di Legnano cerc\u00f2 di risolvere la questione italiana tentando l'approccio diplomatico. Questo sfoci\u00f2 qualche anno pi\u00f9 tardi nella pace di Costanza (25 giugno 1183), con la quale l'imperatore riconobbe la Lega Lombarda dando concessioni amministrative, politiche e giudiziarie ai comuni e ponendo ufficialmente fine al suo tentativo di egemonizzare l'Italia settentrionale.\nAlla battaglia fa riferimento il \"Canto degli Italiani\" di Goffredo Mameli e Michele Novaro, che recita: \u00ab [...] Dall'Alpi a Sicilia dovunque \u00e8 Legnano [...]\u00bb in ricordo della vittoria delle popolazioni italiane su quelle straniere. Grazie a questo scontro, Legnano \u00e8 l'unica citt\u00e0, oltre a Roma, a essere citata nell'inno nazionale italiano. A Legnano, per commemorare la battaglia, si svolge annualmente dal 1935, nell'ultima domenica di maggio, il Palio cittadino. In ambito istituzionale, la data del 29 maggio \u00e8 stata scelta come festa regionale della Lombardia.\nL'Alto Milanese fu anche teatro della battaglia di Parabiago, scontro verificatosi il 21 febbraio 1339 nelle campagne attorno a Parabiago e Nerviano, tra le truppe milanesi da Azzone Visconti, guidate da Luchino Visconti, contro i ribelli della Compagnia di San Giorgio guidati da Lodrisio Visconti, pretendenti al titolo di Signore di Milano; questo scontro si risolse con la vittoria di Azzone Visconti.\nA partire dal Medioevo la presenza dell'acqua dell'Olona port\u00f2 alla costruzione di mulini lungo il fiume. I mulini servivano a macinare il grano, ma anche a far funzionare i macchinari degli artigiani come seghe, magli, ecc. Come conseguenza l'attivit\u00e0 molinatoria divent\u00f2 una grande fonte di guadagno, fonte di guadagno che si accost\u00f2 alle pi\u00f9 tradizionali attivit\u00e0 agricole quali la coltivazione del grano e della vite. Il pi\u00f9 antico scritto giunto sino a noi nel quale si menziona un impianto molinatorio sull'Olona \u00e8 del 1043; questo mulino, che era di propriet\u00e0 di Pietro Vismara, si trovava tra Castegnate e la localit\u00e0 Gabinella a Legnano.\nEpoca moderna.\nL'attivit\u00e0 principale su cui si basava l'economia dell'Alto Milanese del XVI secolo era l'agricoltura. I contadini dell'Alto Milanese coltivano principalmente cereali (miglio e frumento), la vite e il gelso, che \u00e8 alla base dell'allevamento dei bachi da seta. In particolare, la storia della viticoltura nell'Alto Milanese affondava le sue radici nell'epoca imperiale romana. Anche l'Alto Milanese venne funestato dall'epidemia di peste del 1630, pandemia raccontata anche da Alessandro Manzoni ne \"I promessi sposi\", che falcidi\u00f2 la popolazione.\nL'industrializzazione dell'Alto Milanese \u00e8 avvenuta nei primi decenni del XIX secolo. Ci\u00f2 che ebbe un peso determinante nella genesi di questo processo furono la tradizione di artigianato e quella di manifattura domestica che erano presenti nel tessuto produttivo della zona gi\u00e0 da qualche secolo; tali attivit\u00e0 erano praticate per integrare il lavoro nei campi. \nIl processo di industrializzazione che port\u00f2 alla graduale trasformazione dell'economia dell'Alto Milanese fu accelerato da due calamit\u00e0 naturali che misero in crisi l'agricoltura locale: la crittogamia, malattia che colp\u00ec la vite, e la nosematosi, epidemia che danneggi\u00f2 i bozzoli dei bachi da seta. Per la prima infezione, comparsa tra il 1851 e il 1852, il risultato in Lombardia fu la rapida caduta della quantit\u00e0 di vino prodotta: gli ettolitri di vino prodotti passarono da 1.520.000 nel 1838 a 550.000 nel 1852. Il colpo definitivo alla produzione vinicola venne da altre due malattie della vite che, tra il 1879 e il 1890, colpirono la pianta: la peronospora e la fillossera.\nIn seguito a queste epidemie, le coltivazioni vinicole nell'Alto Milanese scomparvero definitivamente e i contadini concentrarono gli sforzi nella produzione di cereali e nell'allevamento di bachi da seta. Prima della scomparsa della vite a Legnano era celebre il vino dei colli di Sant'Erasmo, che si produceva nell'omonimo rione; gli ultimi campi dei Colli di Sant'Erasmo a Legnano coltivati a vite furono eliminati nel 1987 per consentire la costruzione, tra via Colli di Sant'Erasmo, via Canazza e via Trivulzio, di un parcheggio a servizio dell'ospedale civile di Legnano.\nPoco dopo la diffusione della malattia della vite comparve un'infezione del baco da seta, la pebrina. Oltre a questo problema, nella seconda parte del XIX secolo, l'Europa fu investita da una crisi agricola che coinvolse le coltivazioni a cereali: ci\u00f2 era dovuto alla diffusione, sui mercati, di granaglie americane a prezzi competitivi. Infatti, vaste zone del \"Middle West\" statunitense erano state destinate alle coltivazioni, mentre grazie all'avanzamento tecnologico avvenne un deciso calo dei costi di trasporto via mare. L'effetto fu una profonda crisi che colp\u00ec le coltivazioni di cereali in Europa; questa congiuntura tocc\u00f2 il suo apice negli anni ottanta del XIX secolo e caratterizz\u00f2 l'agricoltura del Vecchio Continente fino all'inizio del XX secolo. Tale avvenimento diede un'ulteriore spinta verso l'industrializzazione dell'Alto Milanese, dato che mise in crisi anche il comparto pi\u00f9 importante dell'agricoltura della zona dopo la scomparsa dei vigneti e la crisi dell'allevamento dei bachi: la coltivazione dei cereali.\nLa prima fase di industrializzazione dell'Alto Milanese, che avvenne nella parte iniziale del XIX secolo e che era caratterizzata da un sistema produttivo pre-capitalistico, fu poi seguita da una modernizzazione dei processi di produzione. Ci\u00f2 diede inizio, nella seconda met\u00e0 del secolo, alla seconda fase della rivoluzione industriale dell'Alto Milanese, che port\u00f2 alla nascita di vere e proprie fabbriche tessili e meccaniche nel senso moderno del termine. Le prime attivit\u00e0 capitalistiche che gradualmente si formarono furono le filature, che trassero origine dalle attivit\u00e0 proto industriali nate nei primi decenni del XIX secolo; alcune di esse crebbero notevolmente fino a essere annoverati tra i principali cotonifici lombardi.\nNel 1878 la prima tariffa doganale italiana port\u00f2 a un certo protezionismo, specialmente nei confronti dei filati e dei tessuti di uso comune: questo mise l'industria cotoniera italiana nelle condizioni di sopportare meglio la concorrenza di quella inglese. Ci\u00f2 port\u00f2 alla grande espansione raggiunta dall'industria tessile italiana, che ebbe il suo culmine dal 1890 al 1906. Le macchine utilizzate nell'industria tessile, sempre pi\u00f9 efficienti e quindi complesse, comportavano la necessit\u00e0 di disporre dell'attrezzatura per la manutenzione. Inoltre c'era il bisogno di riparazioni rapide. Di conseguenza, negli ultimi decenni del XIX secolo, nacquero le prime industrie meccaniche dell'Alto Milanese, che costruivano e riparavano macchinari tessili; successivamente, nel campo meccanico, si aggiunse una produzione pi\u00f9 ampia.\nLo sviluppo industriale port\u00f2 a una nuova crisi agricola della zona: molti contadini iniziarono infatti a lavorare nelle fabbriche abbandonando l'agricoltura. L'indice di occupati nell'industria, rispetto ai lavoratori totali, ad esempio a Legnano, pass\u00f2 dal 12% del 1857, al 28% del 1887 al 42% del 1911: al termine del processo di trasformazione del borgo agricolo in citt\u00e0 industriale moderna, Legnano inizi\u00f2 a essere soprannominata \"piccola Manchester\" d'Italia, titolo conteso in zona con la confinante e altrettanto industrializzata Busto Arsizio. Il ritmo e la portata di questa trasformazione ebbe pochi altri esempi paragonabili nel continente europeo. A cavallo dei due secoli ci fu anche un forte sviluppo commerciale. Per questa espansione furono molto importanti le infrastrutture per il trasporto di persone e di merci. Nel 1880 fu anche costruita la tranvia Milano-Gallarate, che venne soppressa nella seconda met\u00e0 del XX secolo.\nEpoca contemporanea.\nDopo la seconda guerra mondiale l'Alto Milanese fu colpito, come il resto d'Italia, dalla forte recessione economica che segu\u00ec il conflitto. Erano insufficienti gli alimenti fondamentali, il trasporto pubblico faceva difetto e le strade erano dissestate. Regolarizzatasi anche la politica italiana, il sistema economico dell'Alto Milanese ricominci\u00f2 a svilupparsi, tornando al tasso di crescita del periodo precedente alla seconda guerra mondiale anche grazie al Piano Marshall. Durante la forte crescita economica dell'Italia durante il boom economico, Legnano raggiunse tra il 1951 e il 1961 il secondo pi\u00f9 alto tasso\u00a0\u2013 a livello nazionale\u00a0\u2013 di impiegati nell'industria in relazione agli abitanti (65,2%), seconda solo a Sesto San Giovanni (67,14%). \nNei primi anni settanta l'Alto Milanese fu protagonista del sorgere e del fiorire delle prime esperienze di televisione commerciale. Enzo Tortora e Renzo Villa ebbero l'intuizione di portare in televisione le forme di rappresentazioni teatrali tipici dei teatrini degli oratori della zona. Dal punto di vista economico la raccolta pubblicitaria era favorita dal tessuto imprenditoriale e commerciale della zona, basato su piccole e media impresa, con i primi esempi di \"grande distribuzione\". Nacquero cos\u00ec Telealtomilanese e Antennatre con studi, rispettivamente, a Busto Arsizio e Legnano. Nella zona arrivarono ad ascolti paragonabili a quelli della RAI. Dopo un decennio tuttavia dovettero poi soccombere di fronte a realt\u00e0 pi\u00f9 organizzate, che iniziarono a creare delle reti a carattere nazionale, come quelle del gruppo Fininvest.\nL'et\u00e0 d'oro dell'industria dell'Alto Milanese, iniziata negli anni ottanta del XIX secolo, termin\u00f2 negli anni sessanta del XX. In seguito l'Alto Milanese conobbe un lungo periodo di crisi che port\u00f2 alla chiusura di molte attivit\u00e0 produttive. Questa congiuntura sfavorevole fu causata dall'aumento del costo del lavoro e dalla concorrenza dei sistemi industriali esteri, a cui si aggiunsero le periodiche crisi che ciclicamente coinvolgono i sistemi produttivi e\u00a0\u2013 negli anni settanta\u00a0\u2013 l'inconvertibilit\u00e0 del dollaro (1971), la crisi petrolifera e la guerra del Kippur (entrambe nel 1973). Nel contempo, inizi\u00f2 una fase di nascita di piccole aziende, che consent\u00ec all'Alto Milanese di rimanere inserito in un contesto produttivo molto avanzato, collocandolo ancora nel XXI secolo tra le zone pi\u00f9 sviluppate e industrializzate d'Italia. Molte aree ex industriali vennero poi riconvertite ad altri usi, spesso con la scomparsa delle testimonianze di archeologia industriale.\nL'economia dell'Alto Milanese vir\u00f2 anche verso il settore terziario; in particolare, ci fu una forte crescita dei servizi alla produzione, alle telecomunicazioni, alle assicurazioni, ai trasporti, alle gestioni finanziarie, ai servizi bancari e, in misura minore, ai servizi legali e informatici. Il tasso di sviluppo del settore terziario non port\u00f2 per\u00f2 a una crescita sufficiente a sopperire la scomparsa dei grandi complessi industriali del passato.\nSociet\u00e0 e cultura.\nLingue e dialetti.\nNell'Alto Milanese \u00e8 diffuso il dialetto lombardo occidentale, variante locale della lingua lombarda, lingua romanza derivata dal latino avente substrato celtico e superstrato longobardo In esso vi \u00e8 chi trova tracce delle lingue dei popoli anteriori alla latinizzazione della regione, in particolare l'antico ligure, anche se i dati sull'effettiva influenza di questo sostrato linguistico sono pochi e di varia interpretazione. L'influenza linguistica che ebbero i Celti sulle parlate locali dell'Alto Milanese fu invece cospicua, tanto che ancora oggi il dialetto lombardo occidentale \u00e8 classificato come \"gallo-italico\". Fu per\u00f2 la dominazione romana, che soppiant\u00f2 quella celtica, a plasmare l'idioma locale parlato nell'Alto Milanese, tanto che il lessico e la grammatica di questo dialetto \u00e8 di derivazione romanza. \u00c8 parlato da circa il 30% della popolazione dell'area in cui \u00e8 diffuso.\nTra gli idiomi locali sono degni di menzione il dialetto bustocco e il dialetto legnanese. Il dialetto bustocco (nome nativo \"b\u00fcst\u00f3cu\"), che \u00e8 la variante del lombardo occidentale parlata a Busto Arsizio (\"B\u00fcsti Grandi\" in bustocco), si stacca notevolmente sia dal dialetto milanese, sia dai dialetti varesotti, sia dagli altri dialetti parlati nelle localit\u00e0 pi\u00f9 prossime a Busto Arsizio, cos\u00ec come da tutti gli altri dialetti della lingua lombarda.\nIl dialetto legnanese (nome nativo \"legnan\u00e9s\") \u00e8 invece parlato nei dintorni di Legnano. Legnano, a partire dall'XI secolo, inizi\u00f2 a legarsi con Milano. Il borgo legnanese, infatti, rappresentava, per chi proveniva da nord, il passaggio di accesso al contado milanese e quindi aveva un'importante funzione strategica per la citt\u00e0 meneghina. Il legame tra Legnano e Milano influenz\u00f2 anche il vernacolo legnanese, che inizi\u00f2 a differenziarsi dal limitrofo dialetto bustocco. Infatti, grazie ai frequenti contatti tra le due citt\u00e0, il dialetto milanese inizi\u00f2 a \"contaminare\" l'idioma parlato a Legnano. Nonostante questa tendenza, il dialetto legnanese continu\u00f2 a conservare\u00a0\u2013 nei secoli\u00a0\u2013 una cospicua diversit\u00e0 rispetto alla parlata meneghina. In dialetto legnanese sono scritti gli spettacoli della compagnia teatrale italiana dialettale \"I Legnanesi\"'.\nIstituzioni, enti e associazioni.\n Una delle associazioni pi\u00f9 importanti dell'Alto Milanese \u00e8 Associazione Consortile dei Comuni dell'Alto Milanese (A.C.C.A.M.). \u00c8 stata fondata nel 1970 dai Comuni di Busto Arsizio, Gallarate, Legnano, Nerviano e Samarate per progettare, organizzare e fabbricare impianti di smaltimento rifiuti. Al 2020 fanno parte i comuni di Arsago Seprio, Buscate, Busto Arsizio, Canegrate, Cardano al Campo, Castano Primo, Castellanza, Fagnano Olona, Ferno, Gallarate, Golasecca, Gorla Maggiore, Legnano, Lonate Pozzolo, Magnago, Marnate, Nerviano, Olgiate Olona, Parabiago, Pogliano Milanese, Rescaldina, Samarate, San Giorgio su Legnano, San Vittore Olona, Somma Lombardo, Vanzaghello e Vizzola Ticino.\nNell'Alto Milanese \u00e8 anche attivo il Consorzio Sistema Bibliotecario Nord-Ovest, azienda speciale consortile che raccoglie 33 comuni del nord-ovest della citt\u00e0 metropolitana di Milano che fornisce vari servizi alle biblioteche dei comuni aggregati. Le biblioteche aderenti al consorzio mettono a disposizione degli utenti circa 1,5 milioni di documenti (libri, CD musicali e DVD), con un totale di circa titoli diversi. Il sistema eroga, ogni anno, circa 1,5 milioni di prestiti.\nLa Biblioteca capitolare di San Giovanni Battista \u00e8 una biblioteca capitolare sita a Busto Arsizio nei pressi della basilica di San Giovanni Battista. \u00c8 tra le pi\u00f9 antiche biblioteche dell'area nord-ovest di Milano e una delle pi\u00f9 antiche istituzioni culturali della Lombardia. L'attuale biblioteca capitolare nacque ufficialmente nel 1583, ma gi\u00e0 alla fine del XIV secolo si era costituito presso la basilica un nucleo di testi raccolti da un gruppo di sacerdoti che poi andarono a confluire del patrimonio librario della biblioteca.\nDegna di nota \u00e8 anche la Famiglia Legnanese, associazione culturale senza fini di lucro con sede a Legnano all'interno della centrale villa Jucker. L'associazione, da sempre priva di connotazioni politiche e partitiche, venne fondata il 27 febbraio 1951 a Legnano per iniziativa di un gruppo di personaggi di spicco della cultura e dell'economia locale Il 25 marzo 2013 la presidenza della Repubblica Italiana ha conferito alla Famiglia Legnanese la medaglia d'oro di benemerenza per la cultura e l'arte.\nIstruzione.\nNell'Alto Milanese sono presenti due universit\u00e0:\nTeatri.\nNell'Alto Milanese sono presenti i seguenti teatri:\nMusei.\nNell'Alto Milanese sono presenti, tra gli altri, i seguenti musei:\nEventi.\nDegni di nota, tra gli eventi organizzati nell'Alto Milanese, sono il palio di Legnano e il Busto Arsizio Film Festival. Il palio di Legnano \u00e8 una festa tradizionale che si svolge annualmente a Legnano dal 1935 per commemorare l'omonima battaglia combattuta il 29 maggio 1176 nei dintorni della citt\u00e0 tra le truppe della Lega Lombarda e l'esercito imperiale di Federico Barbarossa. Il territorio di Legnano \u00e8 diviso in otto contrade storiche che si sfidano, all'ultima domenica di maggio, in una corsa ippica che chiude la manifestazione. Tra gli eventi collegati al palio di Legnano trovano anche spazio una sfilata storica e \"La Fabbrica del Canto\", manifestazione musicale corale internazionale nata nel 1992 su iniziativa dell'Associazione Musicale Jubilate. Nel 2002 la sfilata storica del palio di Legnano \u00e8 stata riproposta al \"Columbus Day\" di New York.\nIl Busto Arsizio Film Festival (stilizzato in \"B.A. Film Festival\" o \"BAFF\") \u00e8 un festival cinematografico nato nel 2003 che si svolge annualmente a Busto Arsizio. Gli obiettivi della rassegna sono quelli di valorizzare le produzioni italiane di qualit\u00e0, con particolare attenzione alle diverse professionalit\u00e0 che operano nel campo dell'audiovisivo e diffondere la cultura cinematografica attraverso proiezioni e laboratori per gli studenti e incontri tra grandi personalit\u00e0 del mondo del cinema e il pubblico.\nCucina.\nOriginari di Busto Arsizio sono i bruscitti, secondo piatto a base di carne di manzo tagliata finemente e cotta per lungo tempo. Altri suoi ingredienti sono i semi di finocchio selvatico e il vino rosso. La pietanza, che \u00e8 diffusa nell'Alto Milanese e nel Verbano Cusio Ossola, \u00e8 completata con l'aggiunta di polenta o di pur\u00e9 e pu\u00f2 essere accompagnata da vini rossi ben strutturati quali Barbera, Barolo o Barbaresco.\nGeografia antropica.\nI comuni appartenenti all'Alto Milanese.\nSecondo economisti e sociologi, valutate le caratteristiche di omogeneit\u00e0 socioeconomica e territoriale, l'Alto Milanese \u00e8 formato dall'insieme dei comuni di seguito elencati: \n Provincia di Varese \n Citt\u00e0 metropolitana di Milano \n Provincia di Como\nI comuni maggiori.\n\"Dati aggiornati al 2019\"\nAmministrazione.\nLe origini: il Seprio.\nI confini del moderno Alto Milanese coincidono approssimativamente all'antico contado del Seprio. Il Seprio (\"Sevar\" in dialetto lombardo occidentale, \"Sever\" in dialetto milanese), nato come intorno (\"fines\") della citt\u00e0 di Castel Seprio, crebbe durante l'ultimo secolo dell'Impero romano. In epoca longobarda e poi franca si costitu\u00ec come \"iudicaria\" e poi \"comitatus\" autonomo, perlomeno dal VII secolo.\nI secoli IX e X rappresentarono il periodo di maggiore espansione territoriale e potenza politica: il contado del Seprio controllava un'area che si spingeva dal fiume Ticino alla Val d'Intelvi e dal contado di Burgaria, ossia l'odierno Alto Milanese, fino al Sottoceneri, nell'attuale Cantone Ticino. Con il XII secolo inizi\u00f2 un periodo di decadenza, tant'\u00e8 che la famiglia comitale si trasfer\u00ec dapprima a Venegono Superiore, quindi a Milano e poi a Reggio nell'Emilia.\nNel XIII secolo il Seprio fu coinvolto nelle lotte per il controllo di Milano fra Visconti e Della Torre e perse il controllo sulla Burgaria. Nel 1287 il Seprio venne inserito nei territori viscontei della Signoria di Milano, perdendo la sua autonomia. Successivamente il nome sopravvisse come contado rurale, istituzione territoriale del Ducato di Milano, fino alla riforma della province moderne attuata dall'imperatore Giuseppe II d'Austria nel 1788, dopo la quale il Seprio si trasform\u00f2 nella Provincia austriaca di Gallarate, poi detta di Varese.\nDall'Unit\u00e0 d'Italia al XXI secolo.\nIl nucleo centrale dell'Alto Milanese \u00e8 costituito dalla conurbazione dell'Olona, ovvero dall'area urbana comprendente, da nord a sud, le citt\u00e0 di Gallarate, Busto Arsizio, Legnano. \u00c8 una delle zone pi\u00f9 industrializzate e pi\u00f9 densamente popolate d'Italia: l'Alto Milanese ha infatti una popolazione di circa abitanti distribuiti su una superficie di 235 chilometri quadrati. Corrisponde in gran parte con una delle province italiane progettate in passato: la \"provincia del Seprio\".\nFin dall'Unit\u00e0 d'Italia l'Alto Milanese ha avuto dei confini ben definiti: era infatti compreso dal circondario di Gallarate (facente allora parte della provincia di Milano), sede di sottoprefettura istituito nel 1859 e soppresso nel 1926. Al giorno d'oggi, a causa del frazionamento amministrativo che in seguito ha subito, l'Alto Milanese pu\u00f2 essere suddiviso in quattro zone aventi come centro principale le loro rispettive maggiori citt\u00e0: il Bustese, il Legnanese, il Gallaratese e il Saronnese.\nIl Bustese corrisponde alla zona dell'Alto Milanese comprendente Busto Arsizio e alcuni comuni limitrofi situati lungo la Valle Olona, denominati anche \"comuni del Medio Olona\". Con il passare del tempo l'urbanizzazione di quest'area sta aumentando sempre di pi\u00f9 e i vari comuni si stanno saldando tra loro creando un unico agglomerato urbano. I comuni del Bustese sono Busto Arsizio, Castellanza, Olgiate Olona, Fagnano Olona, Gorla Minore, Marnate, Gorla Maggiore e Solbiate Olona.\nIl Legnanese corrisponde alla zona dell'Alto Milanese comprendente Legnano e alcuni comuni limitrofi, situati nel nord ovest della citt\u00e0 metropolitana di Milano, adagiati lungo il fiume Olona e lungo la direttrice della strada statale del Sempione, e compresi tra Legnano e Nerviano. Tra i comuni appartenenti al territorio si pu\u00f2 distinguere un gruppo di comuni pi\u00f9 spiccatamente legato a Legnano a cui sono ormai saldati urbanisticamente in un unico agglomerato: San Giorgio su Legnano, San Vittore Olona, Cerro Maggiore, Canegrate e Parabiago. Altri comuni del Legnanese sono Nerviano, Villa Cortese, Rescaldina e Dairago.\nIl Gallaratese corrisponde alla zona dell'Alto Milanese comprendente Gallarate e alcuni comuni limitrofi, situati principalmente lungo il corso del torrente Arno. Il Gallaratese comprende l'aeroporto internazionale della Malpensa. I comuni del Gallaratese sono Gallarate, Cassano Magnago, Samarate, Cavaria con Premezzo, Cardano al Campo, Oggiona con Santo Stefano, Jerago con Orago, Albizzate, Solbiate Arno, Arsago Seprio, Besnate, Casorate Sempione e Sumirago\nIl Saronnese corrisponde a quella zona, in parte facente parte del territorio dell'Alto Milanese, comprendente la citt\u00e0 di Saronno e alcuni comuni limitrofi, inclusi nelle provincie di Varese, Como, Milano e Monza e Brianza. Il Saronnese comprende Saronno (VA), Uboldo (VA), Origgio (VA), Gerenzano (VA), Caronno Pertusella (VA), Cislago (VA), Turate (CO), Rovellasca (CO), Rovello Porro (CO), Lazzate (MB), Misinto (MB), Cogliate (MB), Ceriano Laghetto (MB) e Solaro (MI).\nAltra zona dell'Alto Milanese pu\u00f2 essere identificata con il territorio nord occidentale della citt\u00e0 metropolitana di Milano, delimitata a ovest dal fiume Ticino. Il principale centro della zona \u00e8 Castano Primo, con gli altri comuni che la compongono che sono Arconate, Bernate Ticino, Buscate, Cuggiono, Inveruno, Magnago, Nosate, Robecchetto con Induno, Turbigo e Vanzaghello.\nLa zona nord-orientale dell'Alto Milanese, quella costituente il nucleo pi\u00f9 storico dell'antico contado del Seprio, comprende Tradate, maggior centro della zona, oltre che Carbonate, Castelseprio, Castiglione Olona, Gornate Olona, Locate Varesino, Lonate Ceppino, Mozzate, Venegono Inferiore e Venegono Superiore.\nEconomia.\nL'agricoltura dell'Alto Milanese \u00e8 stata la base dello sviluppo economico del territorio. Per prima \u00e8 stata investita dal processo di meccanizzazione e ristrutturazione. La meccanizzazione, grazie all'utilizzo di macchinari sempre pi\u00f9 complessi, ha portato a un incremento della produzione agricola. Nel XXI secolo non rappresenta pi\u00f9 un'attivit\u00e0 importante per l'economia dell'Alto Milanese. Le aree libere da costruzioni e infrastrutture sono coltivate a cereali, principalmente grano e mais.\nL'et\u00e0 dell'oro dell'industria dell'Alto Milanese cominci\u00f2 all'inizio del XX secolo e termin\u00f2 negli anni sessanta dello stesso secolo. La crisi peggior\u00f2 progressivamente danneggiando l'economia, l'occupazione e il tessuto industriale. Molte aziende chiusero, soprattutto nel tessile, nell'abbigliamento e nella calzatura, e molte altre furono coinvolte in un processo di ridimensionamento.\nTra gli anni ottanta e gli anni novanta si ebbe un vero e proprio fenomeno di deindustrializzazione del territorio, che non fu accompagnato dalla nascita di nuove attivit\u00e0. Si tent\u00f2 quindi di puntare al settore terziario. Questi campi alternativi non portarono per\u00f2 a un tasso di sviluppo sufficiente a sopperire la chiusura delle attivit\u00e0 industriali. Inizi\u00f2 una fase in cui il numero delle piccole aziende crebbe considerevolmente. Tali processi continuano tuttora, con la nascita e la crescita di piccole aziende, soprattutto in campo meccanico, nella lavorazione della plastica e nell'edilizia. Nell'Alto Milanese \u00e8 anche presente un costante sviluppo del settore commerciale e del terziario.\nDegna di nota, da un punto di vista industriale, \u00e8 la tela olona, tipo di tessuto grezzo, pesante e molto resistente ad armatura a tela con riduzione molto fitta. Un tessuto analogo, questa volta realizzato con filati pi\u00f9 leggeri, \u00e8 conosciuto come \"tela olonetta\" od Olona leggera. La sua origine \u00e8 molto antica. Il nome deriva dal fiume Olona, che ne vide la nascita. L'uso principale di questa tela, che la rese molto conosciuta e diffusa nei secoli scorsi, fu in campo nautico, per la veleria, i sacchi, i tendalini nautici e le brande (amache) dei marinai. L\"Amerigo Vespucci\", veliero storico della Marina Militare Italiana, ha le vele in tela olona\nAree naturali.\nL'Alto Milanese \u00e8 interessato da alcuni parchi naturali:\nInfrastrutture e trasporti.\nStrade.\nLa rete di comunicazione stradale dell'Alto Milanese \u00e8 costituita dall'Autostrada dei laghi (A8 Milano-Varese, A9 Lainate-Como-Chiasso e A26 diramazione Gallarate-Gattico), dalla strada statale 33 del Sempione, dalla strada statale 233 Varesina e dalla strada statale 527 Bustese. In particolare, l'Autostrada dei laghi \u00e8 stata la prima autostrada realizzata in Italia. Degna di nota \u00e8 anche l'Autostrada Pedemontana Lombarda. La strada statale 33 del Sempione inizia presso l'Arco della Pace in piazza Sempione a Milano e termina al confine di Stato con la Svizzera a Iselle (VB), mentre la strada statale 233 Varesina inizia a Milano e termina confine di Stato con la Svizzera a Ponte Tresa. La strada statale 527 Bustese inizia a Monza nei pressi di Villa Reale e termina a Oleggio (NO).\nFerrovie.\nLe linee ferroviarie che attraversano l'Alto Milanese sono la Malpensa Express, la Domodossola-Milano (FS), la Luino-Gallarate (FS), la Gallarate-Varese (FS) e la Milano-Saronno (FNM). Degna di nota \u00e8 anche la Ferrovia della Valmorea, linea ferroviaria progressivamente depotenziata e dismessa che \u00e8 stata parzialmente riattivata per fini turistici con trazione a vapore. Da segnalare la stazione di Gallarate, che \u00e8 annoverata tra le Centostazioni d'Italia. In ambito ferroviario \u00e8 degno di nota anche il terminal Hupac di Busto Arsizio, che \u00e8 il pi\u00f9 grande interporto tra ferrovia e strada d'Europa, avendo una capacit\u00e0 di circa 8 milioni di tonnellate l'anno e un volume annuale di traffico di unit\u00e0 di trasporto intermodale (UTI)..\nAeroporti.\nNell'Alto Milanese sorge l'aeroporto di Milano-Malpensa, aeroporto intercontinentale situato nel comune di Ferno. \u00c8 il principale aeroporto di riferimento per Milano, che lo gestisce tramite la Societ\u00e0 Esercizi Aeroportuali (SEA). Nel 2019 sono transitati da Malpensa circa 28,8 milioni di passeggeri e tonnellate di merci confermandolo il primo aeroporto d'Italia per traffico merci e secondo aeroporto d'Italia per traffico passeggeri dopo l'aeroporto di Roma-Fiumicino. \u00c8 sede di diverse compagnie aeree, quali Air Italy, Alitalia, EasyJet, Blue Panorama Airlines, Ryanair, Ernest Airlines. Inoltre \u00e8 l\"hub\" per la compagnia aerea cargo Cargolux Italia e per le compagnie passeggeri Air Italy e Neos.\nSport.\nLa rivalit\u00e0 calcistica pi\u00f9 accesa dell'Alto Milanese \u00e8 quella tra l'Associazione Calcio Legnano e la Pro Patria, che \u00e8 la squadra calcistica pi\u00f9 importante della confinante Busto Arsizio. Spesso i destini delle due squadre si sono incrociati, anche in Serie A, generando il derby calcistico dell'Altomilanese.\nL'antagonismo tra le due squadre calcistiche nacque nel 1928, in occasione del primo scontro diretto ufficiale tra le due compagini, in un periodo in cui entrambe le formazioni ambivano, a fortuna alterne, alla Divisione Nazionale, che all'epoca era il nome del campionato di massimo livello del calcio italiano. Un derby Legnano-Pro Patria \u00e8 stata l'occasione in cui \u00e8 avvenuta l'intitolazione a Giovanni Mari dello stadio legnanese di via Pisacane.\nLa rivalit\u00e0 tra Legnano e Busto Arsizio, che non \u00e8 solo calcistica, \u00e8 antica di secoli. Attriti tra le due comunit\u00e0 esistono infatti sin dal Medioevo. In questa epoca storica Busto Arsizio gravitava intorno al Seprio, mentre Legnano era legata al suo antagonista, ovvero a Milano. Degno di nota \u00e8 anche il derby pallavolistico femminile dell'Altomilanese, tra la Futura Volley Busto Arsizio e il Gruppo Sportivo Oratorio Pallavolo Femminile Villa Cortese, che si \u00e8 disputato anche in Serie A1.\nNel corso degli anni si sono svolti altri derby dell'Alto Milanese, sia calcistici sia in altri sport, considerati minori perch\u00e9 mai disputati nelle rispettive massime serie. Un esempio pu\u00f2 essere il derby dell'Altomilanese di basket, disputato in Serie B2 tra la Sangiorgese Basket di San Giorgio su Legnano e i Legnano Basket Knights.\nTra le competizioni sportive organizzate nell'Alto Milanese ci sono le corse campestri Campaccio e Cinque Mulini (entrambe incluse nel circuito internazionale dei \"Cross Country Permit\" della World Athletics), la gara ciclistica Coppa Bernocchi e il torneo San Giorgio su Legnano scacchi. Quest'ultimo \u00e8 entrato nel \"Guinness dei primati\" per il maggior numero di partecipanti a una competizione scacchistica, contando ben novecentoventisei concorrenti, tra cui l'allora campione del mondo FIDE Anatolij Karpov, mentre al Campaccio e alla Cinque Mulini, che sono tra degli eventi pi\u00f9 importanti del loro genere in Italia, partecipano atleti di fama internazionale, tra cui campioni olimpici e mondiali.\nIn particolare la Coppa Bernocchi \u00e8 una corsa in linea maschile di ciclismo su strada che si svolge tra l'Alto Milanese e il Varesotto. Intitolata ad Antonio Bernocchi e organizzata dall'Unione Sportiva Legnanese, fa parte del calendario dell'UCI Europe Tour, classe 1.1. Insieme alla Tre Valli Varesine e alla Coppa Agostoni forma il \"Trittico Lombardo\".\nNell'Alto Milanese si sono svolti i Campionati europei di corsa campestre 2006 e il Campionato europeo di scherma 2012, con i primi che si sono disputati a San Giorgio su Legnano e il secondo a Legnano."}
{"id": "97069", "revid": "106908", "url": "https://it.wikipedia.org/wiki?curid=97069", "title": "261 a.C.", "text": ""}
{"id": "97070", "revid": "110157", "url": "https://it.wikipedia.org/wiki?curid=97070", "title": "Wartau", "text": "Wartau (toponimo tedesco) \u00e8 un comune svizzero di 5\u00a0231 abitanti del Canton San Gallo, nel distretto di Werdenberg."}
{"id": "97074", "revid": "838137", "url": "https://it.wikipedia.org/wiki?curid=97074", "title": "260 a.C.", "text": ""}
{"id": "97075", "revid": "104458", "url": "https://it.wikipedia.org/wiki?curid=97075", "title": "Sargans", "text": "Sargans (toponimo tedesco) \u00e8 un comune svizzero di 6\u00a0026 abitanti del Canton San Gallo, nel distretto di Sarganserland del quale \u00e8 capoluogo.\nStoria.\nIn epoca romana Sargans era incluso nella provincia romana della Rezia e successivamente, dopo la divisione attuata durante la Tetrarchia, nella Raetia Prima. A testimonianza di quel periodo \u00e8 stata rinvenuta nel Comune la pi\u00f9 importante villa romana del Canton San Gallo. Anche dopo la dissoluzione dell\u2019Impero romano in Occidente nel 480, Sargans continu\u00f2 a far parte dell\u2019antica area linguistica romancia. Solo tra l\u2019VIII e il XIII secolo, infatti, si afferm\u00f2 definitivamente la lingua alemanna.\nLa maggior parte della popolazione visse per secoli principalmente di agricoltura, ma dall\u2019Ottocento Sargans riusc\u00ec a sfruttare la sua posizione per emergere come un significativo nodo di traffico della Svizzera orientale. Dal 1859 divenne il punto di congiunzione fra le linee ferroviarie Zurigo-Coira e Coira-Rorschach, cittadina portuale sul Lago di Costanza, e successivamente stazione di transito anche della linea che collega Zurigo con Vienna e l'Europa orientale. L\u2019ampliamento della stazione nel secolo successivo consolid\u00f2 ulteriormente l\u2019importanza di Sargans come nodo ferroviario."}
{"id": "97077", "revid": "1494169", "url": "https://it.wikipedia.org/wiki?curid=97077", "title": "Diofanto", "text": ""}
{"id": "97079", "revid": "110157", "url": "https://it.wikipedia.org/wiki?curid=97079", "title": "Vilters-Wangs", "text": "Vilters-Wangs (toponimo tedesco; fino al 1996 Vilters) \u00e8 un comune svizzero di 4\u00a0649 abitanti del Canton San Gallo, nel distretto di Sarganserland; nel 1803 ha inglobato il comune soppresso di Wangs."}
{"id": "97080", "revid": "838137", "url": "https://it.wikipedia.org/wiki?curid=97080", "title": "259 a.C.", "text": ""}
{"id": "97081", "revid": "339392", "url": "https://it.wikipedia.org/wiki?curid=97081", "title": "Carro ferroviario", "text": ""}
{"id": "97082", "revid": "767487", "url": "https://it.wikipedia.org/wiki?curid=97082", "title": "Bruzio (olio)", "text": "L'olio d'oliva Bruzio \u00e8 un prodotto a denominazione di origine protetta (D.O.P.), secondo la norma europea del regolamento CEE 2081/92 ed il riconoscimento del regolamento CE n.1065/97. Solo l'olio d'oliva prodotto secondo le regole raccolte nel Disciplinare di produzione pu\u00f2 fregiarsi del marchio.\nCaratteristiche.\nQueste le caratteristiche dell'olio d'oliva extravergine Bruzio: sapore e odore fruttato, colore verde con lievi riflessi tendenti al giallo, acidit\u00e0 massima dello 0,80%.\nProduzione.\nL'olio Bruzio viene prodotto mediante la spremitura di olive sane, raccolte nei territori meridionali della provincia di Cosenza. Per tale operazione sono ammessi dal decreto solamente processi fisici e meccanici che conservino il pi\u00f9 possibile le caratteristiche originarie del frutto. I passaggi del sistema produttivo, seguenti alla raccolta (che deve avvenire in tempi brevi al giusto grado di maturazione), sono: selezione dei frutti sani, lavaggio, defoliazione, eliminazione dei corpi estranei, molitura, gramolazione e separazione.\nConservazione.\nLa conservazione del Bruzio deve avvenire in luoghi freschi e asciutti, lontani da fonti di calore. Anche la temperatura deve essere controllata, rimanendo compresa fra i 14 e i 20\u00a0\u00b0C. In queste condizioni il prodotto pu\u00f2 mantenere le sue qualit\u00e0 inalterate per oltre 36 mesi. Le basse temperature possono inoltre portare l'olio al congelamento: in tal caso \u00e8 sufficiente riportare il recipiente in cui \u00e8 conservato l'olio a temperatura ambiente.\nUtilizzo.\nL'olio d'oliva Bruzio pu\u00f2 venire utilizzato prevalentemente per accompagnare grigliate di pesce o verdute bollite, oltre che piatti tradizionali della cucina calabrese."}
