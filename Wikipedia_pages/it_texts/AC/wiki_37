{"id": "108248", "revid": "107599423", "url": "https://it.wikipedia.org/wiki?curid=108248", "title": "Panamax", "text": "Con la sigla Panamax si indicano le navi le cui dimensioni permettono il loro passaggio nelle chiuse del canale di Panama. Le chiuse del canale misurano 304,8 m di lunghezza, 33,5 m di larghezza e 12.5 m di profondit\u00e0. Pertanto le dimensioni massime delle navi Panamax sono di 294 m di lunghezza, 32,3 m di larghezza e 12,04 m di pescaggio.\nSi pu\u00f2 facilmente capire, confrontando le misure delle chiuse con le dimensioni delle navi, che il margine ad eventuali errori di navigazione \u00e8 ridottissimo.\nAttualmente queste navi vengono considerate di medie dimensioni. Infatti molte moderne navi militari (portaerei) e mercantili (portacontainer e petroliere) superano abbondantemente queste dimensioni, alla ricerca del miglior rapporto costo/efficienza. Queste navi vengono appunto chiamate \"post-Panamax\" o \"super post-Panamax\". Comunque rimangono molte le navi mercantili che rispettano le misure necessarie per il transito.\nPer ovviare a questo problema sono state progettate nuove chiuse, pi\u00f9 grandi, per il canale di Panama. In questo modo verrebbe migliorato anche il traffico che vi si svolge. La costruzione del Canale del Nicaragua, ancora allo stato di progetto, permetterebbe di superare anche questi limiti."}
{"id": "108249", "revid": "99185", "url": "https://it.wikipedia.org/wiki?curid=108249", "title": "Tachione", "text": "Il tachione (dal greco \u03c4\u03b1\u03c7\u03cd\u03c2 \"tach\u00fds\", \"veloce\") \u00e8 un'ipotetica particella avente massa immaginaria e velocit\u00e0 superiore a quella della luce.\nLa prima descrizione teorico-concettuale \u00e8 attribuita ad Arnold Sommerfeld, mentre tentativi di interpretazione all'interno della relativit\u00e0 ristretta furono compiuti da George Sudarshan nel 1962. Il termine \"tachione\" venne usato per la prima volta da Gerald Feinberg nel 1964. Nella ricerca fisica moderna il concetto compare in vari contesti, in particolare nella teoria delle stringhe e nella Teoria M.\nIl tachione viene spesso citato nella letteratura fantascientifica, sebbene di solito con propriet\u00e0 non interamente corrispondenti a quelle scientifiche.\nPropriet\u00e0 di base.\nL'ipotetica esistenza del tachione \u00e8 compatibile con la teoria della relativit\u00e0 speciale, secondo la quale esso sarebbe una particella con un quadri-impulso di tipo-spazio, relegata ad una porzione tipo-spazio del grafico energia-momento; perci\u00f2 non potrebbe mai rallentare alla velocit\u00e0 della luce o inferiore.\nSe la sua energia e la sua quantit\u00e0 di moto fossero reali, la massa a riposo sarebbe immaginaria, oppure se la massa a riposo e la quantit\u00e0 di moto fossero reali, l'energia sarebbe immaginaria. \u00c8 difficile interpretare il significato fisico di una massa di valore complesso. Un effetto curioso \u00e8 che, a differenza delle particelle ordinarie, la velocit\u00e0 di un tachione \"aumenta\" al diminuire della sua energia. Questa \u00e8 una conseguenza della relativit\u00e0 ristretta in quanto il tachione in teoria ha una massa che elevata al quadrato \u00e8 negativa. Secondo Einstein la massa totale di una particella rispetto ad un dato sistema di riferimento \u00e8 la somma della sua massa a riposo e dell'incremento di massa dovuto all'energia cinetica. Se \"m\" indica la massa a riposo, allora l'energia totale \u00e8 data dalla relazione:\noppure:\nSi consideri questa relazione valida sia per i tachioni sia per le particelle comuni (\"bradioni\" o \"tardioni\"). In situazioni ordinarie questa equazione mostra che \"E\" aumenta all'aumentare della velocit\u00e0, tendendo all'infinito quando \"v\" si avvicina a \"c\", la velocit\u00e0 della luce. Invece se \"m\" \u00e8 un valore immaginario, il denominatore della frazione deve essere anch\u2019esso immaginario affinch\u00e9 il valore dell'energia rimanga nel campo dei numeri reali, visto che un valore immaginario diviso per un altro immaginario ne d\u00e0 uno reale. Il denominatore \u00e8 immaginario se la quantit\u00e0 all'interno della radice \u00e8 negativa, il che avviene se \"v\" \u00e8 maggiore di \"c\". Quindi per lo stesso motivo per cui per i bradioni \u00e8 impossibile superare la barriera della velocit\u00e0 della luce, i tachioni non possono avere velocit\u00e0 \"inferiori\" a quella della luce.\nL'esistenza di simili particelle pone degli interessanti problemi sulla fisica moderna. Si prendano per esempio le formule della radiazione elettromagnetica e si supponga che un tachione abbia una carica elettrica (non \u00e8 possibile stabilire a priori se un tachione \u00e8 neutro o dotato di carica); allora un tachione in accelerazione dovrebbe generare onde elettromagnetiche come qualsiasi particella dotata di carica. Per\u00f2, come si \u00e8 visto, diminuendo l'energia di un tachione la sua velocit\u00e0 \"aumenta\" e quindi, in una situazione del genere, una piccola accelerazione ne produrrebbe una maggiore, portando ad un effetto a catena simile alla catastrofe ultravioletta.\nNel 1973 Philip Crough e Roger Clay hanno annunciato una particella pi\u00f9 veloce della luce apparentemente dovuta ad un'ondata di raggi cosmici. L'osservazione non \u00e8 stata n\u00e9 confermata n\u00e9 ripetuta.\nCausalit\u00e0.\nLa propriet\u00e0 della causalit\u00e0, un principio fondamentale della fisica delle particelle, pone un problema per l'esistenza fisica dei tachioni. Se un tachione esistesse e potesse interagire con la materia ordinaria, la causalit\u00e0 potrebbe essere violata: a grandi linee, non ci sarebbe pi\u00f9 modo di distinguere la differenza tra il futuro e il passato lungo la linea degli eventi di una data quantit\u00e0 di materia ordinaria. Una particella potrebbe mandare energia o informazione nel suo passato, formando un cosiddetto loop causale. Questo porterebbe a paradossi logici come il paradosso del nonno, a meno che la teoria non sia impostata in modo da prevenirli. Attualmente una simile soluzione non \u00e8 conosciuta: per esempio, il principio di auto consistenza di Novikov non \u00e8 stato ottenuto all'interno di una teoria quantistica dei campi, ma deve essere imposto. Come minimo il principio di relativit\u00e0 speciale dovrebbe essere abbandonato. Secondo la teoria della relativit\u00e0 generale \u00e8 possibile costruire modelli dello spaziotempo in cui alcune particelle viaggino pi\u00f9 veloci della luce relativamente ad un osservatore distante. Un esempio \u00e8 la metrica di Alcubierre. Comunque queste non sono tachioni come i precedenti, in quanto localmente non superano la velocit\u00e0 della luce.\nTachioni, EPR, e la proposta di Bohm.\nUn'altra possibilit\u00e0 per risolvere i paradossi causali, proposta a suo tempo da David Bohm per trattare il paradosso EPR, consiste nell'esigere l'esistenza di un sistema di riferimento privilegiato nel quale non si osservano mai segnali, pur superluminali, che si muovono indietro nel \"suo\" tempo relativo (a questo punto una specie di \"tempo universale\" in senso lato). In tal modo \u00e8 impossibile creare loop temporali, in qualsiasi sistema di riferimento. L'apparente moto indietro nel tempo di alcuni segnali diverrebbe in tal caso soltanto una specie di effetto ottico. Nel sistema di riferimento privilegiato non c'\u00e8 alcun moto indietro nel tempo. Questo ha come conseguenza che osservatori in moto rispetto al sistema di riferimento privilegiato non possono vedere ed emettere segnali arbitrari, ma solo quelli superluminali che si muovono in avanti nel tempo per il sistema di riferimento privilegiato. Si osservi che nel quadro della Relativit\u00e0 ristretta subluminale non sarebbe mai possibile scoprire un simile \"etere\", il moto rispetto al quale per\u00f2 potrebbe essere rivelato misurando in ogni direzione la massima velocit\u00e0 in quella particolare direzione di un segnale superluminale osservabile. In tal senso i tachioni causali, o gli effetti non locali della meccanica quantistica, sono compatibili con la relativit\u00e0 ristretta in cui sia presente un \"etere\" sullo sfondo, infatti i due postulati della Relativit\u00e0 ristretta rimangono ancora validi, poich\u00e9 la forma delle leggi naturali in forma differenziale non viene toccata (rimanendo cos\u00ec covarianti), ma viene aggiunta di fatto una condizione al contorno.\nEvidenze sperimentali.\nLa rivelazione del tachione pu\u00f2 essere stata, nella storia della fisica, un interessante campo di ricerca, teorico e sperimentale. La fisica classica non prevede per una particella una velocit\u00e0 limite, prima della teoria della relativit\u00e0 speciale non si poteva escludere che qualche corpo potesse raggiungere una velocit\u00e0 illimitata, nei termini matematici di limite.\nDurante la fase in cui la fisica classica si evolse nell'attuale fisica moderna vi fu l'introduzione della teoria della relativit\u00e0 speciale di Albert Einstein.\nUno dei cambi di paradigmi fu il passaggio dal concetto che la velocit\u00e0 di un corpo potesse tendere all'infinito nel limite in cui la velocit\u00e0 massima consentita sia quella della luce nel vuoto. Non potendo essere immediatamente verificata sperimentalmente, furono molti i tentativi di mistificare l'affermazione che ammetterebbe l'esistenza di una velocit\u00e0 limite.\nMolti degli scienziati protagonisti dell'evoluzione scientifica che port\u00f2 alla formazione della fisica moderna proposero ipotesi teoriche e apparati sperimentali riguardanti l'esistenza o la rilevazione di un impulso, come una particella, che potesse superare, localmente, la velocit\u00e0 della luce: il tachione.\nMalgrado l'elevato interesse scientifico e divulgativo che tale scoperta porterebbe con s\u00e9, \u00e8 da far notare che la maggior parte della comunit\u00e0 scientifica non considera pi\u00f9, attualmente, il tachione come una particella da scoprire, bens\u00ec \u00e8 considerato un errore legato alla soluzione di una categoria di equazioni, che come spesso accade in fisica, hanno un significato matematico ma non un corrispondente significato che descriva la realt\u00e0.\nOltre a non esserci prove scientifiche che dimostrino la sua esistenza, non risultano significativi apparati di ricerca sperimentali che hanno come scopo primario la rivelazione di tale particella ipotetica.\nTeorie di campo e delle stringhe.\nNella teoria quantistica dei campi un tachione \u00e8 un quanto di un campo, solitamente un campo scalare, la cui massa al quadrato \u00e8 negativa, quindi \u00e8 espressa da un numero immaginario. L'esistenza di una particella simile comporta l'instabilit\u00e0 dello spazio-tempo vuoto poich\u00e9 l'energia del vuoto presenta un massimo piuttosto che un minimo, per lo meno rispetto alla direzione del tachione. Un impulso molto piccolo, anche una normale fluttuazione quantistica, condurr\u00e0 il campo a crollare con un accrescimento esponenziale delle altezze, inducendo la condensazione tachionica. Il meccanismo di Higgs \u00e8 un esempio elementare, ma importante per capire che una volta che il campo tachionico ha raggiunto il potenziale minimo, cio\u00e8 ha subito il processo di condensazione, i suoi quanti non sono pi\u00f9 tachioni ma bosoni di Higgs, che hanno massa positiva. \u00c8 importante sottolineare che anche per i campi quantistici tachionici gli operatori di campo commutano o anticommutano a punti separati tipo-spazio.\nI tachioni compaiono in molte versioni della teoria delle stringhe. In generale la teoria delle stringhe dice che quelle che vengono chiamate \"particelle\" (elettroni, fotoni, gravitoni e cos\u00ec via) sono in realt\u00e0 diversi modi di vibrare delle stesse strutture fondamentali, le stringhe. La massa di una particella pu\u00f2 essere dedotta dalle vibrazioni della stringa: come dire che la massa dipende dalla vibrazione della stringa cos\u00ec come la \"nota\" dipende dalla vibrazione di una corda. I tachioni appaiono spesso nello spettro dei possibili stati delle stringhe, nel senso che alcuni stati hanno massa immaginaria; un esempio \u00e8 lo stato fondamentale della stringa bosonica.\nI tachioni nella fantascienza.\nA causa della loro natura misteriosa e in particolare della caratteristica di muoversi a velocit\u00e0 superluminali, i tachioni hanno spesso stimolato l'immaginazione degli autori di fantascienza: in numerose storie, infatti, sono utilizzati come mezzo per effettuare comunicazioni pi\u00f9 veloci della luce o sono parte di qualche tecnologia per il viaggio nel tempo."}
{"id": "108251", "revid": "198277", "url": "https://it.wikipedia.org/wiki?curid=108251", "title": "Pallavolo Sirio Perugia", "text": "La Pallavolo Sirio Perugia \u00e8 stata una societ\u00e0 pallavolistica femminile italiana con sede a Perugia.\nStoria.\nLa Pallavolo Sirio Perugia viene fondata nel 1970 per volere di padre Aldo Falini, frate cappuccino e parroco di via Canali, presso l'oratorio dell'Oasi Sant'Antonio all'epoca punto di ritrovo cittadino per l'attivit\u00e0 sportiva giovanile: il nome della societ\u00e0 deriva da quello dell'omonima stella, la pi\u00f9 brillante osservabile nel cielo notturno.\nDopo le prime partecipazioni a campionati locali, nei primi anni ottanta la Sirio Perugia raggiunge la Serie B; all'inizio della stagione 1986-87 un riassetto ai vertici societari, porta a diventare presidente Carlo Iacone, il quale, supportato anche da un buon numero di sponsor, allestisce una squadra che termina la stagione al primo posto, ottenendo la promozione in Serie A2. Nella stagione 1987-88 la Pallavolo Sirio Perugia fa il suo esordio nella pallavolo professionistica, conducendo un campionato di alta classifica: \u00e8 comunque nella stagione successiva, grazie al primo posto al termine del campionato, che la squadra ottiene la promozione in Serie A1.\nLa stagione 1989-90 \u00e8 quindi la prima nel massimo campionato italiano per la compagine umbra; \u00e8 tuttavia nella stagione successiva che iniziano le prime soddisfazioni, con il raggiungimento della finale in Coppa Italia, il primo posto nella \"regular season\" e la sconfitta nella finale scudetto: tali risultati, che verranno ripetuti anche nella stagione 1991-92, con la vittoria per\u00f2 nella Coppa Italia, primo trionfo del club, valgono la qualificazione a una competizione europea, ossia alle Coppe delle Coppe, dove raggiunge la finale, sconfitta dal . Dopo due annate mediocri, con un terzo posto nella Coppa delle Coppe 1992-93, nella stagione 1994-95, complice l'ultimo posto in classifica, la squadra retrocede in Serie A2.\nIl ritorno nella massima serie \u00e8 immediato: grazie alla vittoria dei play-off promozione, la Sirio Perugia infatti \u00e8 nuovamente ai nastri di partenza della Serie A1 1996-97; dopo due scialbe annate, nella stagione 1998-99 il club perugino torna alla vittoria della Coppa Italia, qualificandosi nuovamente per la Coppa delle Coppe, che vince nell'edizione 1999-00, con il successo sul di Atene.\n\u00c8 dalla stagione 2002-03 che inizia il ciclo di successi: dopo la vittoria della terza Coppa Italia, la societ\u00e0 vince il suo primo scudetto e guadagna la qualificazione, per la prima volta, alla Champions League 2003-04, arrivando all'atto conclusivo, sconfitta dal . Nella stagione 2004-05 arriva la vittoria della quarta Coppa Italia, della Coppa CEV e del secondo scudetto, mentre, nell'annata successiva, sale sul tetto d'Europa vincendo la Champions League, oltre alla Coppa di Lega; anche la stagione 2006-07 regala un nuovo tris di successi, in Coppa Italia, in Coppa CEV e lo scudetto, mentre in quella seguente, che inizia con il successo della Supercoppa italiana, vede il secondo trionfo in Champions League, ai danni dell' di Novara.\nDalla stagione 2008-09 inizia la parabola discendente del club: l'ultimo sussulto \u00e8 il terzo posto nella Champions League 2008-09, a cui fanno seguito due annate mediocri, entrambe con l'uscita nei quarti di finale dei play-off scudetto. Al termine del campionato 2010-11 il presidente decide di terminare tutte le attivit\u00e0 agonistiche e di avviare invece un progetto con squadre giovanili, fondando una nuova squadra dal nome di Sirio Perugia Volley."}
{"id": "108252", "revid": "2730", "url": "https://it.wikipedia.org/wiki?curid=108252", "title": "Acquisto della Louisiana", "text": "Il cosiddetto \"Acquisto della Louisiana\" (Louisiana Purchase in inglese, Vente de la Louisiane in francese) fu l'acquisizione da parte degli Stati Uniti dai francesi nel 1803 di 2.140.000 km\u00b2 di territorio allora conosciuto con il nome di Louisiana francese. Il costo fu di 11.250.000 dollari; sommando l'estinzione dei debiti e gli interessi la cifra totale fu di 23.213.568 dollari.\nGeografia.\nCon questo acquisto di territorio gli Stati Uniti raddoppiarono la propria superficie e venne esteso il loro dominio sull'intero bacino del Mississippi-Missouri, raggiungendo il confine delle Montagne Rocciose.\nLa terra acquistata comprendeva gli odierni stati: Arkansas, Missouri, Iowa, Oklahoma, Kansas, Nebraska, parte del Minnesota, la maggior parte del Dakota del Nord, il Dakota del Sud, la parte nord-est del Nuovo Messico, l'estremit\u00e0 nord del Texas, parte del Montana, il Wyoming, la zona ad est del Colorado e parte della Louisiana, incluso la citt\u00e0 di New Orleans. La zona all'estremo nord occupava anche parte delle attuali province canadesi di Alberta e Saskatchewan. Il tutto copriva il 23% degli attuali confini statunitensi.\nQuesta acquisizione segn\u00f2 un momento importante per la presidenza di Thomas Jefferson anche se al momento si scontr\u00f2 con l'opposizione interna, la quale sosteneva che una compravendita di territori fosse anticostituzionale. Jefferson pensava invece che la Costituzione degli Stati Uniti non precisasse nulla al riguardo, e che inoltre fosse una buona occasione per eliminare il potere della Francia e della Spagna, che fino a quel momento erano state un ostacolo insormontabile per l'accesso commerciale al porto di New Orleans.\nScenario geopolitico.\nLa citt\u00e0 di New Orleans, sita alla foce del fiume Mississippi, era riuscita a svilupparsi dove altre citt\u00e0 non erano riuscite e dalla sua posizione controllava il Mississippi (a quel tempo il fiume costituiva il confine tra gli Stati Uniti ed i territori della ex Louisiana francese), inoltre il suo porto aveva un ruolo fondamentale per il trasporto e lo scambio delle merci agricole provenienti dall'ovest dei monti Appalachi. Il trattato di Pinckney firmato con la Spagna il 27 ottobre 1795 permetteva ai commercianti statunitensi di utilizzare il porto solo per immagazzinare i beni prima dell'esportazione. Gli statunitensi utilizzarono questo trattato per commerciare beni come farina, tabacco, carne suina, burro e formaggio. Il trattato riconosceva anche il diritto di navigazione lungo il Mississippi il quale divent\u00f2 sempre pi\u00f9 essenziale per la crescita del commercio nei territori dell'ovest.\nCon il trattato di San Ildefonso, Napoleone Bonaparte riport\u00f2 la Louisiana (che era spagnola dal 1762) sotto il controllo francese nel 1800. Il trattato venne tenuto segreto e divenne ufficiale solo il 3 novembre 1803, tre settimane prima della cessione territoriale agli Stati Uniti.\nNei gennaio del 1803 James Monroe raggiunse Robert R. Livingston, ambasciatore degli Stati Uniti in Francia, a Parigi, per negoziare quello che poi sarebbe divenuto l'acquisto della Louisiana, anche se originariamente gli interessi vertevano solo sul porto di New Orleans ed i suoi dintorni.\nLa trattativa.\nJefferson prepar\u00f2 il terreno per il futuro acquisto della Louisiana inviando Livingston a Parigi nel 1801 dopo essere venuto a conoscenza del trasferimento del suddetto territorio dalla Spagna alla Francia. Originariamente l'obiettivo di Livingston era l'acquisto della sola citt\u00e0 di New Orleans ma i francesi opposero un secco rifiuto.\nNel 1802 fu la volta di Pierre Samuel du Pont de Nemours che in quel momento viveva negli Stati Uniti ed aveva stretti legami sia con il presidente Jefferson che con i politici francesi al potere. Egli venne ingaggiato dal governo degli Stati Uniti per dare un contributo al tavolo delle trattative, durante le quali propose l'idea di un acquisto ben pi\u00f9 ampio della sola citt\u00e0 portuale, comprendente tutta la Louisiana, adducendo come motivazione l'interesse nell'evitare un futuro conflitto coloniale tra Francia e Stati Uniti nell'America settentrionale.\nA Jefferson non piaceva l'idea di un acquisto in quanto avrebbe significato l'ammissione implicita del diritto francese su quel territorio. Inoltre egli aveva dubbi dovuti al fatto che la Costituzione non prevedeva nulla riguardo ad un'azione del genere, che peraltro avrebbe presumibilmente aumentato i poteri del governo federale a scapito di quelli dei singoli Stati. Jefferson per\u00f2 sapeva bene quanto fosse pericoloso avere vicino una potenziale minaccia come quella francese ed era eventualmente pronto ad affrontare uno sforzo bellico per evitare un ulteriore rafforzamento napoleonico nella zona. Nel frattempo anche il ministro degli esteri francese, Charles Maurice de Talleyrand, si era decisamente opposto alla vendita, la quale avrebbe significato la fine definitiva dei piani francesi riguardanti l'impero coloniale nordamericano.\nEssendo le iniziative militari di Bonaparte in continua evoluzione, il presidente statunitense dovette tenersi in costante aggiornamento. In effetti parte della sua strategia sub\u00ec un'involuzione e le disposizioni che diede a Du Pont ed a Livingston si basarono sulle informazioni riportate da quest'ultimo all'origine della trattativa. Nel 1803 a Parigi venne mandato anche Monroe, il quale era stato espulso formalmente dalla Francia nella sua precedente missione. Nei fatti l'arrivo di Monroe in veste diplomatica costituiva anche un serio affronto per la Francia.\nA Saint-Domingue (l'attuale stato di Haiti) Napoleone dovette inoltre affrontare una sconfitta delle sue truppe dove Charles Leclerc, suo cognato, stava tentando di reprimere una ribellione di schiavi che avrebbe potuto mettere a repentaglio la colonia pi\u00f9 proficua dell'impero.\nIl conflitto politico a Guadalupa e Saint-Domingue crebbe con la restaurazione della schiavit\u00f9 il 20 maggio 1802 portando come conseguenza anche le defezioni di due ufficiali francesi, l'ex schiavo Jean-Jacques Dessalines e Alexandre P\u00e9tion.\nLa carenza di forze militari in America port\u00f2 Napoleone ad aver bisogno di una pace con il Regno Unito per poter cos\u00ec raggiungere l'accordo per il trattato di San Ildefonso ed ottenere la Louisiana. Questo territorio era senza dubbio un obiettivo appetibile per gli statunitensi. Il fatto che port\u00f2 Bonaparte ad abbandonare il suo progetto americano e ad orientarsi invece, armando una flotta di chiatte, verso un'invasione dell'isola britannica fu il mancato rispetto di un accordo da parte degli inglesi. Il trattato di Amiens prevedeva infatti che questi ultimi avrebbero dovuto evacuare l'isola di Malta entro il settembre del 1802, cosa che non avvenne.\nAbbandonati dunque i progetti relativi all'impero francese in America, il 10 aprile 1803 Napoleone fece sapere a Fran\u00e7ois Barb\u00e9-Marbois, ministro del tesoro, delle sue intenzioni di cedere la Louisiana agli Stati Uniti. Pochi giorni prima dell'arrivo di Monroe per\u00f2, il marchese Barb\u00e9-Marbois offr\u00ec a Livingston tutta la Louisiana. Le istruzioni del presidente Jefferson per Livingston erano quelle di acquistare la sola New Orleans ma Napoleone era sicuro che non avrebbe rifiutato un'offerta cos\u00ec vantaggiosa.\nI negoziatori statunitensi erano pronti a spendere 10 milioni di dollari per la sola New Orleans e rimasero probabilmente attoniti quando si videro offerto l'intero territorio della Louisiana per 15 milioni, ovvero tre centesimi per acro. Il trattato, datato 30 aprile 1803, venne firmato in realt\u00e0 il 2 maggio seguente. L'area geografica della vendita era vastissima, estendendosi dal Golfo del Messico fino alla Terra di Rupert e dal Mississippi alle Montagne Rocciose, duplicando cos\u00ec l'estensione territoriale degli Stati Uniti.\nQuasi tutto il territorio era occupato dai nativi americani dai quali in seguito la terra venne acquistata pezzo dopo pezzo. Questo indica che il reale prezzo pagato per la Louisiana fu molto pi\u00f9 alto della somma corrisposta alla Francia. L'oggetto della vendita quindi non fu la reale propriet\u00e0 della terra ma la possibilit\u00e0 di renderla propria in seguito. Ad ogni modo nessuno dei contraenti consult\u00f2 i nativi, i quali erano i reali possessori del territorio, e probabilmente questi ultimi nemmeno vennero a conoscenza della stipulazione del trattato.\nLa firma del trattato.\nIl 30 aprile 1803 a Parigi il trattato venne firmato da Robert Livingston, da James Monroe e dal marchese Barb\u00e9-Marbois. Jefferson annunci\u00f2 l'avvenuta stipulazione il 4 luglio, dopo la quale Livingston pronunci\u00f2 la famosa frase:\nIl Senato ratific\u00f2 il trattato il 20 ottobre ed il giorno seguente autorizz\u00f2 il presidente Jefferson a prendere possesso del territorio e di stabilirvi un governo militare temporaneo. Il 31 ottobre stabil\u00ec inoltre che l'organizzazione civile del posto avrebbe temporaneamente dovuto mantenere le linee imposte sotto la precedente dominazione spagnola e francese, ed autorizz\u00f2 il presidente ad avvalersi dell'esercito per il mantenimento dell'ordine.\nPer quanto riguarda la cartografia delle terre dell'ovest si organizz\u00f2 una missione atta ad esplorare i nuovi territori, in seguito nota come spedizione di Lewis e Clark.\nIl pagamento.\nDella somma totale, 11,25 milioni di dollari in oro vennero dati alla Francia dalla banca/famiglia di origine scozzese (ma da generazioni residenti nei Paesi Bassi) Hope &amp; Co. e dalla banca/famiglia inglese dei Baring Brothers &amp; Co.; in cambio, le due famiglie (imparentate tra loro), ricevettero buoni del tesoro statunitense dalla stessa cifra con un rendimento del 6% annuo.\nOpposizione interna.\nL'acquisto della Louisiana comport\u00f2 dissidi interni negli Stati Uniti. Molti consideravano la decisione di Jefferson un atto di ipocrisia, dato che avrebbe creato dei contrasti con Alexander Hamilton. Quest'ultimo ed i suoi federalisti si opposero fermamente alla stipulazione del trattato preferendo dei buoni rapporti con i britannici alla creazione di stretti legami con i francesi, affermando che l'acquisto fosse incostituzionale e preoccupandosi del grande dispendio economico che avrebbe portato con s\u00e9 anche un'implicita dichiarazione di guerra alla Spagna. I federalisti inoltre temevano che l'affacciarsi dei nuovi cittadini occidentali avrebbe potuto minacciare i poteri dei singoli Stati nello scacchiere atlantico. Un altro motivo di preoccupazione fu l'eventuale esacerbazione dei rapporti tra nord e sud dovuto alla creazione di nuovi Stati a regime schiavista.\nUn gruppo di federalisti, guidati dal senatore del Massachusetts Timothy Pickering, si spinse cos\u00ec oltre da pianificare una secessione con l'intento di creare una confederazione del nord affidandone la presidenza all'allora vicepresidente Aaron Burr, nel caso quest'ultimo fosse riuscito a convincere la citt\u00e0 di New York ad unirsi. La secessione non venne mai portata a termine e le relazioni tra Burr e Hamilton si inasprirono concludendosi con un duello che vide la morte del secondo nel 1804."}
{"id": "108253", "revid": "2", "url": "https://it.wikipedia.org/wiki?curid=108253", "title": "PANAMAX", "text": ""}
{"id": "108254", "revid": "964", "url": "https://it.wikipedia.org/wiki?curid=108254", "title": "Tempio di Luxor", "text": "Il tempio di Luxor \u00e8 un grande complesso templare egiziano situato sulla riva orientale del Nilo (dell'antica Tebe).\nNoto nella lingua egizia come Ipet Resut, o \"harem meridionale\", il tempio era dedicato a Amon; durante il Nuovo Regno fu il centro della \"festa annuale di Opet\", nella quale una statua di Amon era trasferita lungo il Nilo dal vicino Grande tempio di Amon noto anche come Ipet-sut per il rito di fertilit\u00e0.\nStoria.\nLa costruzione del tempio cominci\u00f2 durante il regno di Amenhotep III nel XIV secolo a.C. Haremhab e Tutankhamun aggiunsero colonne e statue, ma l'espansione maggiore si ebbe con Ramses II circa 100 anni dopo l'inizio dei lavori. Luxor \u00e8 l'unico tra i maggiori complessi templari egiziani ad avere i marchi di due soli sovrani sulle strutture architettoniche.\nInterventi di restauro furono intrapresi da Alessandro Magno e dall'imperatore Tiberio. Durante il periodo della dominazione araba il complesso fu abbandonato, fino a quando nel XIII secolo vi venne edificata la Moschea di Abu el Haggag, sovrastante il cortile delle colonne e nell'intero complesso si insedi\u00f2 un villaggio arabo.\nDescrizione.\nIl 1\u00ba Pilone.\nL'accesso al tempio avveniva da nord, mediante un viale fiancheggiato da sfingi androcefale, mentre quelle che si incontrano oggi, a testa umana, sono una tarda aggiunta voluta da Nectanebo I. Alla fine del viale, si erge il grande portale, alto 24 metri, costruito da Ramses II.\nIl pilone era decorato con scene dei trionfi militari del sovrano contro gli Ittiti (in particolare della Battaglia di Qadesh).\nL'entrata principale al complesso templare era originariamente fiancheggiata da sei statue colossali di Ramses, quattro sedute (ne rimangono due) e due in piedi. Dei due obelischi di granito antistanti il portale, uno \u00e8 ancora in sito, mentre l'altro si trova a Parigi in Place de la Concorde. Fu infatti donato alla Francia nel 1830 dal pasci\u00e0 Mehmet Ali. In realt\u00e0 il dono comprendeva entrambi gli obelischi, ma solo uno fu asportato.\nIl Grande Cortile di Ramses II.\nAttraverso il portale si accede al cortile colonnato che fu costruito obliquamente rispetto all'area retrostante, presumibilmente per rispettare la preesistente cappella tripartita in cui erano custodite le barche sacre della triade tebana formata dagli dei Amon, Mut e Khonsu che si trova addossata sul retro del 1\u00ba pilone. La cappella della Triade tebana fu opera di Tutmosi III anche se poi fu restaurata da Ramses II.\nL'intero cortile \u00e8 contornato da colonne a foglia di papiro di cui una parte \u00e8 stata inglobata per\u00f2 nella Moschea di Abu el Haggag edificata nel XIII secolo. In questo stesso periodo l'intero cortile fu occupato da un villaggio arabo che fu definitivamente sgomberato solo in seguito a scavi archeologici iniziati nell'Ottocento.\nIl colonnato \u00e8 talvolta interrotto da statue rappresentanti Ramses II, tra cui si notano in particolare due enormi statue del sovrano poste all'inizio del colonnato di Amenofi III. Le basi di entrambe le statue sono decorate con disegni che celebrano l'unificazione dell'Egitto. Il dio Hapy \u00e8 infatti rappresentato nell'atto di unire l'Alto Egitto e il Basso Egitto simboleggiati ciascuno da un fiore di loto e da un fiore di papiro mentre vengono legati l'uno all'altro.\nIl colonnato e il cortile di Amenhotep III.\nDopo il cortile, attraverso il pilone di Amenofi III, si accede ad un corridoio lungo 100 metri e fiancheggiato da 14 colonne con capitello a forma di papiro.\nLe decorazioni furono eseguite per ordine di Tutankhamon, ma il suo nome fu sostituito con quello di Haremhab. Sulle pareti vi sono rappresentate le fasi della processione della barca sacra di Amon, durante la \"festa annuale di Opet\". Altre decorazioni invece celebrano la vittoria dell'ortodossia religiosa dopo l'eresia del faraone Akhenaton.\nLa galleria immette nel grande cortile-peristilio, risalente alla costruzione originaria di Amenhotep III dove si svolgeva la cerimonia principale di \"Opet\" con le barche sacre. Poi queste erano portate all'interno del tempio.\nLe colonne del lato orientale conservano ancora tracce dei colori originali. Il lato meridionale del cortile \u00e8 occupato da una sala ipostila composta da 32 colonne, che d\u00e0 accesso al santuario del tempio.\nCappella del culto tetrarchico.\nL'area del \"sancta sanctorum\" \u00e8 costituita da un'anticamera, che in epoca tetrarchica fu trasformata in un luogo di culto degli imperatori romani, e ornata con affreschi che andarono a ricoprire senza distruggerle le precedenti decorazioni; in seguito le decorazioni pi\u00f9 antiche furono riportate alla luce distruggendo gli affreschi romani.\nLa porta di accesso all'area pi\u00f9 interna fu chiusa e opportunamente modellata assunse la forma di un'abside davanti alla quale fu posto un altare. In seguito nell'abside fu aperto uno stretto passaggio che permise l'accesso alla sala detta delle \"offerte\".\nIl Naos di Alessandro Magno.\nL'area del santuario era quella preposta ad accogliere la barca sacra che, giunta dal Grande tempio di Amon, veniva qui deposta al termine della \"festa annuale di Opet\".\nAll'interno del Santuario, probabilmente in et\u00e0 tolemaica, i sovrani ellenistici fecero costruire il naos dedicato ad Alessandro Magno in cui era presente una copia della sua barca sacra intesa per\u00f2 come barca funebre.\nI muri della cappella sono ricoperti di decorazioni che raffigurano il sovrano al cospetto delle divinit\u00e0 egizie. In particolare della triade. Nella prima immagine Alessandro Magno \u00e8 raffigurato in compagnia di Horus come \"Ra-Horakhty\", caratterizzato dalla presenza del disco solare sopra la testa. Horus lo tiene per una mano mentre con l'altra gli porge l'Ankh, simbolo della natura divina. La scena si svolge al cospetto di Amon davanti al quale \u00e8 stato condotto.\nIl Santuario di Amon.\nIl Santuario di Amon si trova nella parte pi\u00f9 profonda del tempio ed era il luogo in cui era custodita la statua di Amon. Questa era la destinazione finale della Barca sacra proveniente dal Grande tempio di Amon e qui la divinit\u00e0 si rigenerava.\nIn una stanza laterale \u00e8 raffigurato il ciclo allegorico della nascita di Amenhotep III e della sua origine divina. Secondo la tradizione il dio Amon, assunte le sembianze del faraone Thutmose IV, si un\u00ec alla sua sposa Mutemuia. Dall'unione nacque il faraone Amenhotep III.\nLa statuette di Luxor.\nNel 1989 sotto il pavimento dell'area interna del santuario furono rinvenute 26 statue del Nuovo Regno, ora visibili nel vicino Museo di Luxor.\nLa Moschea di Ab\u016b al-Hajj\u0101j.\nL'edificio attuale della Moschea di Ab\u016b al-Hajj\u0101j fu edificato tra il XIII secolo e il XIV secolo ed \u00e8 situato all'interno del Grande cortile di Ramses II. Il luogo religioso \u00e8 continuatamente attivo da pi\u00f9 di 3400 anni in quanto nel 395 d.C. i Romani lo convertirono in chiesa, la quale a sua volta venne riconvertita in moschea nel 640.\nAttorno ad alla moschea e all'interno del tempio di Luxor si svilupp\u00f2 poi un villaggio arabo che venne poi sgomberato."}
{"id": "108257", "revid": "73843", "url": "https://it.wikipedia.org/wiki?curid=108257", "title": "Salto in lungo", "text": "Il salto in lungo \u00e8 una specialit\u00e0 sia maschile che femminile dell'atletica leggera, in cui gli atleti, dopo una rincorsa, raggiungono la zona limite dove poter saltare, detta \"asse di battuta\", cercando di atterrare il pi\u00f9 lontano possibile nella buca riempita di sabbia.\nLa lunghezza del salto viene misurata dal limite di battuta, indipendentemente dal punto esatto dove l'atleta ha staccato. Il salto in lungo fa parte dei salti in estensione come il salto triplo.\nEsecuzione.\nIl salto in lungo \u00e8 ritenuto tra i gesti pi\u00f9 naturali. Come gli altri salti, anche questo si compone di 4 fasi:\nRincorsa.\nLo scopo della rincorsa \u00e8 quello di raggiungere la massima velocit\u00e0 controllabile per effettuare uno stacco e anch'essa si suddivide in pi\u00f9 fasi:\nLa lunghezza varia a seconda degli atleti e in rapporto all'accelerazione e alla velocit\u00e0 che raggiunge. La rincorsa varia da 30-34 metri fino ai 45 circa. Se la rincorsa \u00e8 troppo breve non \u00e8 possibile esprimere a pieno l'efficacia del salto.\nLa corsa deve avere una certa velocit\u00e0 sviluppata gradualmente. Deve poter adattarsi alle capacit\u00e0 dell'atleta e deve essere compatibile con la corretta esecuzione del salto. Uno degli errori pi\u00f9 frequenti \u00e8 quello di impegnarsi nella corsa a svantaggio di un'azione controllata che poi aiuta a migliorare le fasi successive.\nPer quanto riguarda la tecnica, la partenza pu\u00f2 avvenire da fermi (per centrare meglio l'asse di battuta), o con qualche passo di avvio (per una migliore decontrazione), ma in tutti i casi a partire da una linea di riferimento.\nLa corsa deve essere elastica e progressivamente accelerata, mantenendo il busto eretto e ginocchia alte, aiutando cos\u00ec un buon movimento rotatorio delle gambe, al fine di ottenere un'alta velocit\u00e0 con una buona stabilit\u00e0.\nStacco.\nSubito prima dello stacco gli ultimi tre appoggi devono essere accelerati. Segue un leggero abbassamento dell'atleta (caricamento) per coinvolgere la totalit\u00e0 del corpo in sincrono, agevolandolo con una buona apertura tra le due cosce e l'angolo del ginocchio.\nIl piede poggia su tutta la superficie di battuta con la massima forza, spingendo verso il basso, anche con una leggera rullata, che serve, assecondando il movimento del corpo, a utilizzare al massimo la superficie di spinta del piede. Segue la decisa salita del ginocchio libero per ottenere un ulteriore slancio verso l'alto.\nBisogna inoltre ricordare che la lunghezza del salto dipende dall'insieme di tutte le sue parti e lo stacco non deve servire principalmente ad una spinta in avanti (gi\u00e0 data dalla corsa) ma, appunto all'elevazione.\nFase di volo.\nI movimenti compiuti durante la fase di volo possono variare in funzione dell'atleta, ma sono sempre finalizzati al mantenimento dell'equilibrio e di annullare l'effetto di rotazione.\nSi pu\u00f2 assistere al volo \"veleggiato\" (o hang style) in cui \u00e8 prevista una distensione ed un abbassamento dell'arto libero fino ad essere appaiato all'arto di stacco, \"a raccolta\" (o tuck style) o con \"passi in aria\" (o hitch-kick). In quest'ultimo si possono eseguire 1\u00bd ; 2\u00bd o 3\u00bd passi in volo prima dell'atterraggio.\nLa direzione dello sguardo deve essere verso avanti e un po' in alto sempre per evitare eventuali rotazioni del busto. In tutta la fase di volo le azioni devono essere fluide e decontratte al fine di evitare di farsi male nel momento dell'atterraggio.\nAtterraggio.\nQuest'ultimo deve avvenire con le gambe protese in completa estensione. Dapprima gli arti sono flessi per poi allungarsi un attimo prima del contatto col suolo, e il busto deve essere leggermente inclinato in avanti. Quando i piedi toccano la sabbia, le ginocchia si piegano, ed il busto passa sopra le orme lasciate dai piedi con la testa che si avvicina il pi\u00f9 possibile alle ginocchia.\nSe eseguito correttamente il primo segno che rimane sulla sabbia \u00e8 solo quello dei talloni. In questo modo si evita di cadere all'indietro e di perdere centimetri che in gare professionali possono essere decisivi.\nRegolamento.\nTutti i salti devono essere misurati prendendo come riferimento il segno lasciato dall'atleta in sabbia pi\u00f9 vicino alla linea di stacco (o al suo prolungamento), lasciato da qualsiasi parte del corpo dell'atleta. La misurazione deve essere effettuata perpendicolare alla linea di stacco.\nSalto nullo.\nIl salto viene considerato nullo se:\nRecord.\nIl record mondiale maschile della specialit\u00e0 \u00e8 detenuto dallo statunitense Mike Powell con la misura di 8,95 m, ottenuta il 30 agosto 1991 nella finale dei campionati mondiali di Tokyo, mentre quello femminile \u00e8 detenuto dalla sovietica Galina \u010cistjakova che salt\u00f2 7,52 m l'11 giugno 1988 a Leningrado.\nNel 1992, in condizioni ventose Mike Powell salt\u00f2 8,99 m a Sestriere; nel 1994 Heike Drechsler, sempre a Sestriere, fece registrare una misura di 7,63 m, con un vento di appena +2,1\u00a0m/s. Nel 1995, ancora al Sestriere, favorevole perch\u00e9 in altura, Iv\u00e1n Pedroso salt\u00f2 8,96 m; il salto fu inizialmente considerato record mondiale, ma in seguito fu accertato che un tecnico si era piazzato davanti all'anemometro per consentire la regolarit\u00e0 del salto, falsando quindi la misura del vento, che fu considerato in seguito superiore ai 2\u00a0m/s. L'atleta si aggiudic\u00f2 comunque la Ferrari messa in palio dagli organizzatori per chi avesse battuto un record mondiale.\nA livello indoor i primati mondiali sono stati stabiliti dallo statunitense Carl Lewis, con la misura di 8,79 m ottenuta il 27 gennaio 1984 a New York, e dalla tedesca Heike Drechsler, con 7,37 m saltati il 13 febbraio 1988 a Vienna.\nMaschili.\n\"Statistiche aggiornate al 4 marzo 2021\".\nFemminili.\n\"Statistiche aggiornate al 29 maggio 2021\".\nMaschili indoor.\n\"Statistiche aggiornate al 4 marzo 2021\".\nFemminili indoor.\n\"Statistiche aggiornate al 4 marzo 2021\".\nLegenda:\nMigliori atleti.\nMaschili outdoor.\n\"Statistiche aggiornate al 4 marzo 2021\".\nFemminili outdoor.\n\"Statistiche aggiornate al 4 marzo 2021\".\nMaschili indoor.\n\"Statistiche aggiornate al 12 marzo 2021.\"\nFemminili indoor.\n\"Statistiche aggiornate al 4 marzo 2021.\""}
{"id": "108259", "revid": "125123461", "url": "https://it.wikipedia.org/wiki?curid=108259", "title": "Surrealismo", "text": "Il surrealismo \u00e8 un movimento artistico e letterario d'avanguardia del Novecento, nato negli anni 20 a Parigi come evoluzione del dadaismo, e che coinvolse tutte le arti, toccando anche letteratura e cinema; nel 1924 ne fu scritto il primo manifesto. Esso vuole esprimere una realt\u00e0 superiore, fatta di irrazionale e di sogno, per rivelare gli aspetti pi\u00f9 profondi della psiche.\nIl surrealismo ebbe come principale teorico il poeta Andr\u00e9 Breton, che imperson\u00f2 la vitalit\u00e0 distruttiva del dadaismo. Breton fu influenzato dalla lettura de \"L'interpretazione dei sogni\" di Freud del 1900; dopo averlo letto arriv\u00f2 alla conclusione che fosse inaccettabile il fatto che il sogno e l'inconscio avessero avuto cos\u00ec poco spazio nella civilt\u00e0 moderna, e pens\u00f2 quindi di fondare un nuovo movimento artistico e letterario in cui essi avessero un ruolo fondamentale. Nacque cos\u00ec il surrealismo, che aveva avuto tra i suoi precursori recenti il poeta e scrittore Guillaume Apollinaire, morto nel 1918.\nDescrizione.\nIl surrealismo \u00e8 quindi un automatismo psichico, ovvero quel processo in cui l'inconscio, quella parte di noi che emerge durante i sogni, emerge anche quando siamo svegli e ci permette di associare libere parole, pensieri e immagini senza freni inibitori e scopi preordinati.\nI surrealisti si avvalevano di diverse tecniche per far in modo di attivare il loro inconscio, una di queste \u00e8 il \"cadavre exquis\" (cadavere squisito), tecnica basata sulla casualit\u00e0 e sulla coralit\u00e0, che prevede la collaborazione di pi\u00f9 artisti: uno di essi comincia l'operazione tracciando un disegno, una figura, che deve essere ignorata dagli altri, poi il foglio deve essere passato a tutti i partecipanti, uno per uno, i quali a loro volta faranno una figura, e cos\u00ec via.\nQuesta tecnica era utilizzata dai surrealisti anche in ambito poetico, ovvero aggiungendo uno per uno una parola, ignorando lo scopo finale dei singoli. Il nome della tecnica deriva infatti da una poesia surrealista: \"Il cadavere squisito berr\u00e0 il vino nuovo\". Altre tecniche frequentemente utilizzate dai pittori di questo movimento sono:\nIl surrealismo ha tre tematiche principali:\nLa caratteristica comune a tutte le manifestazioni surrealiste \u00e8 la critica radicale alla razionalit\u00e0 cosciente, e la liberazione delle potenzialit\u00e0 immaginative dell'inconscio per il raggiungimento di uno stato conoscitivo \"oltre\" la realt\u00e0 (\"sur-realt\u00e0\") in cui veglia e sogno sono entrambe presenti e si conciliano in modo armonico e profondo. Il Surrealismo \u00e8 certamente la pi\u00f9 \"onirica\" delle manifestazioni artistiche, proprio perch\u00e9 d\u00e0 accesso a ci\u00f2 che sta oltre il visibile. Inoltre esso comprende immagini nitide e reali ma accostandole tra di loro senza alcun nesso logico.\nIl pensiero surrealista si manifest\u00f2 spesso come ribellione alle convenzioni culturali e sociali, concepita come una trasformazione totale della vita, attraverso la libert\u00e0 di costumi, la poesia e l'amore. \nSuoi referenti sono Marx e Freud: \"Trasformare il mondo, ha detto Marx, cambiare la vita, ha detto Rimbaud. Queste due parole d'ordine sono per noi una sola\" (Andr\u00e9 Breton). Spesso, molti esponenti del surrealismo sposarono la causa del comunismo e dell'anarchismo (con l'eccezione di Dal\u00ec che mai si alline\u00f2 ad una corrente politica), per contribuire attivamente al cambiamento politico e sociale che avrebbe poi portato ad una partecipazione pi\u00f9 generale alla \"surrealt\u00e0\". Altri precursori esaltati dai surrealisti furono il marchese de Sade e Restif de la Bretonne.\nLa critica si divide su dove collocare il punto finale del movimento surrealista: sicuramente, la fine della Seconda guerra mondiale (1945), e la morte di Breton (1966) hanno segnato dei punti di svolta importanti nella storia del surrealismo, che per\u00f2 annovera esponenti anche nella seconda met\u00e0 del Novecento (come i pittori Fabrizio Clerici, William Girometti, Licurgo Sommariva e scultori come Fabio De Sanctis) e continua ancora oggi ad essere una realt\u00e0 artistica vitale.\nIl movimento surrealista \u00e8 di gran lunga il pi\u00f9 longevo fra le avanguardie storiche, e la sua diffusione capillare in tutto il mondo ha reso la sua storia molto variegata rispetto a movimenti circoscritti nel tempo e nello spazio come il dadaismo o il futurismo. L'attivit\u00e0 del primo gruppo surrealista parigino, gravitante intorno ad Andr\u00e9 Breton, vide la partecipazione di un grande numero di scrittori e artisti di diverso orientamento, spesso in conflitto tra loro e con la guida spirituale del movimento. \nTra gli artisti di arti visive pi\u00f9 riconosciuti spaziamo tra Joan Mir\u00f3 nel suo allucinato mondo parallelo popolato di forme geometriche colorate sospese che ricerca l'interiorit\u00e0 delle cose con crescente astrazione. Con Max Ernst l'illogica scava nel profondo dell'animo umano; Ren\u00e9 Magritte che gioca molto sull'estraniamento dalla realt\u00e0 e le sue opere sono sollecitazioni visive che ci portano a riflettere. E, naturalmente, c'\u00e8 Salvador Dal\u00ed (\"il surrealismo sono io\"), con la sua fantastica o fantasmatica proiezione del \"sogno\" e del pensiero subcosciente o pre-cosciente in una visionaria pseudo-realt\u00e0.\nNell'arte dell'incisione vale la pena ricordare l'opera dell'italiano Alberto Martini e dell'estone Eduard Wiiralt."}
{"id": "108260", "revid": "123051125", "url": "https://it.wikipedia.org/wiki?curid=108260", "title": "Dag Hammarskj\u00f6ld", "text": "Fu presidente della Banca di Svezia, ma divenne noto internazionalmente quale segretario generale delle Nazioni Unite, carica ricoperta per due mandati consecutivi, dal 1953 fino alla sua morte nel 1961, occorsa a causa di un incidente aereo avvenuto in Africa meridionale durante una missione di pace. Gli fu conferito postumo il Premio Nobel per la pace per la sua attivit\u00e0 umanitaria.\nBiografia.\nOrigine e formazione.\nUltimo dei quattro figli maschi di Hjalmar Hammarskj\u00f6ld, uomo politico, ministro dell'istruzione e poi primo ministro svedese dal 1914 al 1917, e Agnes Almqvist, parente del poeta Carl Jonas Love Almquist, trascorre gli anni della propria infanzia e adolescenza seguendo gli spostamenti del padre: dapprima in Danimarca, poi a Uppsala, poi a Stoccolma \u2013 nei tre anni in cui il padre \u00e8 al vertice del governo \u2013 poi ancora a Uppsala.\nCarriera.\nCompiuti gli studi universitari in economia, dopo un anno di insegnamento all'Universit\u00e0 di Stoccolma, diviene segretario della commissione governativa sulla disoccupazione, carica che ricoprir\u00e0 dal 1930 al 1934 per poi passare alla Banca di Svezia, sempre come segretario. Nel 1936 entra alle dipendenze del Ministero delle Finanze dove ricopre diversi incarichi, soggiornando anche per tre anni a Parigi.\nNel 1941 torna come presidente alla Banca Nazionale di Svezia, incarico che terr\u00e0 fino al 1948, per entrare poi al Ministero degli Esteri: dapprima come segretario e successivamente (1951) come vice-ministro degli Esteri. In questa veste \u00e8 vicepresidente della delegazione svedese alla VI Sessione dell'Assemblea generale dell'ONU a Parigi (1951-1952) e poi Presidente alla sessione successiva (New York 1952-1953). \nSegretario generale dell'ONU.\nIl 7 aprile 1953 viene eletto all'unanimit\u00e0 per succedere al norvegese Trygve Lie nella carica di Segretario generale dell'ONU, carica nella quale viene riconfermato nel 1957 allo scadere del mandato.\nInsignito della laurea honoris causa nelle principali universit\u00e0 degli Stati Uniti, Canada e Inghilterra, nel dicembre 1954 succede al padre quale membro dell'Accademia Svedese. \nLa morte.\nMuore nella notte tra il 17 e il 18 settembre 1961 in un incidente aereo \u2013 le cui cause non saranno mai del tutto chiarite\u00a0\u2013 a Ndola (nell'attuale Zambia) nel corso di una missione per risolvere la crisi congolese. L'ipotesi di un possibile attentato al suo aereo, pur non essendo dimostrabile, non \u00e8 mai stata dissipata.\nIn quell'anno gli verr\u00e0 attribuito il Premio Nobel per la Pace alla memoria, \"in segno di gratitudine \u2013 come dir\u00e0 la motivazione del Comitato per il Nobel \u2013 per tutto quello che ha fatto, per quello che ha ottenuto, per l'ideale per il quale ha combattuto: creare pace e magnanimit\u00e0 tra le nazioni e gli uomini\".\nDubbi sulla morte.\nIl giorno dopo l'incidente l'ex presidente degli Stati Uniti Harry Truman dichiar\u00f2 alla stampa che Hammarskj\u00f6ld: \"Era sul punto di ottenere qualcosa quando l'hanno ucciso. Notate che ho detto 'quando l'hanno ucciso'.\" Truman si \u00e8 sempre rifiutato di fornire ulteriori dettagli o di tornare sull'argomento, ma le sue parole hanno dato adito a sospetti e ricostruzioni alternative per anni.\nLe circostanze della sua morte non sono mai state ufficialmente chiarite, ma i dubbi sono ormai radicati nel pensiero di molti storici:\nDurante la lavorazione del documentario \"Cold Case Hammarskj\u00f6ld\" del danese Mads Br\u00fcgger sarebbero emersi nuovi indizi che punterebbero verso un pilota belga, all'epoca al servizio dei ribelli separatisti, su cui gi\u00e0 a suo tempo erano circolate voci di un possibile coinvolgimento.\nDopo la sua morte, nel suo appartamento di New York fu ritrovato un diario spirituale intitolato \"V\u00e4gm\u00e4rken\", contenente brevi pensieri. Allegata agli scritti c'era una lettera, indirizzata a un amico, in cui spiegava come avesse iniziato ad appuntarsi certe riflessioni senza avere alcuna intenzione di pubblicarle; tuttavia, lo autorizzava a un'eventuale pubblicazione, che riteneva utile a dare un'idea della sua vera personalit\u00e0.\nIl diario, pubblicato in Italia col titolo \"Tracce di cammino\", \u00e8 definito dall'autore \u00ab...una sorta di libro bianco che narra i miei negoziati con me stesso e con Dio\u00bb. Da esso emerge infatti la spiritualit\u00e0 di Hammarskj\u00f6ld, un aspetto fino ad allora ignoto al pubblico.\nOpere artistiche dedicate.\nNel 1964, per commemorare la scomparsa dello statista, l'artista Marc Chagall don\u00f2 alla collezione d'arte dell'ONU una vetrata che rappresenta l'amore e la pace.\nDal 2021 \u00e8 ricordato con una targa al Giardino dei Giusti di Milano."}
{"id": "108263", "revid": "1372005", "url": "https://it.wikipedia.org/wiki?curid=108263", "title": "Arioaldo", "text": "Duca di Torino della stirpe dei Caupu, ariano, Arioaldo fu marito di Gundeperga, figlia di Teodolinda e del re Agilulfo.\nBiografia.\nNon ci sono pervenute informazioni sulla vita di Arioaldo prima dell'ascesa al trono. Paolo Diacono sostiene che su di lui non vi era notizia, forse perch\u00e9 aveva poco materiale ma anche perch\u00e9 forse voleva tacere della \"recessione\" del suo popolo da un re cattolico (Adaloaldo) a uno ariano, e del ritorno della capitale da Milano a Pavia, operata da Arioaldo, genero di Teodolinda. Si ha notizia di un suo primo matrimonio, ma niente si sa della moglie, n\u00e9 di un'eventuale discendenza. Presumibilmente era uomo di fiducia di Agilulfo, cui succedette nel Ducato di Torino e di cui spos\u00f2 la figlia Gundeperga. Durante gli ultimi anni di regno del predecessore Adaloaldo, suo cognato (figlio di Agilulfo e di Teodolinda, era fratello di Gundeperga), guid\u00f2 la fronda ariana ai tentativi di cattolicizzazione dei Longobardi condotti dalla regina madre Teodolinda, congiuntamente al figlio. Pi\u00f9 che da motivazioni religiose, l'opposizione alla politica di Teodolinda derivava dalla conseguente rinuncia a ulteriori espansioni territoriali nelle aree italiane rimaste sotto controllo bizantino e rappresentate dal papa.\nLa rivolta esplose apertamente nel 624 e condusse rapidamente, tra il 625 e il 626, all'affermazione di Arioaldo, che fece tornare il regno sotto controllo ariano. Ci\u00f2 provoc\u00f2 la preoccupazione di Papa Onorio I, che sollecit\u00f2 un intervento dell'esarca bizantino contro il nuovo re. Di fatto, prese forma una congiura di palazzo, in cui era in qualche modo coinvolta la regina Gundeperga, appoggiata dal duca del Friuli Taso. Arioaldo svent\u00f2 la congiura e releg\u00f2 per qualche tempo la moglie lontano da Pavia, forse a Lomello.\nIn seguito, per\u00f2, fece richiamare Gundeperga a corte e la reintegr\u00f2 nella sua dignit\u00e0. Ci\u00f2 corrispondeva alla politica conciliante avviata da Arioaldo, che ristabil\u00ec relazioni amichevoli con papa Onorio e mantenne un atteggiamento di equilibrio fra cattolici ed ariani. Giona, autore di una biografia di San Colombano, narra (II, 24) che Arioaldo era rimasto tanto colpito dalla dignit\u00e0 dell'abate Bertulfo dell'Abbazia di Bobbio da rinunciare, dopo l'incontro, a una rivalsa ariana verso i cattolici. Si tratta di un'interpretazione in chiave miracolistica della politica adottata dal re.\nArioaldo riport\u00f2 la capitale a Pavia e blocc\u00f2 una invasione degli Avari in Friuli. Durante il suo regno crebbe l'influenza del vicino regno dei Franchi su quello longobardo. Il suo governo assicur\u00f2 un periodo di tranquillit\u00e0 e consolidamento al regno, durato un decennio. Arioaldo mor\u00ec nel 636."}
{"id": "108265", "revid": "63756", "url": "https://it.wikipedia.org/wiki?curid=108265", "title": "Riferimento (informatica)", "text": "In programmazione, la parola riferimento (o \"reference\" in inglese) indica, in generale, un valore che identifica univocamente e permette di accedere a un dato in memoria.\nIn molti linguaggi, \"riferimento\" \u00e8 sinonimo di puntatore. In altri, i riferimenti sono specializzazioni o varianti del concetto di puntatore. Alcuni esempi sono:\nEspressioni composte che usano il termine riferimento:"}
{"id": "108268", "revid": "1452073", "url": "https://it.wikipedia.org/wiki?curid=108268", "title": "George Berkeley", "text": "Ignorato e deriso in vita per le sue tesi \u00e8 oggi ampiamente rivalutato e considerato come una sorta di precursore indiretto di Ernst Mach, Albert Einstein e Niels Bohr per la sua tesi sull'inesistenza della materia e sull'impossibilit\u00e0 di un tempo e uno spazio oggettivamente assoluti. Le sue critiche alla matematica e alla scienza sono fra le pi\u00f9 controverse della storia della filosofia.\nNel 1709 Berkeley pubblic\u00f2 la sua prima grande opera, \"Saggio su una nuova teoria della visione\", in cui discuteva i limiti della visione umana e avanz\u00f2 la teoria secondo cui gli oggetti percepiti non sono materiali, ma costituiti di luce e colore. Questo prefigurava il suo principale lavoro filosofico, \"Trattato sui principi della conoscenza umana\", nel 1710, che, dopo la sua scarsa accoglienza, riscrisse in forma di dialogo e pubblic\u00f2 con il titolo \"Tre dialoghi tra Hylas e Philonous\" nel 1713.\nBerkeley critic\u00f2 la dottrina di Isaac Newton di spazio, tempo e movimento assoluti nel \"De Motu\" (Sul Moto), pubblicato nel 1721. Nel 1732 pubblic\u00f2 \"Alcifrone\", un apologetico cristiano contro i liberi pensatori, e nel 1734 pubblic\u00f2 \"L'analista\u02d0 un discorso indirizzato ad un matematico infedele\", una critica dei fondamenti del calcolo, che fu influente nello sviluppo della matematica.\nBiografia.\nBerkeley nacque nella residenza della sua famiglia, il castello di Dysart in Irlanda (contea di Kilkenny), come primo figlio di William Berkeley, un figlio cadetto della nobile famiglia dei Berkeley. Poco si sa di sua madre. La sua educazione avvenne al Kilkenny College per proseguire poi al Trinity College di Dublino, dove ottenne l'elezione a \"Scholar\" nel 1702. Ottenne la laurea nel 1704 e complet\u00f2 una laurea magistrale nel 1707. Rimase al Trinity College dopo la sua laurea come tutor e docente di greco.\nLa sua prima pubblicazione riguardava la matematica, ma la prima che gli port\u00f2 notoriet\u00e0 fu il suo \"Saggio su una nuova teoria della visione\", pubblicato per la prima volta nel 1709. Nel saggio, Berkeley esamina la distanza visiva, la grandezza, la posizione e i problemi di vista e tatto. Mentre questa pubblicazione al tempo ebbe reazioni controverse, le sue conclusioni sono adesso accettate come parte della teoria dell'ottica.\nLa pubblicazione successiva fu il \"Trattato sui principi della conoscenza umana\" nel 1710, che ebbe grande successo e gli diede una reputazione permanente, anche se pochi accettarono la sua teoria che niente esista al di fuori dalla mente. Questo trattato fu seguito nel 1713 dai \"Tre dialoghi tra Hylas e Philonous\", nei quali Berkeley propose il suo sistema filosofico, il principio primo del quale \u00e8 che l'esistenza del mondo, cos\u00ec come rappresentato dai nostri sensi, dipenda dall'essere percepito.\nDi questa teoria, i \"Principi\" danno un'esposizione e i \"Dialoghi\" ne danno la difesa. Uno dei suoi obiettivi principali era quello di combattere la prevalenza del materialismo nel suo tempo. La teoria fu largamente ridicolizzata, anche studiosi come Samuel Clarke e William Whiston, che avevano riconosciuto il suo genio straordinario, erano tuttavia convinti che i suoi primi principi fossero falsi.\nI viaggi in Inghilterra ed Europa.\nPoco dopo Berkeley visit\u00f2 l'Inghilterra e fu ricevuto nel circolo di Addison, Pope e Steele. Nel periodo tra il 1714 e il 1720, intervall\u00f2 i suoi sforzi accademici a periodi di estesi viaggi in Europa, tra cui uno dei pi\u00f9 grandi tour dell'Italia mai intrapresi. Nel 1721 prese gli ordini sacri nella Chiesa di Irlanda, ricevendo un dottorato in un alto grado accademico di teologia (divinity), e nuovamente scelse di rimanere al Trinity College di Dublino, insegnando questa volta teologia ed ebraico. Nel 1721/1722 fu fatto decano di Dromore e, nel 1724, decano di Derry.\nNel 1723, a seguito della sua violenta lite con Jonathan Swift, che era stato uno dei suoi amici intimi per molti anni, Esther Vanhomrig (per cui Swift aveva creato il soprannome \"Vanessa\") nomin\u00f2 Berkeley come suo erede insieme all'avvocato Robert Marshall; la sua scelta di testamento caus\u00f2 sorpresa dato che ella non conosceva bene nessuno dei due, anche se Berkeley da molto giovane aveva conosciuto suo padre. Swift disse generosamente che non avrebbe portato rancore a Berkeley per la sua eredit\u00e0, gran parte della quale fu in ogni caso vanificata in una causa legale. \u00c8 probabilmente falsa una storia che circola sul fatto che Berkeley e Marshall avrebbero ignorato una condizione dell'eredit\u00e0 che li obbligava a pubblicare la corrispondenza tra Swift e Vanessa.\nIn America.\nDopo gli anni trascorsi in studi e viaggi in Europa, egli concep\u00ec il proposito di evangelizzare e civilizzare i \"selvaggi\" d'America. Cos\u00ec dopo il 1725 egli intraprese il progetto di fondare un college alle Bermuda per la formazione dei ministri e dei missionari nella colonia, per il perseguimento del quale rinunci\u00f2 al suo lauto stipendio.\nSi ferm\u00f2 nel Rhode Island attendendo inutilmente i sussidi promessigli fino al 1731.\nNel 1728 intanto spos\u00f2 Anne Forster, figlia di John Forster, giudice capo delle cause civili irlandesi, e della sua prima moglie Rebecca Monck. Stabilitosi vicino a Newport, compr\u00f2 una piantagione a Middletown, la famosa \"Whitehall\". Acquist\u00f2 diversi schiavi per farli lavorare nella piantagione. \u00c8 stato affermato che \"egli introdusse il palladianesimo in America prendendo un disegno di William Kent chiamato \"Progetti di Inigo Jones\" per la porta di ingresso della sua casa nel Rhode Island, Whitehall.\"\nPort\u00f2 anche nel New England John Smilbert, l'artista inglese da lui \"scoperto\" in Italia, generalmente insignito del titolo di padre fondatore del ritratto americano. Nel frattempo, Berkeley disegn\u00f2 progetti per la citt\u00e0 ideale che voleva costruire alle Bermuda. Visse nella piantagione mentre cercava i fondi per costruire il suo college. I fondi per\u00f2 non arrivarono. \"Dopo aver deciso di ritirarsi da Londra, l'opposizione si rafforz\u00f2 e il primo ministro Walpole divent\u00f2 pi\u00f9 scettico e indifferente. Alla fine divenne chiaro che la concessione essenziale del Parlamento non sarebbe stata prossima\" e nel 1732 lasci\u00f2 l'America e ritorn\u00f2 a Londra. In questo periodo compose l\"Alcifrone\", un dialogo polemico contro i liberi pensatori dell'epoca. Lui e Anne ebbero quattro figli che sopravvissero all'infanzia: Henry, George, William e Julia, e almeno altri due figli morirono da infanti. La morte di William nel 1751 fu una grande causa di dolore per il padre.\nEpiscopato in Irlanda.\nBerkeley fu nominato vescovo di Cloyne nella Chiesa di Irlanda il 18 gennaio 1734. Venne consacrato tale il 19 maggio 1734. Rimase vescovo di Cloyne fino alla sua morte il 14 gennaio 1753, anche se mor\u00ec a Oxford (vedi sotto).\nLavoro umanitario.\nDurante la sua permanenza in Saville Street a Londra, prese parte agli sforzi di costruire una casa per i bambini abbandonati della citt\u00e0. Il Foundling Hospital fu fondato tramite la Royal Charter nel 1739 e Berkeley \u00e8 nell'elenco come uno dei governatori originari.\nUltimi lavori.\nRitenendo di aver trovato un medicamento miracoloso per debellare le epidemie che colpirono l'Irlanda, le sue ultime due pubblicazioni furono \"Siris: catena di riflessioni e di ricerche filosofiche riguardo alle virt\u00f9 dell'acqua di catrame, con vari altri argomenti connessi tra loro e derivanti l'uno dall'altro\" (1744), in cui giunse a una dottrina metafisica di stampo neoplatonico, e \"Altre considerazione sull'acqua di catrame\" (1752).\nL'acqua di catrame \u00e8 un efficace antisettico e disinfettante quando \u00e8 applicata sulle ferite della pelle: Berkeley ne sostenne l'uso come ampia panacea per le malattie. Il suo lavoro del 1744 sull'acqua di catrame vendette pi\u00f9 copie di qualunque altro libro pubblicato nella sua vita.\nRest\u00f2 a Cloyne fino al 1752, quando and\u00f2 in pensione. Con sua moglie e sua figlia Julia si trasfer\u00ec a Oxford per supervisionare l'istruzione di suo figlio George. Mor\u00ec poco dopo e fu sepolto nella Cattedrale di Cristo a Oxford. La sua disposizione affettuosa e i suoi modi cordiali lo hanno reso molto amato da molti suoi contemporanei. Anne visse dopo la morte del marito per molti anni, e mor\u00ec nel 1786.\nPensiero.\nPer Berkeley l'unico scopo autentico della filosofia \u00e8 quello di confermare e avvalorare la visione della religione: \u00e8 Dio, infatti, l'unica causa della realt\u00e0 naturale. Nei \"Commentari filosofici\" scrive che, se l'estensione esistesse al di fuori della mente, o si avrebbe a che fare con un Dio esteso, oppure si dovrebbe riconoscere un essere eterno e infinito accanto a Dio. Berkeley aderisce quindi all'immaterialismo ovvero alla dottrina per cui nulla esiste al di fuori della mente: non esiste la materia, ma solo Dio e gli spiriti umani.\nEgli giudicava errata l'esistenza delle idee astratte, essendo fautore di un nominalismo radicale. Secondo l'irlandese infatti non esistono idee generiche o universali, ma semplici idee particolari usate come segni, appartenenti ad un gruppo di altre idee particolari tra loro affini. Per Berkeley non ci sono sostanze, non esiste l'uomo o il cane, bens\u00ec solo quell'uomo, questo cane.\nMa anche gli oggetti che noi crediamo esistere sono in realt\u00e0 delle astrazioni ingiustificate; non esistono oggetti corporei, ma soltanto collezioni di idee che ci danno una falsa impressione di materialit\u00e0 e sussistenza complessiva. Noi conosciamo infatti soltanto le idee che coincidono con le impressioni dei sensi. Proprio come in un sogno, noi abbiamo percezioni spazio-temporali relative ad oggetti materiali senza che questi esistano.\nLa celebre formula che riassume la filosofia di Berkeley, \u00ab\"Esse est percipi\"\u00bb, vuol dire \"l'essere significa essere percepito\", ossia: tutto l'essere di un oggetto consiste nel suo venir percepito e nient'altro. La teoria immaterialistica cos\u00ec enunciata sentenzia che la realt\u00e0 si risolve in una serie di idee che esistono solo quando vengono percepite da uno spirito umano. \u00c8 Dio, spirito infinito, che ci fa percepire sotto forma di cose e fatti le sue idee calate nel mondo. Idee, in un certo senso, \"umanizzate\", e in quanto tali \"percepibili\".\nLa dottrina di Berkeley esclude in virt\u00f9 di questo principio l'esistenza assoluta dei corpi. Secondo il teologo irlandese tutto ci\u00f2 che esiste \u00e8 idea o spirito, quindi la realt\u00e0 oggettiva non \u00e8 che un'impressione data dalle idee. Berkeley nega la distinzione fra qualit\u00e0 primarie e secondarie, propria di John Locke, sostenendo che tutte le qualit\u00e0 sono secondarie, cio\u00e8 soggettive: sarebbe infatti inconcepibile un oggetto in cui forma, estensione, peso, ritenute arbitrariamente primarie, fossero disgiunte dalle altre, quali colore, sapore, odore. Egli rigetta anche l'idea di substrato, ovvero di materia: se questa esistesse, sarebbe soltanto un limite alla perfezione divina. In tal senso anche la scienza di Newton non ha altro valore che quello di una mera ipotesi, che ci aiuta a fare previsioni per il futuro, ma non ha alcun riferimento con la realt\u00e0 materiale, che non solo non \u00e8 conoscibile, ma non esiste affatto. Le idee, secondo Berkeley, vengono impresse nell'uomo da uno spirito infinito, cio\u00e8 Dio. Lo stesso Dio si configura come la Mente infinita grazie a cui le idee esistono anche quando non vengono percepite.\nBerkeley porta quindi alle estreme conseguenze l'empirismo di Locke, giungendo a negare l'esistenza di una sostanza materiale perch\u00e9 non ricavabile dall'esperienza, e recidendo cos\u00ec ogni possibile legame tra le nostre idee e una realt\u00e0 esterna. Egli anticipa lo scetticismo di David Hume, ma se ne mette al riparo ammettendo una presenza spirituale che spieghi l'insorgere di simili idee dentro di noi, rendendocele vive e attuali, sebbene prive ormai di un fondamento oggettivo.\nAltri contributi alla filosofia.\nTeologia.\nBerkeley era un cristiano convinto, ritenendo che Dio fosse la causa immediata di tutte le nostre esperienze, e che gli oggetti in s\u00e9 non possano essere la fonte delle sensazioni. Di conseguenza deve esserci un'altra fonte esterna che genera questa inesauribile variet\u00e0 di sensazioni, cio\u00e8 Dio; Egli le ha date all'uomo che doveva vedere in essi i segni e i simboli che veicolavano la parola di Dio. Da qui scaturisce la dimostrazione dell'esistenza di Dio:\n\u00abQualunque potere io abbia sui miei pensieri, trovo che le idee che vengono effettivamente percepite dai sensi non dipendano dalla mia volont\u00e0. Quando apro gli occhi in pieno giorno, non \u00e8 in mio potere scegliere cosa vedere e cosa no, o determinare quali oggetti particolari si presentano alla mia vista; e come per l'udito anche per gli altri sensi; le idee non sono creazioni della mia volont\u00e0. Ci sono per\u00f2 altre Volont\u00e0 o Spiriti che le producono.\u00bb (Principi \u00a7 29)\nCome spiegato da T. I. Oizerman: \u00abL'Idealismo soggettivo di Berkeley (come lo ha giustamente battezzato Kant) sostiene che niente separa l'uomo e Dio (eccetto le concezioni erronee dei materialisti, ovviamente), dato che la natura e la materia non esistono come realt\u00e0 indipendenti dalla coscienza. La rivelazione di Dio era direttamente accessibile all'uomo secondo questa dottrina; \u00e8 il mondo percepito dai sensi, il mondo delle sensazioni umane, che arriva all'uomo dall'alto e va decifrato per comprendere lo scopo divino.\u00bb\nBerkeley ripudia quindi il meccanicismo che per Isaac Newton sarebbe la causa dei fenomeni naturali.\nNuova teoria della visione.\nNel suo \"Essay Towards a New Theory of Vision\" (\"Trattato sulla nuova teoria della visione\"), Berkeley critica frequentemente l'opinione degli Optic Writers, un termine che sembra includere Molyneux, John Wallis, Nicolas Malebranche e Cartesio.\n Vale la pena citare le parole di Berkeley su questo problema (Sezione 53):\n\"Quello che rende gli uomini inclini a questo errore (a parte l'ironia di far guardare qualcuno tramite la geometria) \u00e8 che le stesse percezioni o idee che ci indicano la distanza ci suggeriscono anche la grandezza\u2026 Io dico che esse non suggeriscono prima la distanza e poi lascino al giudizio (ragione) di usare ci\u00f2 come un mezzo con cui cogliere la distanza; esse hanno un nesso altrettanto immediato e stretto con la grandezza quanto la distanza; e suggeriscono la grandezza in modo altrettanto indipendente dalla distanza, quanto esse rendano la distanza indipendentemente dalla grandezza.\"\nFilosofia della fisica.\n\"Le opere di Berkeley mostrano il suo profondo interesse per la filosofia naturale [\u2026] dalle sue prime opere (\"Arithmetica\", 1707) fino alle ultime (\"Siris\", 1744). Inoltre la maggior parte della sua filosofia \u00e8 plasmata dal suo impegno nella scienza del tempo.\" La profondit\u00e0 del suo interesse si pu\u00f2 capire da numerose voci dei suoi \"Commentari filosofici\" (1707-1708), per esempio quella del \u00a7 316 \"to Examine &amp; accurately discuss the scholium of the 8th Definition of Mr Newton's Principia\" (\"per esaminare e discutere accuratamente lo \"scholium\" dell'ottava definizione dei Principia del sig. Newton\").\nBerkeley sostiene che le forze e la gravit\u00e0, cos\u00ec come definite da Newton, costituiscano \"qualit\u00e0 occulte\" che \"non esprimono niente distintamente\". Sostiene che coloro che postulano l'esistenza di \"qualcosa di sconosciuto in un corpo di cui non hanno idea e che chiamano principio del movimento, in realt\u00e0 stanno semplicemente affermando che il principio del movimento \u00e8 sconosciuto\". Inoltre, quelli che \"affermano che la forza attiva, l'azione e il principio di movimento sono veramente nei corpi stanno adottando opinioni non basate sull'esperienza.\" Le forze e la gravit\u00e0 non esistono nel mondo dei fenomeni. D'altro canto se risiedessero nella categoria delle \"anime\" o \"cose incorporee\", \"non apparterrebbero propriamente alla fisica\" come argomento di studio. Cos\u00ec Berkeley conclude che le forze si trovano oltre ogni tipo di osservazione empirica e non possono essere parte della scienza vera e propria. Ha proposto la sua teoria dei segni come un modo di spiegare il movimento e la materia senza riferimenti alle \"qualit\u00e0 occulte\" delle forze e della gravit\u00e0.\nIl rasoio di Berkeley.\nIl \"rasoio di Berkeley\" \u00e8 una regola di ragionamento proposta dal filosofo Karl Popper, nel suo studio fondamentale sul lavoro scientifico di Berkeley, il \"De Motu\". Il rasoio attribuito a Berkeley \u00e8 considerato da Popper il pi\u00f9 simile al rasoio di Occam, ma \"pi\u00f9 potente\". Rappresenta una prospettiva empiristica estrema dell'osservazione scientifica che afferma che il metodo scientifico ci fornisce un'intuizione non vera della natura del mondo. Piuttosto, il metodo scientifico ci d\u00e0 una variet\u00e0 di spiegazioni parziali sulle regolarit\u00e0 che esistono nel mondo e che vengono acquisite attraverso l'esperimento. La natura del mondo, secondo Berkeley, viene affrontata solo attraverso un'adeguata speculazione metafisica e con il ragionamento. Popper riassume il rasoio di Berkeley come:\n\u00abUn generale risultato pratico - che propongo di chiamare \"il rasoio di Berkeley\" - dell'analisi della fisica di Berkeley che ci d\u00e0 la possibilit\u00e0 \"a priori\" di eliminare dalla scienza fisica tutte le spiegazioni dell'essenzialismo. Se hanno un contenuto matematico e predittivo le si potrebbe ammettere \"qua\" ipotesi matematiche (mentre le loro interpretazioni essenzialiste vengono eliminate). In caso contrario, possono essere escluse del tutto. Questo rasoio \u00e8 pi\u00f9 affilato di quello di Occam: \"tutte\" le entit\u00e0 sono escluse tranne quelle che sono percepite.\u00bb\nIn un altro saggio dello stesso libro intitolato \"Three Views Concerning Human Knowledge\" (Tre modi di considerare la conoscenza umana), Popper sostiene che Berkeley deve essere considerato come un filosofo \"strumentalista\" - assieme a Roberto Bellarmino, Pierre Duhem ed Ernst Mach. Secondo questo approccio, le teorie scientifiche hanno lo status di finzioni ed invenzioni utili, volte a spiegare i fatti, senza alcuna presunzione di essere vere. Popper differenzia lo strumentalismo dal sopracitato essenzialismo, e dal suo \"razionalismo critico\".\nFilosofia della matematica.\nIn aggiunta ai suoi contributi alla filosofia, Berkeley fu anche molto influente nello sviluppo della matematica, sebbene in senso piuttosto indiretto. \"Berkeley era interessato alla matematica e alla sua interpretazione filosofica fin dalle prime fasi della sua vita intellettuale.\" I \"Commentari filosofici\" testimoniano i suoi interessi per la matematica, ritenuta per\u00f2 una scienza puramente verbale, e completamente inutile se non nella pratica della societ\u00e0 umana. (\u00a7 768)\nNel 1707, Berkeley pubblic\u00f2 due trattati sulla matematica. Nel 1734, pubblic\u00f2 \"The Analyst\" (\"L'analista\"), sottotitolato \"un discorso indirizzato ad un matematico infedele\", una critica al calcolo. Florian Cajori chiam\u00f2 questo trattato \"l'evento pi\u00f9 spettacolare del secolo nella storia della matematica britannica.\" Tuttavia, uno studio recente suggerisce che Berkeley fraintese i calcoli di Leibniz. Il matematico in questione si pensa fosse Edmond Halley o Isaac Newton stesso - anche se, fosse stato indirizzato a quest'ultimo, il discorso sarebbe stato postumo, dato che Newton mor\u00ec nel 1727. \"The Analyst\" rappresenta un attacco diretto alle fondamenta e ai principi del calcolo e, in particolare, alla nozione di \"flussione\" o variazione infinitesimale, che Newton e Leibniz usarono per sviluppare il calcolo. Nella sua critica, Berkeley coni\u00f2 la frase \"ghosts of departed quantities\" (fantasmi di quantit\u00e0 passate), familiare agli studenti di calcolo. Nel libro di Ian Stewart \"\"From Here to\" \"Infinity\"\" (\"Da qui all'infinito\"), viene colto il nocciolo della sua critica.\nBerkeley considera la sua critica al calcolo una parte della sua pi\u00f9 ampia \"campagna\" contro le implicazioni religiose del meccanicismo dei newtoniani, come difesa della tradizione cristiana contro il deismo, che tende ad allontanare Dio dai suoi credenti. Precisamente, lui osserv\u00f2 che il calcolo di entrambi, Newton e Leibniz, comprendeva infinitesimi a volte come quantit\u00e0 positive diverse da zero e altre volte come un numero espressamente uguale a zero. Il punto chiave di Berkeley nel \"The Analyst\" fu che il calcolo di Newton (e le leggi del movimento basate sul calcolo) mancavano di rigorosi fondamenti teorici. Egli affermava che \"in qualunque altra scienza, gli uomini dimostrano le loro conclusioni basandosi sui loro principi, e non dimostrano i loro principi basandosi sulle conclusioni. Ma se nel tuo modo di vedere le cose ti permetti questo innaturale modo di procedere, la conseguenza sarebbe che devi affrontare l\u2018induzione, e dire addio alla dimostrazione. Se ti sottometti a questo, la tua autorit\u00e0 non aprir\u00e0 pi\u00f9 la strada in base alla Ragione e alla Scienza\".\nBerkeley non dubitava che il calcolo producesse verit\u00e0 del mondo reale; semplici esperimenti di fisica potrebbero verificare che il metodo di Newton faceva quello che affermava di fare. \"La causa delle Flussioni non pu\u00f2 essere difesa dalla ragione\", ma i risultati potrebbero essere supportati dall'osservazione empirica, il metodo prediletto da Berkeley per acquisire conoscenze in ogni caso. Tuttavia, Berkeley trova paradossale che \"la Matematica dovrebbe dedurre delle vere Proposizioni da falsi Principi, essere nella ragione nelle Conclusioni, ma comunque in errore nelle Premesse.\" Nel \"The Analyst\" si sforz\u00f2 di mostrare \"come l'Errore pu\u00f2 portare alla Verit\u00e0, sebbene non pu\u00f2 portare alla Scienza\". Quindi, la scienza newtoniana non pu\u00f2, su basi puramente scientifiche, giustificare le sue conclusioni, e il modello meccanico e deistico dell'universo non pu\u00f2 essere razionalmente giustificato.\nLe difficolt\u00e0 rese note da Berkeley erano ancora presenti nel lavoro di Cauchy il cui approccio al calcolo era una combinazione di infinitesimali e di una nozione di limite, e furono infine superati da Weierstrass grazie al suo approccio con (\u03b5, \u03b4), che elimin\u00f2 gli infinitesimali del tutto. Pi\u00f9 recentemente, Abraham Robinson ripristin\u00f2 i metodi infinitesimali nel suo libro \"Analisi non-standard\" del 1966 mostrando che essi possono essere usati con rigore.\nFilosofia morale.\nIl trattato \"A Discourse on Passive Obedience\" (Un discorso sull'obbedienza passiva) (1712) \u00e8 considerato il maggior contributo di Berkeley alla filosofia morale e politica. Nel trattato, Berkeley difende la tesi in cui si sostiene che il popolo abbia \"un dovere morale nell'osservare i precetti negativi (proibizioni) della legge, compreso il dovere di non resistere all'esecuzione della punizione.\" Tuttavia, Berkeley fa delle eccezioni a questa radicale affermazione morale, affermando che non dobbiamo osservare i precetti di \"usurpatori o di uomini pazzi\" e che il popolo pu\u00f2 obbedire a differenti autorit\u00e0 supreme se ce ne sono di pi\u00f9 che rivendicano la massima autorit\u00e0.\nBerkeley difende la sua tesi con una prova deduttiva derivante dalle leggi della natura. In primo luogo, stabilisce che poich\u00e9 Dio \u00e8 perfettamente buono, il fine al quale comanda gli uomini deve essere buono, e che di questo fine non ne pu\u00f2 beneficiare solo una persona, ma l'intera razza umana. Dato che questi comandamenti - o leggi - se praticati, porterebbero al benessere della specie umana, ne consegue che possono essere ricavati dalla giusta ragione, per esempio la legge di non resistere a un potere supremo pu\u00f2 essere derivata dalla ragione, perch\u00e9 questa legge \u00e8 \"l'unica cosa che si frappone tra noi ed il disordine totale\". Cos\u00ec, queste leggi possono essere chiamate leggi della natura, perch\u00e9 derivano da Dio, il creatore della natura. \"Queste leggi della natura includono il dovere di non resistere mai ad un potere supremo, di non mentire sotto giuramento\u2026 o fare del male affinch\u00e9 ne possa derivare il bene\".\nQualcuno potrebbe vedere la dottrina di Berkeley sull'Obbedienza Passiva come una specie di \"Utilitarismo Teologico\" nella misura in cui afferma che abbiamo il dovere di difendere un codice morale che presumibilmente lavora al fine di promuovere il bene della specie umana. Tuttavia, il concetto di Utilitarismo ordinario \u00e8 fondamentalmente diverso in quanto \"rende l'utilit\u00e0 l'unico e solo motivo di obbligo\", cio\u00e8 l'Utilitarismo \u00e8 interessato al fatto che particolari azioni siano moralmente permesse in specifiche situazioni, mentre la dottrina di Berkeley si preoccupa se dovremmo o meno seguire le regole morali in tutte le circostanze. Mentre l'utilitarismo dell'atto potrebbe, per esempio, giustificare un'azione moralmente inammissibile alla luce di una specifica situazione, la dottrina di Berkeley sull'Obbedienza Passiva sostiene che non \u00e8 mai moralmente permissibile non seguire una regola morale, anche quando sembra che rompere quella regola possa portare ai fini pi\u00f9 felici. Berkeley afferma che anche se a volte, le conseguenze di un'azione in una specifica situazione potrebbero essere negative, delle tendenze generali di essa beneficia l'umanit\u00e0.\nAltre importanti fonti per la visione di Berkeley sulla moralit\u00e0 sono l' \"Alciphron\" (1732), specialmente i dialoghi I-III, e il \"Discourse to Magistrates\" (1738). L'Obbedienza Passiva \u00e8 notevole in parte perch\u00e9 contiene una delle prime affermazioni della regola utilitarista.\nRiconoscimenti.\nSia all'Universit\u00e0 della California, Berkeley sia alla citt\u00e0 di Berkeley, fu dato il suo nome, anche se la pronuncia venne adattata all'inglese americano.\nLa denominazione fu suggerita nel 1866 da Frederick Billings, un membro del consiglio di amministrazione dell'allora Universit\u00e0 della California. Billings venne ispirato dai \"Verses on the Prospect of Planting Arts and Learning in America\" , di Berkeley, in particolare l'ultima strofa: \"Westward the course of Empire takes its way; The first four Acts already past, A fifth shall close the Drama with the day; Time's noblest offspring is the last.\" (Il Cammino dell'Impero prende la via dell'Occidente; I primi quattro atti sono gi\u00e0 passati, Un quinto chiuder\u00e0 il Dramma alla fine dei giorni; i figli pi\u00f9 nobili del Tempo sono gli ultimi).\nIl 18 aprile del 1735, la citt\u00e0 di Berkley, attualmente la citt\u00e0 meno popolosa della contea di Bristol, Massachusetts, \u00e8 stata fondata con il nome del celebre filosofo. Situata a 40 miglia (circa ) a sud di Boston e 25 miglia (circa ) a nord di Middletown (Rhode Island).\nAnche un college residenziale e un seminario episcopale presso la Yale University portano il nome di Berkeley, nonch\u00e9 la Berkeley Library del Trinity College.\nAnche la scuola preparatoria di Berkeley a Tampa, Florida, una scuola privata affiliata alla Chiesa Episcopale, porta il suo nome.\n\"Bishop Berkeley's Gold Medals\" sono i due premi dati annualmente al Trinity College di Dublino, purch\u00e9 sia mostrato un merito straordinario, ai candidati di un esame speciale di greco. I premi furono istituiti nel 1752 da Berkeley stesso.\nUna targa blu dell'\"Ulster History Circle\" che lo commemora, si trova in Bishop Street Within, citt\u00e0 di Derry.\nLa fattoria di Berkeley nel Rhode Island \u00e8 conservata come \"Whitehall Museum House\", anche nota come \"Casa Berkeley\", ed \u00e8 stata inserita nel National Register of Historic Places, nel 1970.\nVenerazione.\nBerkeley \u00e8 onorato, assieme a Joseph Butler con un posto nel calendario liturgico della chiesa episcopale (USA), il 16 giugno.\nNella cultura di massa.\nIl pensiero di Berkeley trova molto spazio nel romanzo Il mondo di Sofia, scritto da Jostein Gaarder per avvicinare i ragazzi alla filosofia."}
{"id": "108271", "revid": "767487", "url": "https://it.wikipedia.org/wiki?curid=108271", "title": "Chris H\u00fclsbeck", "text": " Fuori dai paesi di lingua tedesca, il suo cognome \u00e8 trascritto spesso come Huelsbeck.\nBiografia.\nHa scritto colonne sonore per pi\u00f9 di 70 titoli. Molte delle sue musiche per il Commodore 64 sono attualmente considerate dei classici tra gli entusiasti, in particolar modo quelle di \"Great Giana Sisters\" e quelle della serie di videogiochi \"Turrican\". I primi riconoscimenti per Chris arrivarono a 18 anni quando la sua composizione \"Shades\" arriv\u00f2 prima in una competizione indetta dalla rivista tedesca \"64'er\".\nHa creato un sistema di riproduzione della musica per l'Amiga chiamato TFMX - \"The Final Musicsystem eXtended\", che presentava caratteristiche molto pi\u00f9 avanzate dei rivali Soundtracker e Protracker, come le distorsioni logaritmiche della frequenza, \"macro\" per suoni e andature differenziate per ciascuna traccia.\nUna versione di TFMX realizzata in collaborazione con Jochen Hippel tramite un mix in tempo reale via software consente di riprodurre fino a 7 voci (sample) contemporaneamente su Amiga, contro le 4 disponibili in hardware sul chip audio dell'home computer Commodore. Tra i giochi che fanno uso di TFMX 7 voice routine ricordiamo \"\" e \"Turrican 3\", \"Apidya\", \"Carl Lewis Challenge\". Le musiche a 7 voci si limitano allo schermo iniziale dei titoli, agli high-score e ai crediti, poich\u00e9 nella parte giocata il missaggio era piuttosto difficile a causa delle limitazioni delle CPU di quei computer.\nAlcune delle sue composizioni pi\u00f9 famose sono state eseguite dal vivo pi\u00f9 volte da un'orchestra sinfonica al completo all'interno dei \"Symphonic Game Music Concert\" a Lipsia. Il 22 agosto 2007, in occasione dell'annuale edizione di questo concerto, ha presentato in anteprima mondiale il suo ultimo CD intitolato \"Number Nine\".\nIl 23 agosto 2008, a Colonia, \u00e8 stato organizzato un concerto dal titolo \"Symphonic Shades\", dedicato alle opere di H\u00fclsbeck. L'orchestra, composta dalla WDR Radio Orchestra oltre che dai solisti Jari Salmela e Rony Barrak, \u00e8 stata guidata da Arnold Roth.\nNel 2012 d\u00e0 inizio al progetto \"Turrican Soundtrack Antology\", per produrre in 3 CD la colonna sonora definitiva di Turrican; tramite il sito di Kickstarter, H\u00fclsbeck chiede una donazione di denaro da $1 in su per arrivare alla soglia dei $75.000 (raggiunta in breve tempo) necessaria per la produzione. Alla fine i contributi per la produzione sono arrivati alla ragguardevole cifra di 175.535 dollari. Il progetto \u00e8 stato chiuso il 3/6/2012 con l'inizio della produzione dei CD. H\u00fclsbeck ha iniziato a distribuire la raccolta ai sostenitori del progetto di Kickstarter con la distribuzione in formato digitale il 26/11/2013, seguito dalla spedizione dei CD nel mese di dicembre 2013.\nA gennaio 2015 d\u00e0 il via a un nuovo progetto sempre su \"Kickstarter\", una raccolta dei suoi migliori brani completamente suonati al pianoforte dal titolo \"The piano collection\".\nNel maggio 2016, in occasione dei 25 anni dalla data di pubblicazione di \"Turrican 2\", esce una raccolta della colonna sonora del suddetto videogioco eseguita con orchestra.\nDa molti anni vive a Petaluma, California, Stati Uniti.\nVideogiochi (parziale).\nVideogiochi di cui H\u00fclsbeck ha scritto la musica:"}
{"id": "108277", "revid": "767487", "url": "https://it.wikipedia.org/wiki?curid=108277", "title": "Pallada", "text": " \u00c8 conosciuto pertanto anche con il nome di \"Pallada d'Alessandria\". Fu, a quanto deduciamo dai suoi stessi epigrammi, grammatico (maestro di scuola) ed epigrammista, di fede pagana anche se qualche critico sospetta una sua conversione in tarda et\u00e0. Tuttavia non sappiamo nulla sulla sua vita che non sia quanto ci dice nei suoi stessi epigrammi per cui i punti certi nella sua biografia sono estremamente ridotti.\nOpere.\nCi sono pervenuti circa 150 epigrammi conservati dall'Antologia Palatina, dall'Antologia Planudea ed un solo epigramma da altre fonti ed edito nel supplemento Cougny all'Antologia Palatina. Il numero oscilla per via delle attribuzioni, non sempre certe, degli epigrammi per cui alcuni critici parlano di 135-140 epigrammi mentre altri arrivano ad attribuirgli 170 epigrammi. Ad ogni modo si tratta del poeta pi\u00f9 presente nell'Antologia Palatina e ci\u00f2 fa presupporre che sia confluita nella raccolta epigrammatica una raccolta di epigrammi esclusivamente, o per grandissima parte, scritti da lui medesimo.\nPoetica.\nLa poesia di Pallada presenta un'alternanza di motivi letterari e di elementi contingenti. Non sorprende il primo elemento, considerata la professione dell'autore e la tendenza \"manieristica\" caratteristica dell'epoca e del genere epigrammatico, basato sulla variazione di motivi topici; n\u00e9 sorprende il secondo elemento, visto il periodo di forti sconvolgimenti: la caduta dell'Impero romano d'Occidente e le invasioni barbariche che riguardavano anche l'impero romano d'Oriente, l'affermazione sempre pi\u00f9 decisa del Cristianesimo.\nAd Alessandria, in particolare, il patriarca Teofilo fomentava un'ondata di intolleranza religiosa: part\u00ec nel 384 la distruzione di tutte le statue e templi pagani a cui Pallada dedica amari epigrammi; ad esempio:\n (la biblioteca maggiore era quella del Museo). Il suo successore Cirillo fece anche di pi\u00f9 la filosofa e astronoma Ipazia, di fede pagana, a cui Pallada dedica un raffinato epigramma.\n\u201cQuando ti vedo mi prostro, a te e alle tue parole, vedendo la casa della Vergine tra le stelle, infatti il cielo \u00e8 rivolto ad ogni tua azione, Ipazia santa, bellezza di parola, pura stella della sapiente cultura.\u201d\nOvviamente lo \"status quo\" non poteva lasciare indifferente il pagano Pallada, ma nei suoi epigrammi non vi \u00e8 rabbia verso i cristiani o rimpianto nostalgico dei tempi andati del paganesimo quanto piuttosto una cinica e sconsolata ironia che avvolge tutto il suo mondo (come si pu\u00f2 notare dal primo dei due epigrammi citati): la storia, la religione, le strutture di governo, il ruolo della moglie (tema classico della misoginia) e la stessa letteratura. Insomma, dai suoi epigrammi traspare un'immagine di desolazione totale, di disillusione completa, solo in parte letteraria e di maniera, che investe anche i valori e le ideologie in cui egli dovrebbe credere; il tutto trattato con la sua amara, cinica, irriverente ironia, e con una costante attenzione alle figure retoriche, specie alle figure retoriche di suono e agli equivoci che spesso gli consentono inimmaginabili \"liaison\" tragicomiche\nFa da \"pendant\" a questa amara ironia una vena gnomico-sentenziosa, ma orientata pi\u00f9 in senso \"esistenzialista\" che in senso metafisico, come traspare dal suo pi\u00f9 noto epigramma: \u00abOgni vita \u00e8 una messa in scena ed un gioco. O impari a giocare abbandonando la sapienza, o sopportane le pene\u00bb."}
{"id": "108282", "revid": "2063781", "url": "https://it.wikipedia.org/wiki?curid=108282", "title": "Lingua armena", "text": "La lingua armena o armeno (nome nativo: \u0570\u0561\u0575\u0565\u0580\u0565\u0576 \u056c\u0565\u0566\u0578\u0582, , \"hayeren lezow\", comunemente detto \"hayeren\") \u00e8 una lingua indoeuropea parlata nella regione del Caucaso (in particolare nella Repubblica Armena) e in vari stati del mondo, a seguito della diaspora armena.\nLa letteratura armena incominci\u00f2 a svilupparsi a partire dal V secolo, quando Mesrop Mashtots cre\u00f2 l'alfabeto armeno. La lingua scritta di quel tempo, il cosiddetto armeno classico, noto come grabar, rimase la lingua della letteratura (pur con significativi cambiamenti) fino al XIX secolo. Nel corso dei secoli, infatti, la lingua parlata si evolse indipendentemente rispetto a quella scritta.\nL'armeno \u00e8 di grande interesse per i linguisti a causa della sua unica evoluzione fonologica dall'indoeuropeo.\nDistribuzione geografica.\nSecondo l'edizione 2009 di \"Ethnologue\", l'armeno \u00e8 parlato nel mondo da oltre 6 milioni di persone, la met\u00e0 delle quali in Armenia (3,14 milioni).\nLingua ufficiale.\nL'armeno \u00e8 la lingua ufficiale dell'Armenia e della Repubblica dell'Artsakh.\nLingua armena classica.\nLa lingua armena classica, detta anche armeno antico, grabar, o krapar (in armeno occidentale), \u00e8 la pi\u00f9 antica forma scritta di lingua armena, in cui fu redatta tutta la letteratura armena dal V all'XI secolo, e la sua maggior parte dal XII alla met\u00e0 del XIX secolo. Molti manoscritti greci, persiani, ebraici, siriaci e anche latini ci sono rimasti soltanto nella traduzioni in questa lingua. \u00c8 tuttora la lingua della liturgia armena. Viene molto studiato dai filologi biblisti e patristici. \u00c8 importante anche per gli studi comparativi indoeuropei, perch\u00e9 conserva molte caratteristiche arcaiche.\nDialetti e lingue derivate.\nStoricamente, l'armeno \u00e8 diviso (con grande approssimazione) in due grandi dialetti: l'armeno orientale, parlato nella odierna Repubblica Armena, e l'armeno occidentale, parlato dagli armeni dell'Anatolia. In seguito al genocidio armeno, il dialetto occidentale scomparve dall'Anatolia e si conserv\u00f2 soltanto presso gli armeni della diaspora.\nA seguito delle numerose divisioni politiche e geografiche, si sono sviluppati vari dialetti, alcuni dei quali non sono mutuamente intelligibili.\nDialetto armeno occidentale.\nIl dialetto armeno occidentale (armeno: \u0531\u0580\u0565\u0582\u0574\u057f\u0561\u0570\u0561\u0575\u0565\u0580\u0567\u0576) \u00e8 uno dei due dialetti moderni della lingua armena ed \u00e8 parlato principalmente nella diaspora, in Europa, in Nord America e nel Medio Oriente, fatta eccezione per gli armeni dell'Iran tra i quali \u00e8 diffuso l'armeno orientale. Si \u00e8 parlato anche di una piccola comunit\u00e0 in Turchia. Ma l'armeno occidentale \u00e8 parlato soltanto da una piccola percentuale degli armeni in Turchia, con il 18% fra la comunit\u00e0 in generale e l'8% tra i giovani.\nSi \u00e8 sviluppato a partire dai primi decenni del XIX secolo basandosi sul dialetto armeno di Istanbul. L'armeno occidentale in Turchia \u00e8 definito come sicuramente in via di estinzione (Lingua in pericolo).\nDialetto armeno orientale.\nIl dialetto armeno orientale (armeno: \u0531\u0580\u0587\u0565\u056c\u0561\u0570\u0561\u0575\u0565\u0580\u0565\u0576) \u00e8 uno dei due dialetti moderni della lingua armena ed \u00e8 parlato nel Caucaso, in particolar modo nella Repubblica d'Armenia e nel Nagorno-Karabakh ed anche dalle comunit\u00e0 armene in Iran.\nClassificazione.\nL'armeno \u00e8 una lingua indoeuropea, bench\u00e9 con caratteristiche tanto peculiari da essere stato riconosciuto come tale soltanto relativamente tardi, nel 1875 da Heinrich H\u00fcbschmann. Pi\u00f9 in particolare, l'armeno appartiene a un ramo a s\u00e9 stante della famiglia indoeuropea, poich\u00e9 non esistono altri idiomi che siano strettamente imparentati con esso.\nAlcuni studiosi ritengono che l'armeno sia molto simile alla lingua frigia, ormai estinta. \u00c8 stata anche suggerita una somiglianza con il tocario. Tra le lingue moderne, il greco \u00e8 considerato la lingua pi\u00f9 prossima all'armeno, il quale, inoltre, contiene molti prestiti dal persiano (che, a sua volta, appartiene alla famiglia indoeuropea).\nLa fonologia dell'armeno \u00e8 stata influenzata dalle vicine lingue caucasiche, dalle quali ha adottato la distinzione tra consonanti sorde, sonore, occlusive e fricative eiettive. Le radici delle parole, al contrario, sono in gran parte di origine indoeuropea; molte discendono direttamente dal proto-indoeuropeo e sono imparentate con quelle delle altre lingue indoeuropee, come l'inglese, il latino, il greco antico ed il sanscrito.\nLa tabella che segue mostra alcune delle parole di origine indoeuropea pi\u00f9 facilmente riconoscibili, paragonate con le suddette lingue (e l'antico inglese). (Fonte: Online Etymology Dictionary.)\nStoria.\nOrigine.\nLe prime testimonianze della lingua armena vengono datate al V secolo d.C., con la traduzione della Bibbia in armeno da parte di Mesrop Ma\u0161toc'. La parte pi\u00f9 arcaica della storia della lingua \u00e8 incerta e soggetto di numerose speculazioni.\nIpotesi greco-armena.\nAlcuni linguisti ritengono che l'armeno sia un parente stretto del frigio. Molti studiosi come Clackson (1994) ritengono che sia il greco la lingua vivente pi\u00f9 geneticamente vicina all'armeno. L'armeno condivide con il greco la caratteristica rappresentazione delle laringali indoeuropee per mezzo di vocali protetiche, e condivide anche altre peculiarit\u00e0 fonologiche e morfologiche. La stretta parentela dell'armeno e del greco fa inoltre luce sulla natura di mutamento areale dell'isoglossa centum-satem. Inoltre l'armeno condivide altre isoglosse con il greco; alcuni linguisti hanno proposto che gli antenati delle due lingue fossero quasi del tutto identici, o per lo meno in stretto contatto areale. Ad ogni modo altri linguisti come Fortson (2004) hanno mosso come critica che \"al tempo a cui risalgono le prime tracce dell'armeno nel V secolo d.C., le prove di una tale vicinanza si sono ridotte a poche allettanti tracce.\"\nSpeculazioni sull'influenza del ramo anatolico.\nW. M. Austin nel 1942 ipotizz\u00f2 che ci sarebbe stato un contatto remoto tra l'armeno ed il gruppo delle lingue anatoliche, ipotesi basata su quelli che considerava tratti arcaici comuni, come la mancanza di un femminile o le vocali lunghe. Tale teoria non si basava su prove definitive, anche se contatti, pi\u00f9 o meno parziali ed episodici, tra armeno e lingue anatoliche sono stati rilevati a pi\u00f9 riprese da vari studiosi (Giuliano Bonfante, John Greppin e altri).\nInfluenza iranica.\nL'armeno classico (a cui spesso ci si riferisce come \"grabar\", letteralmente \"(lingua) scritta\") import\u00f2 numerose parole dalle lingue iraniche, soprattutto dal partico, e contiene piccoli inventari di prestiti dal greco, dal siriaco e dal latino ed altre lingue autoctone come l'urarteo. Il medio armeno (XI-XV secolo d.C.) incorpor\u00f2 altri prestiti dall'arabo, dal turco, dal persiano e dal latino; e i dialetti moderni hanno incluso ulteriori prestiti dal turco e dal persiano. In questo modo risulta particolarmente difficile determinare l'evoluzione storica dell'armeno, dato che ha preso in prestito moltissime parole, sia dalle lingue iraniche sia dal greco.\nL'alta percentuale di prestiti dalle lingue iraniche port\u00f2 i primi comparativisti a classificare l'armeno come una lingua iranica. L'appartenenza dell'armeno ad un ramo a s\u00e9 stante fu riconosciuta solo quando Heinrich H\u00fcbschmann (1875) utilizz\u00f2 il metodo comparativo per distinguere i due strati di prestiti iranici dal lessico armeno originale. I due dialetti moderni, l'occidentale (originariamente associato con scrittori dell'Impero ottomano) e l'orientale (originariamente associato con scrittori dell'Impero persiano e dell'Impero russo) eliminarono tutte le influenze turche dalla lingua, soprattutto dopo il genocidio armeno.\nSistema di scrittura.\nL'armeno \u00e8 scritto utilizzando l'alfabeto armeno (in armeno: \u0540\u0561\u0575\u056f\u0561\u056f\u0561\u0576 \u0531\u0575\u0562\u0578\u0582\u0562\u0565\u0576, \"Haykakan Aybowben\"), creato da Mesrop Mashtots nel 405 o 406. Si tratta di un sistema alfabetico, scritto in orizzontale da sinistra a destra, originariamente composto da 36 lettere. Seppur concepito per l'armeno classico, esso si \u00e8 conservato nell'uso fino ai giorni nostri, sostanzialmente inalterato. Attualmente \u00e8 utilizzato per scrivere sia l'armeno orientale che quello occidentale.\nA partire dalla sua concezione, l'alfabeto armeno ha subito pochi aggiustamenti. Nel XIII secolo furono aggiunte due nuove lettere (\u0585 [o], \u0586 [f]) per trascrivere pi\u00f9 accuratamente i termini stranieri, portando il totale delle lettere da 36 a 38. Una seconda riforma ortografica avvenne solo tra il 1922 e il 1924, in epoca sovietica, e fu poi riveduta nel 1940. I cambiamenti introdotti da quest'ultima sono tutt'ora osservati nell'ortografia dell'armeno orientale, ma non furono mai accettati dalle comunit\u00e0 della diaspora armena, che parlano l'armeno occidentale.\nTipograficamente, l'alfabeto armeno si presenta in due forme distinte: la forma tonda, elaborata dai monaci armeni di Venezia sul modello dei caratteri tipografici di Aldo Manuzio, e la forma corsiva (o, pi\u00f9 propriamente, \"notragir\", in armeno \"notarile\"), che mostra una minore influenza occidentale.\nFonetica.\nVocali.\nL'armeno moderno possiede otto fonemi vocalici.\nL'armeno classico distingue sette vocali:\n (\u0561), (\u056b), (\u0568), (\u0565), (\u0567), (\u0578 e \u0585) e (\u0578\u0582) (trascritte rispettivamente \"a\", \"i\", \"\u00eb\", \"e\", \"\u0113\", \"o\"/\"\u00f2\", e \"ow\").\nConsonanti.\nLa tabella successiva mostra il sistema consonantico armeno. Le consonanti occlusive e le affricate possiedono una serie speciale di aspirate (trascritte con lo \"spirito aspro\" greco dopo la lettera): \"p\u201b\", \"t\u201b\", \"c\u201b\", \"\u010d\u201b\", \"k\u201b\". Ogni fonema nella tabella \u00e8 rappresentato da tre simboli. Il primo indica la pronuncia secondo l'alfabeto fonetico internazionale (IPA); sotto appaiono le corrispondenti lettere dell'alfabeto armeno; per ultimi i simboli della traslitterazione in alfabeto latino (secondo la convenzione ISO 9985).\nMorfologia.\nLa struttura morfologica dell'armeno corrisponde con quella delle altre lingue indoeuropee, ma condivide alcuni fonemi distintivi e caratteristiche della grammatica con altre lingue della zona caucasica. L'armeno \u00e8 ricco di combinazioni di consonanti. Sia l'armeno classico, sia i dialetti moderni letterari e parlati hanno un complicato sistema di declinazione, con sei o sette casi ma non c'\u00e8 traccia di genere grammaticale. Nell'armeno moderno l'uso dei verbi ausiliari per coniugare i vari tempi ha generalmente soppiantato la declinazione verbale dell'armeno classico. Al negativo i verbi possiedono una coniugazione differente. Grammaticalmente le prime forme di armeno avevano molto in comune col greco e con il latino, ma la lingua moderna, cos\u00ec come il greco moderno o l'italiano, ha subito molte trasformazioni.\nCol tempo l'armeno ha di fatto ridotto il proprio grado di sinteticit\u00e0 divenendo una lingua tipicamente analitica.\nSostantivi.\nL'armeno classico non aveva alcun genere grammaticale, neanche nei pronomi. La declinazione nominale, comunque, conserva molti tipi di classi di flessione. Il sostantivo pu\u00f2 declinarsi secondo sette casi, nominativo, accusativo, locativo, genitivo, dativo, ablativo e strumentale. Tutti i nomi sono distinti tra animati e inanimati: l'accusativo dei nomi animati coincide con il dativo, mentre l'accusativo degli inanimati coincide col nominativo. Inoltre esistono 7 classi di flessione per il caso genitivo/dativo, divise tra interiori (in cui la parola viene modificata all'interno, ex.: \"\u0574\u0561\u0575\u0580 - madre\", \"\u0574\u0578\u0580 - della madre\") ed esteriori (in cui il marcatore di caso viene aggiunto a fine parola, ex.:\"\u0570\u0565\u057c\u0561\u056d\u0578\u057d - telefono\", \"\u0570\u0565\u057c\u0561\u056d\u0578\u057d\u056b - del telefono\"). Abbastanza interessante per la comparazione \u00e8 che l'armeno condivide con il latino la desinenza nominale \"-tio, -tionis\" (da cui l'italiano \"-zione\"), il cui parente armeno \u00e8 \"-tiown\", -\u0569\u0575\u0578\u0582\u0576.\nPresenta inoltre un carattere agglutinante, in cui pi\u00f9 morfemi distinti si aggiungono alla parola per formarne di nuove.\nEsempi di declinazione del sostantivo.\n\u0540\u0565\u057c\u0561\u056d\u0578\u057d (He\u1e59ax\u00f2s - Telefono):\nSostantivo relativo\n\u0540\u0565\u0580\u0561\u056d\u0578\u057d\u056b\u0576\u0568 (He\u1e59axos\u00ecn\u0259 - Quello-del-telefono)\n\u0540\u0561\u0576\u0580\u0561\u057a\u0565\u057f\u0578\u0582\u0569\u0575\u0578\u0582\u0576 (Hanrapetutzy\u00f9n - Repubblica)\n\u0544\u0561\u0575\u0580 (M\u00e0yr - Madre)\nSe la parola che segue inizia per vocale, \u0568 viene sostituito da \u0576.\nPer i nomi terminanti per vocale si utilizza sempre la lettera \u0576 al posto di \u0568. Es.: \u053c\u0578\u0582\u057d\u056b\u0576\u0565\u0576 (Lusine-n), mentre \u0540\u0561\u056f\u0578\u0562\u0568 (Hakob-\u0259).\nVerbi.\nI verbi armeni hanno un sistema esteso di coniugazione con due tipi principali di verbi (tre nell'armeno occidentale), e si coniugano secondo il tempo, il modo e l'aspetto.\nConiugazione positiva del verbo: \u056d\u0578\u057d\u0565\u056c (parlare).\nLetteratura armena.\nLa letteratura armena \u00e8 la letteratura scritta nelle quattro lingue armene letterarie: ovvero l'armeno classico o Grabar; il medio armeno del Regno armeno di Cilicia; il moderno dialetto letterario armeno occidentale, lingua della diaspora armena, delle comunit\u00e0 del Vicino Oriente e di quanto \u00e8 rimasto di quelle della Turchia; ed il corrispettivo armeno orientale, lingua ufficiale della Repubblica di Armenia, e lingua delle comunit\u00e0 armene dell'Iran."}
{"id": "108283", "revid": "125252619", "url": "https://it.wikipedia.org/wiki?curid=108283", "title": "Marino Barlezio", "text": "Biografia.\nNato e cresciuto a Scutari, allora parte della Repubblica di Venezia, \u00e8 considerato il primo storico albanese, soprattutto per la sua opera in latino \"De obsidione Scodrensi\", pubblicata nel 1504 a Venezia, testimonianza oculare dell'assedio di Scutari del 1478, condotto personalmente da Maometto II e che segn\u00f2 il passaggio della citt\u00e0 all'Impero ottomano.\nDopo la caduta della citt\u00e0 si trasfer\u00ec a Venezia e quindi a Roma. Fu autore dell\"'Historia de vita et gestis Scanderbegi Epirutarvm Principis\", Roma, 1508-10, una biografia di Giorgio Castriota Scanderbeg, condottiero e patriota albanese, in cui la narrazione storica viene sormontata dalla forma di poema epico-lirico delle gesta dell'eroe."}
{"id": "108284", "revid": "1529788", "url": "https://it.wikipedia.org/wiki?curid=108284", "title": "Virtus", "text": "Sport.\n\u00c8 una parola usata nella ragione sociale di svariate societ\u00e0 sportive:"}
{"id": "108285", "revid": "125668717", "url": "https://it.wikipedia.org/wiki?curid=108285", "title": "Bulqiz\u00eb", "text": "Bulqiz\u00eb \u00e8 un comune albanese situato nella prefettura di Dib\u00ebr, nella parte orientale dell'Albania. \nLa citt\u00e0 \u00e8 situata nei pressi del confine con la Macedonia del Nord, a circa 15 km dalla citt\u00e0 macedone di Debar e all'omonimo lago di origine vulcanica.\nIn seguito alla riforma amministrativa del 2015, a Bulqiz\u00eb sono stati accorpati i comuni di Fush\u00eb Bulqiz\u00eb, Gjoric\u00eb, Martanesh, Ostren, Shupenz\u00eb, Trebisht e Zerqan, portando la popolazione complessiva a 31.210 abitanti (dati censimento 2011). \nNel 1967 la citt\u00e0 fu colpita e danneggiata da un terremoto.\nStoria.\nL'area di Bulqiz\u00eb fu abitata dalla trib\u00f9 locale dei Penesti, i primi a lasciare tracce ed eredit\u00e0 culturali nella zona e menzionati dai Greci della Grecia classica come abitanti selvaggi chiusi tra le montagne fredde della regione; infatti Dibra deriva dall'albanese \"Debora\" che significa \"neve\". In seguito il territorio fu annesso da Filippo II di Macedonia al termine delle guerre contro il regno illirico di Bardyllis.\nNelle vicinanze sono presenti diversi castelli di epoca medievale, alcuni costruiti da Giustiniano per far fronte alle invasioni Slavo-Germaniche, altre di epoca romana come il castello di Grezhdani, il pi\u00f9 grande nei Balcani, il quale si dice sia il castello di Sfetigrad.\nIl territorio su cui la citt\u00e0 si estende \u00e8 stato teatro di battaglie importanti durante la guerra albanese contro i Turchi, capeggiata dal comandante albanese Giorgio Castriota Scanderbeg. \u00c8 in prossimit\u00e0 di Bulqize che \u00e8 avvenuta la battaglia di Vajkal del 1465 dove l'esercito albanese riusc\u00ec a scacciare l'ennesimo esercito turco a scapito di perdite di diversi nobili e principi albanesi come Moisi Golemi Arianit Komneno.\nBulqiz\u00eb nasce solo durante i primi scavi nella miniera di cromo durante gli ultimi anni della seconda guerra mondiale, mentre durante il periodo comunista divenne un importante centro per l'estrazione mineraria.\nDopo il crollo del comunismo in Albania e con l'avvento della democrazia guidata da Sali Berisha, Bulqiz\u00eb \u00e8 costretta a chiudere le aziende metalmeccaniche legate alla miniera stessa, mentre con la guerra civile del 1997 le strade che portavano alla citt\u00e0 erano controllate da bande di briganti rendendo la regione pericolosa.\n\u00c8 prevista l'estrazione mineraria entro i prossimi vent'anni. Nonostante il giacimento di cromo garantisca gran parte delle estrazioni di cromo in Albania, la popolazione locale soffre di sfruttamenti con operai che rischiano la propria sicurezza a causa di alcune norme spesso non rispettate."}
{"id": "108287", "revid": "287204", "url": "https://it.wikipedia.org/wiki?curid=108287", "title": "Bulqize", "text": ""}
{"id": "108288", "revid": "125718853", "url": "https://it.wikipedia.org/wiki?curid=108288", "title": "Piastrina", "text": "Le piastrine (dette anche trombociti) sono frammenti di cellule che fanno parte degli elementi figurati del sangue e la loro funzione \u00e8 mediare il processo di emostasi e di coagulazione delle ferite. Come anche gli altri elementi figurati del sangue, le piastrine vengono prodotte dal midollo rosso delle ossa, hanno una vita media limitata e poi verranno distrutte nella milza. Un millimetro cubo di sangue ne contiene in media 300.000.\nLe piastrine, come anche i globuli rossi, sono dei corpuscoli \"usa e getta\" perch\u00e9 si logorano molto in fretta e, terminato il loro compito, vengono distrutte.\nCaratteristiche.\nLe piastrine sono dei corpuscoli privi di nucleo prodotti a livello del midollo osseo e derivati dalla frammentazione di precursori midollari chiamati megacariociti. I megacariociti si formano da cellule staminali, che subiscono una divisione ripetuta del nucleo cellulare (\"cariochinesis\"), non seguita dalla citodieresi (la frammentazione del citoplasma e della membrana cellulare). Di seguito, il citoplasma attorno al \"megacarion\" inizia una gemmazione producendo le piastrine, che maturano nel circolo sanguigno.\nLe piastrine sono presenti nel sangue circolante in un numero che va da 150.000 a 400.000 per mm\u00b3 di sangue ed hanno una vita media di 5\u20139 (anche 10) giorni: questo numero pu\u00f2 tuttavia variare anche significativamente in condizioni fisiologiche particolari, come per esempio nell'esercizio fisico.\nNon essendo cellule, sono prive di nucleo, ma possiedono granuli, molti organuli citoplasmatici ed RNA. Sono di forma tondeggiante oppure ovale di circa 2-4\u00a0\u00b5m.\nAl microscopio ottico presentano due zone distinte: una centrale granulare (\"granomero\") e una zona periferica quasi ialina (\"ialomero\"). All'interno del citoplasma presentano in particolare actina, che pu\u00f2 presentarsi in forma polimerica (come microfilamenti), complessata con la profilina o anche in forma globulare.\nMorfologicamente nelle piastrine sono rilevabili granuli, suddivisi in tre tipi:\nEmostasi.\nIn seguito ad una lesione vasale l'endotelio produce il fattore di von Willebrand, il quale \u00e8 un fattore che permette l'adesione piastrinica. Le piastrine aderiscono fra di loro e si ancorano al connettivo del subendotelio (anche perch\u00e9 di per s\u00e9 la matrice extracellulare \u00e8 trombogenica). Le piastrine aggregate rilasciano trombospondina e ADP, che permettono una migliore aggregazione piastrinica, acido arachidonico, che, trasformato in trombossano A2, ha il compito di vasocostringere e aumentare la permeabilit\u00e0 del vaso, e viene espresso anche il fattore piastrinico 3, responsabile del successivo ancoraggio della fibrina.\nAffinch\u00e9 si possa creare un trombo efficace \u00e8 per\u00f2 necessario che il fibrinogeno si attivi in fibrina, polimerizzandosi in questo modo in una struttura a rete che conferir\u00e0 robustezza al trombo. La trasformazione del fibrinogeno in fibrina costituisce una delle tappe finali e pi\u00f9 importante della cascata della coagulazione.\nLa presenza di fibroplasmina (di origine sia tissutale sia piastrinica) porta ad attivare diversi fattori, che culminano con l'attivazione della protrombina in trombina. La trombina ha sia una funzione di attivatore piastrinico sia, in presenza di calcio, di attivatore del fibrinogeno in fibrina. In seguito alla polimerizzazione della fibrina si ha la creazione di un trombo piastrinico.\nTrascorsa una o due ore avviene la contrazione della lesione grazie all'azione della actina e della miosina, e questo diminuisce la perdita di sangue. Quando la lesione \u00e8 guarita l'endotelio rilascer\u00e1 il fattore attivatore del plasminogeno, che convertir\u00e0 il plasminogeno in plasmina. La plasmina insieme ai granuli lambda andr\u00e0 a degradare il trombo.\nAlcune malattie emorragiche possono essere causate da difetti piastrinici qualitativi (piastrinopatie), dove le piastrine sono presenti, ma per diverse cause hanno una funzione aberrante, oppure quantitativi (piastrinopenie, ma anche trombocitosi), dove il numero delle piastrine \u00e8 anormalmente aumentato o diminuito. In entrambi i casi ci possono essere disturbi primitivi (il difetto \u00e8 il segno principale della patologia, in genere si parla di patologie genetiche) oppure secondari (il difetto \u00e8 causa indiretta di un quadro sintomatologico di una malattia).\nLe patologie e le sindromi che causano trombocitopenia (diminuzione di numero) possono essere:\nLe patologie e le sindromi che causano invece una trombocitosi (aumento di numero) sono:"}
{"id": "108289", "revid": "1369234", "url": "https://it.wikipedia.org/wiki?curid=108289", "title": "ASP.NET", "text": "ASP.NET \u00e8 un insieme di tecnologie di sviluppo di software per il web, commercializzate da Microsoft. Utilizzando queste tecnologie gli sviluppatori possono realizzare applicazioni web e servizi web (\"web service\").\nPrincipi su cui si basa ASP.NET.\nSebbene il nome ASP.NET derivi da ASP (\"Active Server Pages\") (la vecchia tecnologia per lo sviluppo web di Microsoft), esistono sostanziali differenze fra le due. Infatti ASP.NET si basa, come tutte le applicazioni della famiglia Microsoft .NET, sul CLR (\"Common Language Runtime).\"\nGli sviluppatori possono scrivere codice utilizzando uno qualsiasi dei linguaggi di alto livello supportati dal framework (libreria di classi) .NET, come, ad esempio, Visual Basic .Net (proprietario Microsoft), C# (pronunciato \"C sharp\", linguaggio soggetto a una specifica di standardizzazione), J# (\"J sharp\", derivato da Java), ma anche, molti altri linguaggi open source (e non), come Perl e Python, questo \u00e8 possibile poich\u00e9 il CLR \u00e8 stato standardizzato presso ECMA. Le applicazioni ASP.NET sono significativamente pi\u00f9 veloci e performanti rispetto a quelle realizzate utilizzando altre tecnologie di scripting, in quanto l'intero codice del sito web \u00e8 pre-compilato in pochi file dll (spesso in un unico file) gestiti da un server web.\nASP.NET si propone di semplificare la migrazione degli sviluppatori dalle applicazioni Windows alle applicazioni web mettendoli in grado di generare pagine composte da tanti controlli widget, del tutto simili a quelli usati dall'interfaccia utente di Windows.\nUn controllo web, come ad esempio un \"pulsante\" o un \"etichetta\" (label), funzionano in modo molto simile a quello delle loro controparti Windows: il codice ad essi associato pu\u00f2 assegnare loro determinate \"propriet\u00e0\" ed eseguire azioni in risposta ad eventi ad essi associati (ad esempio alla pressione di un pulsante). La differenza sta nel fatto che, mentre i controlli Windows disegnano se stessi sullo schermo, i controlli web producono blocchi di codice HTML che vanno ad inserirsi automaticamente nella pagina che deve essere inviata al browser dell'utente finale.\nParadigma di programmazione di ASP.NET.\nASP.NET \u00e8 progettato in modo da incoraggiare lo sviluppatore ad usare in modo sistematico il paradigma dell'interfaccia grafica (\"GUI, per Graphical User Interface\") abbinato alla cosiddetta programmazione ad eventi (\"event-driven\"), cio\u00e8 allo stile di programmazione in cui i vari blocchi di codice vengono eseguiti in risposta a determinati \"eventi\", o azioni, su controlli dotati di rappresentazione grafica sul desktop.\nLo stile convenzionale dei linguaggi per lo sviluppo di applicazioni web si era invece finora basato sulla tecnica dello scripting. Le classi della libreria Framework. NET si propongono, inoltre, di combinarsi ed interagire con le tecnologie esistenti, come ad esempio JavaScript, in modo da attribuire un carattere di \"persistenza\" ad oggetti software, anche nell'ambito di un ambiente come il web, che \u00e8 intrinsecamente privo di stato (\"stateless server\").\nLa libreria di classi Framework. NET, implementa la struttura del CLR (Common Language Runtime), la cui base \u00e8 formata da un compilatore JIT (\"just in time\"). Ci\u00f2 significa che il codice intermedio prodotto, chiamato IL (Intermediate Language) ed identico per tutti i linguaggi di alto livello impiegati, viene compilato in linguaggio macchina al momento della prima esecuzione. Utilizzando diversi compilatori \"just in time\" \u00e8 possibile riutilizzare lo stesso IL intermedio su processori diversi. Questa tecnica viene definita \"Jitting\".\nQuesto tipo di compilazione \u00e8 ben diverso da linguaggi come ad esempio Java, nei quali invece tutto il codice gira su una vera e propria macchina virtuale, mentre in .NET al momento dell'esecuzione il programma \u00e8 effettivamente in linguaggio macchina come tutti gli altri linguaggi.\nCome tutti gli altri linguaggi della suite .NET, anche ASP.NET utilizza il meccanismo di disallocazione automatica della memoria denominato garbage collector.\nPunti di forza di ASP.NET rispetto ad ASP.\nLa vasta disponibilit\u00e0 di controlli, classi e strumenti di sviluppo consente di ridurre sensibilmente i tempi di sviluppo dei moduli software, e mette lo sviluppatore in condizione di riutilizzare facilmente uno stesso codice in applicazioni differenti. ASP.NET ha inoltre semplificato significativamente le funzionalit\u00e0 di accesso ai dati rispetto ad ASP. Ad esempio, \u00e8 molto pi\u00f9 semplice ed immediato generare una pagina contenente una lista di dati prelevati da un database.\nAltri vantaggi sono:\nCritiche ad ASP.NET.\nASP e ASP.NET possono girare insieme nella stessa applicazione web. Questo approccio consente agli sviluppatori di migrare da un ambiente all'altro gradualmente invece che tutto in una volta. Con IIS 6.0 e versioni precedenti, le pagine scritte usando versioni precedenti del framework ASP non possono condividere la stessa sessione senza l'uso di librerie di terze parti. Questa limitazione non esiste per applicazioni ASP.NET e ASP che girano insieme sotto IIS 7. In alcuni casi durante il runtime ASP.NET ricicla il processo attivo, provocando l'occupazione di pi\u00f9 del 60% della memoria disponibile. Si pu\u00f2 configurare in modo che il riciclo avvenga solo dopo un certo numero di richieste, dopo un certo tempo, ecc. Tuttavia cos\u00ec facendo l'utilizzatore pu\u00f2 perdere lo stato della sessione corrente. Se l'applicazione usa lo stato della sessione per caricare le informazioni di autenticazione (cattiva pratica poich\u00e9 l'autenticazione basata sui cookie e membership \u00e8 un'opzione disponibile gi\u00e0 integrata nel framework) e se l'applicazione \u00e8 configurata per usare sessioni in-process, l'utente pu\u00f2 essere disconnesso se il processo viene riciclato.\nEsempio di codice.\nSegue il codice sorgente che genera il classico messaggio minimo:\n&lt;%@ Page Language=\"C#\" %&gt;\n&lt;HTML&gt;\n&lt;HEAD&gt;\n &lt;TITLE&gt; Esempio di pagina ASPX &lt;/TITLE&gt;\n&lt;/HEAD&gt;\n&lt;BODY&gt;\n &lt;DIV STYLE=\"TEXT-ALIGN:CENTER\"&gt;\n int mciclo;\n String mstringa = \"\";\n for (mciclo = 1; mciclo &lt;= 10; mciclo++) {\n mstringa = mstringa + String.Format(\"&lt;SPAN STYLE='FONT-SIZE: {0}PX'&gt; Hello world in ASP.NET &lt;/SPAN&gt;&lt;br /&gt;\", mciclo); \n Message.InnerHtml = mstringa; \n &lt;SPAN id = \"Message\" runat=\"server\"/&gt; \n &lt;/DIV&gt; \n&lt;/BODY&gt;\n&lt;/HTML&gt;\nI nomi dei file ASP.NET hanno estensione \".aspx\". La direttiva \"Page\" consente di specificare il linguaggio utilizzato (nell'esempio C#), e numerosi altri attributi che consentono di descrivere le propriet\u00e0 e l'aspetto della pagina. Ogni pagina aspx pu\u00f2 contenere una sola direttiva \"Page\". Notare che le righe di codice di esempio che seguono la direttiva \"Page\" sono normale codice HTML.\nVengono dichiarate 2 variabili: l'intero \"mciclo\" e la stringa denominata \"mstringa\", e viene definito un ciclo \"for\" per visualizzare il messaggio con caratteri di dimensione crescente da 1 e 10. La variabile \"mstringa\" memorizza il codice HTML da visualizzare. Al termine del ciclo viene settata la propriet\u00e0 \"InnerHtml\" dell'oggetto \"Message\".\nIl tag codice_1 \u00e8 dotato dell'attributo \"codice_2\" che indica che l'elemento deve essere eseguito \"lato Server\", come avviene tipicamente nelle applicazioni sviluppate in ASP.NET.\nStrumenti di sviluppo.\nSono disponibili molteplici software per sviluppare applicazioni ASP.NET, i principali e pi\u00f9 diffusi sono:\nASP.NET 3.5.\nASP.NET 3.0 non \u00e8 mai esistito. Microsoft ha infatti usato il nome \".NET Framework 3.0\" per distribuire un insieme di nuove tecnologie: WPF (Windows Presentation Foundation), WCF (Windows Communication Foundation) e WF (Windows Workflow Foundation). Tuttavia .NET Framework 3.0 non include una nuova versione della CLR o di ASP.NET. Rispetto alla versione 2.0, la versione 3.5 di ASP.NET pu\u00f2 essere considerata una graduale evoluzione; in particolare le nuove funzionalit\u00e0 si concentrano in tre aree: LINQ, AJAX e Silverlight.\nSicurezza.\nUn sito web in ASP.NET pu\u00f2 essere soggetto ad attacchi hacker:\nModelli di programmazione.\nASP.NET supporta una serie di modelli di programmazione per la creazione di applicazioni Web:\nAltre estensioni ASP.NET includono:\nPipeline integrata IIS.\nIn IIS 6.0 e versioni precedenti, le pagine scritte utilizzando versioni diverse del framework ASP non possono condividere lo stato della sessione senza l'utilizzo di librerie di terze parti. Ci\u00f2 non si applica alle applicazioni ASP.NET e ASP in esecuzione fianco a fianco su IIS 7. Con IIS 7.0, i moduli possono essere eseguiti in una pipeline integrata che consente l'esecuzione di moduli scritti in qualsiasi linguaggio per qualsiasi richiesta.\nConfronto con PHP.\nPHP \u00e8 diretto concorrente di ASP.NET. La scelta dei due linguaggi ha pro e contro a seconda delle proprie esigenze:"}
{"id": "108290", "revid": "1658", "url": "https://it.wikipedia.org/wiki?curid=108290", "title": "Trombocita", "text": ""}
{"id": "108293", "revid": "123451811", "url": "https://it.wikipedia.org/wiki?curid=108293", "title": "Il libro della guarigione", "text": "Il libro della guarigione (dall';) \u00e8 un'enciclopedia scientifica scritta nell'XI secolo da Avicenna, medico, fisico, filosofo e scienziato dell'antica Persia.\nNel medioevo furono tradotti in latino soprattutto i trattati di logica (conosciuti sotto il titolo di \"Logica\"), filosofia della natura (\"Sufficientia\" o \"Communia naturalium\"), psicologia (\"Liber IV Naturalium\") e \"Metafisica\". \nL'opera \u00e8 divisa in quattro parti:\nNel saggio \"Le divisioni della filosofia\" (Aqs\u0101m al-\u1e25ikma), Avicenna presenta le seguenti divisioni della metafisica:\nContenuto.\nNel trattato, Avicenna afferma che necessariamente deve esistere un'anima astrale, complementare alle tre tipologie terrene di anima (vegetativa, animale e/o umana), poich\u00e9 il moto degli astri non pu\u00f2 essere altrimenti spiegato mediante forze fisiche specifiche. Ci\u00f2 vale sebbene il loro moto sia deterministico e privo di gradi di libert\u00e0. Similmente, l'anima umana o quella animale \u00e8 intesa come l'arbitro e la causa di un equilibrio stabile (e dinamico) fra opposte pulsioni innate dell'ego.\nDopo aver affrontato l'analogia dell'ente fra macrocosmo e microcosmo, prende in esame le interazioni fra mente e cervello. Dopo aver definito la mente, descrive varie aree del cervello e il sistema nervoso ad esse corrispondente. Quindi, tenta di localizzare le facolt\u00e0 della mente all'interno di singole e specifiche aree del cervello.\nAd esempio, afferma che i nervi degli occhi si dipartono dalla parte posteriore del bulbo oculare per incrociarsi a \"X\" e separarsi nuovamente in un punto ubicato nel chiasma ottico del prosencefalo, per trasmettere successivamente l'informazione visiva al corpo genicolato laterale del talamo. Tuttavia, la percezione sensoriale e la facolt\u00e0 di riconoscere i corpi fisici non sarebbero situati dietro al bulbo oculare o nel chiasmo ottico, bens\u00ec nel prosencefalo il cui danneggiamento comporterebbe una perdita permanente della vista. Questi dati troverebbero conferma nell'anatomia moderna.\nLo stesso tentativo meccanicistico viene proposto per l'immaginazione, l'illusione, la facolt\u00e0 della memoria, la forza associata al sistema visivo e a quello uditivo. Le facolt\u00e0 non localizzate causalmente nella materia cerebrale sono attribuite alla natura immateriale ed incorporea della mente.\nL'interazione fra mente e cervello \u00e8 reciproca e bidirezionale, ma muove dall'immaterialit\u00e0 della mente alla materialit\u00e0 del cervello. Essa presenta alcune corrispondenze cn la neuroscienza moderna."}
{"id": "108296", "revid": "26630", "url": "https://it.wikipedia.org/wiki?curid=108296", "title": "Il canone della medicina", "text": "Il canone della medicina (titolo originale \"Kit\u0101b al-Q\u0101n\u016bn f\u012b l-\u1e6dibb\" - arabo \"\u0627\u0644\u0642\u0627\u0646\u0648\u0646 \u0641\u064a \u0627\u0644\u0637\u0628\" - , tradotto in latino col titolo Liber canonis medicinae) \u00e8 un trattato scritto da Avicenna (Ibn Sina), medico, fisico, filosofo e scienziato musulmano vissuto nell'antica Persia nel X secolo.\n\"Il canone della medicina\" \u00e8 rimasto una fonte medica attendibile per secoli. \u00c8 anche conosciuto come Q\u0101n\u016bn, derivante dal greco e che significa parimenti \"Legge\", sia in arabo sia in persiano. Quest'opera ha fissato gli standard per la medicina in Europa per i secoli seguenti e rappresenta l'opera pi\u00f9 importante scritta da Avicenna. Grazie ad essa Avicenna viene riconosciuto da molti come \"il padre della medicina moderna\". I principi descritti dieci secoli fa in questo libro sono ancora insegnati in varie universit\u00e0, tra cui UCLA e Yale, come parte della storia della medicina.\nIl \"Canone\" \u00e8 una guida medica scientifica per l'insegnamento clinico, basata sugli scritti di Galeno in cui \u00e8 infusa l'erudizione medica araba e l'esperienza personale dell'autore. Nel suo trattato determin\u00f2 le cause della salute e delle malattie. Avicenna credeva che non fosse possibile ristabilire la salute in un corpo umano se prima non fossero state determinate le cause sia della salute sia della malattia.\nContenuto.\nIl libro inizia dichiarando che la medicina (\"\u1e6dibb\") \u00e8 la scienza da cui impariamo i vari stati del corpo umano quando \u00e8 in salute e quando non \u00e8 in salute, le modalit\u00e0 per mezzo delle quali la salute pu\u00f2 essere persa e, una volta persa, come pu\u00f2 essere ripristinata. In altre parole, la medicina \u00e8 la scienza per cui la salute si conserva e l'arte per ristabilirla dopo che \u00e8 stata persa.\nPer Avicenna le cause della buona salute e della malattia sono:\nIl \"Q\u0101n\u016bn\" distingue la mediastinite dalla pleurite e riconosce la natura contagiosa della tisi (tubercolosi del polmone) e la diffusione delle malattie tramite l'acqua ed il terreno. Fornisce una diagnosi scientifica dell'anchilostomiasi e stabilisce le condizioni per la formazione dei vermi intestinali.\nIl \"Q\u0101n\u016bn\" precisa anche l'importanza della dietetica, l'influenza del clima e dell'ambiente sulla salute e l'uso chirurgico degli anestetici orali.\nIbn Sina ha raccomandato i chirurghi di trattare il cancro nelle sue fasi iniziali, accertandosi della rimozione di tutto il tessuto malato.\nVengono considerate nel \"Q\u0101n\u016bn\" circa 760 sostanze medicinali, con le osservazioni sul loro utilizzo ed efficacia. Raccomanda l'esecuzione di test, per ogni nuova sostanza medicinale, all'inizio sugli animali e poi sull'uomo, prima di iniziare ad usarla come medicina.\nAvicenna not\u00f2 la stretta relazione fra le emozioni e lo stato fisico e per questo consider\u00f2 che la musica ha un ben definito effetto sullo stato fisico e psicologico di un paziente. Dei molti disordini psicologici che sono descritti nel \"Q\u0101n\u016bn\" uno \u00e8 di interesse insolito: la malattia d'amore! Ibn Sina si ritiene abbia diagnosticato questo sintomo in un principe georgiano che giaceva malato, la cui malattia aveva tratto in inganno i medici locali. Avicenna not\u00f2 un fremito nel polso del principe ogni qual volta l'indirizzo o il nome della sua amata veniva menzionato. Il grande medico ebbe un semplice rimedio: riunire il sofferente con l'amata.\nIl canone della medicina in Europa.\nIl testo arabo del \"Q\u0101n\u016bn\" \u00e8 stato tradotto in latino come \"Canon medicin\u00e6\" da Gerardo da Cremona o da Gerardo da Sabbioneta (non si conosce con certezza chi dei due effettu\u00f2 la traduzione, ma sembra pi\u00f9 probabile sia stato il secondo) nel XII secolo ed in ebraico nel 1279. Da allora il \"Q\u0101n\u016bn\" \u00e8 stato usato come guida principale per la scienza medica nell'occidente e si dice che abbia influenzato Leonardo da Vinci.\nIl suo contenuto enciclopedico, la sua disposizione sistematica e il suo schema filosofico lo hanno portato molto presto in una posizione di primaria importanza nella letteratura europea, sostituendosi ai lavori di Galeno e diventando il manuale per l'educazione medica nelle scuole europee. Il testo \u00e8 stato letto nelle scuole mediche a Montpellier e a Lovanio nel 1650 e Arnold C. Klebs lo descrisse come \"uno dei fenomeni intellettuali pi\u00f9 significativi di tutti i tempi\". Il dottor William Osler disse che il \"Q\u0101n\u016bn\" \u00e8 rimasto \"una bibbia medica per un tempo pi\u00f9 lungo che qualsiasi altro lavoro\".\nI primi tre libri della traduzione in latino vennero stampati nel 1472 e ne venne pubblicata un'edizione completa l'anno seguente. Il commento del quarto libro, ad opera di Giovanni Arcolano, fu pubblicato per la prima volta nel 1489. L'edizione in ebraico del 1491 \u00e8 stata la prima apparizione di un trattato medico in tale lingua e l'unica prodotta durante il XV secolo. Negli ultimi trent'anni del XV secolo vennero pubblicate 15 ristampe dell'edizione latina.\nIn anni recenti \u00e8 stata fatta anche una parziale traduzione in inglese."}
{"id": "108298", "revid": "2050730", "url": "https://it.wikipedia.org/wiki?curid=108298", "title": "Jan Henryk D\u0105browski", "text": "Biografia.\nQuando fu promulgata la costituzione polacca del 3 maggio 1791 si arruol\u00f2 nell'esercito polacco e combatt\u00e9 contro i Prussiani agli ordini di Tadeusz Ko\u015bciuszko.\nDopo la terza spartizione della Polonia (1795) si rec\u00f2 in Francia convinto che collaborare alla Rivoluzione Francese potesse indebolire Prussia e Austria e, quindi, favorire la liberazione della propria patria. A questo scopo organizz\u00f2 una legione polacca e partecip\u00f2 alla campagna d'Italia (1796-1797) di Napoleone. Questa legione si distinse particolarmente nella battaglia di Novi dove Jan Henryk D\u0105browski si guadagn\u00f2 il grado di generale, nel 1797.\nNapoleone utilizz\u00f2 spesso la Legione Polacca di Dabrowski per riportare all'obbedienza dei francesi le citt\u00e0 ed i paesi che si ribellavano.\nDurante una di queste operazioni militari, volta a riportare all'obbedienza la citt\u00e0 di Arezzo, il 14 maggio 1799 Dabrowski e la sua legione furono duramente impegnati in quella che \u00e8 passata alla storia come battaglia di Rigutino.\nDabrowski combatt\u00e9 poi durante la campagna di Russia.\nDopo la caduta di Napoleone, nel 1814, ritorn\u00f2 in Polonia dove riorganizz\u00f2 l'esercito polacco per conto dello zar Alessandro I.\nL'attuale inno nazionale polacco, la \"Marcia di D\u0105browski\", era il canto della legione polacca durante la campagna d'Italia, che rendeva omaggio al proprio comandante."}
{"id": "108299", "revid": "125952982", "url": "https://it.wikipedia.org/wiki?curid=108299", "title": "Hayden Christensen", "text": "Ha raggiunto la fama internazionale per aver interpretato il giovane Anakin Skywalker in due episodi della saga \"Guerre stellari\": nel 2002 in ' e nel 2005 in '.\nBiografia.\nInfanzia e esordi.\nHayden Christensen \u00e8 nato a Vancouver il 19 aprile 1981 da David Christensen, un programmatore canadese di origini danesi, e da Alie Nelson, un'insegnante di scrittura creativa canadese di origini svedesi ed italiane. Quasi subito dopo la sua nascita, la sua famiglia si trasfer\u00ec in Ontario, dove Christensen inizi\u00f2 a frequentare la scuola. Si avvicin\u00f2 al mondo della recitazione per caso: accompagnando la sorella sul set di uno spot di costumi da bagno fu notato subito e cos\u00ec inizi\u00f2 la sua carriera artistica. Successivamente, all'et\u00e0 di 13 anni partecip\u00f2, tra i protagonisti, alla prima soap opera canadese: \"Family Passions\". Nel 1997, all'et\u00e0 di 16 anni, Christensen prese parte anche alla serie televisiva \"Piccoli brividi\" unicamente nell'episodio \"Il pupazzo parlante n.3\". Due anni dopo, nel 1999, Christensen prese parte anche alla serie televisiva \"Hai paura del buio?\", da molti considerata la \"rivale\" di \"Piccoli brividi\".\nIl debutto sul grande schermo avvenne nel 1994 quando ricopr\u00ec un piccolo ruolo nel film \"Il seme della follia\". Si fece notare al grande pubblico per il ruolo di Jake Hill Conley nel film di Sofia Coppola \"Il giardino delle vergini suicide\". Nel 2000 partecip\u00f2 alla serie TV \"Horizon\", che ebbe un grande successo negli USA e in Canada e che fu trasmessa nel 2002 in Italia. Nel 2001 interpret\u00f2 la parte di Sam Monroe, un ragazzo disadattato con problemi di droga ed in contrasto con i genitori, nel film di Irwin Winkler \"L'ultimo sogno\". Questo ruolo gli valse la \"nomination\" al Golden Globe del 2002 come miglior attore non protagonista, nonch\u00e9 il premio come miglior attore giovane ai Movieline Awards del 2001, dove fu premiato da Ewan McGregor, e il premio come migliore attore non protagonista ai National Board of Review Awards del 2002.\nIl successo con \"Star Wars\".\nRaggiunge la popolarit\u00e0 mondiale il 12 maggio 2000, quando il regista George Lucas lo sceglie tra 1.637 candidati, di cui alcuni molto pi\u00f9 famosi di lui, per interpretare il giovane Anakin Skywalker in due film della nuova trilogia di \"Guerre stellari\". Interpreta Anakin per la prima volta in \"\", secondo capitolo della saga, che esce nei cinema nel 2002. Il regista, per fargli imparare l'accento americano perfetto gli impose la visione di \"Giovent\u00f9 bruciata\" con James Dean, al quale il suo personaggio doveva ispirarsi.\nNel 2002 recita, nel West End Londinese, nella piece di grande successo, \"This is our Youth\", di Kenneth Lonergan (sceneggiatore di \"Gangs of New York\" e regista di \"Conta su di me\"), a fianco di Jake Gyllenhaal e Anna Paquin, che ottenne un grande successo di critica e pubblico. L'anno dopo viene scelto per interpretare Stephen Glass, protagonista de \"L'inventore di favole\", che ebbe un gran successo nel 2003, soprattutto di critica, sia per la performance di Christensen, sia per quella di Peter Sarsgaard, nonch\u00e9 per il tema scottante sul giornalismo poco serio. Il film ricevette diverse nomination ai Golden Globe e agli Independent Spirit Awards del 2004: la pellicola viene spesso mostrata nelle scuole di giornalismo americano.\nNella versione del 2004 de \"Il ritorno dello Jedi\", nella scena finale, Christensen sostituisce il fantasma del redento Anakin Skywalker, interpretato, nelle versioni precedenti, da Sebastian Shaw. Questo cambiamento \u00e8 stato tra i pi\u00f9 controversi. Lucas ha scelto di inserire Christensen, per mostrare Anakin com'era prima di passare al Lato Oscuro. D'altro canto, Christensen ha insistito sul fatto che questo era stato fatto a sua insaputa.\nNel maggio 2005 esce nei cinema \"\", ultimo capitolo della trilogia prequel di \"Guerre stellari\". Christensen dovette allenarsi per tre mesi, pi\u00f9 di quanto non avesse dovuto fare per le precedenti pellicole, per poter essere in grado di eseguire i vari duelli con la spada laser presenti nella pellicola. Christensen apprezz\u00f2 che la discesa del suo personaggio verso il Lato Oscuro fosse causata dall'amore che nutriva per la moglie:\nDurante la produzione de \"La vendetta dei Sith\", Christensen chiese a Lucas di poter recitare nelle scene con un costume di Dart Fener che meglio si potesse adattare al suo corpo, nonostante si fosse proposto per la parte anche David Prowse (che era 15 centimetri pi\u00f9 alto di Christensen e aveva gi\u00e0 interpretato Fener nella trilogia classica).\nTuttavia la voce robotica di Dart Fener \u00e8 rimasta quella originale di James Earl Jones, che aveva gi\u00e0 prestato la voce al personaggio nella vecchia trilogia. La sua interpretazione in entrambi gli episodi II e III, ha ricevuto recensioni generalmente negative dalla critica (guadagnandosi il premio Razzie Award al peggior attore non protagonista in entrambi i film).\nLavori successivi.\nNel 2007 \u00e8 uscito \"Awake - Anestesia cosciente\", dove interpreta un malato di cuore bisognoso di un'operazione che si ritrova \"sveglio\" sotto i ferri, mentre a fine dicembre 2006 \u00e8 uscito \"Factory Girl\", dove interpreta Bob Dylan, anche se sotto lo pseudonimo di Billy Quinn. Nel settembre 2006 Hayden ha girato film di fantascienza \"Jumper\" accanto a Samuel L. Jackson (gi\u00e0 suo compagno di set in \"Guerre stellari\") e Rachel Bilson. L'anteprima mondiale del film si \u00e8 tenuta il 6 febbraio 2008 al Colosseo di Roma, concesso, per la prima volta da anni, per un evento del genere.\nNel 2008 esce nei cinema \"Decameron Pie\", film girato nel 2005, dove interpreta Lorenzo, uno dei protagonisti del \"Decameron\" di Giovanni Boccaccio. L'attore fa parte del cast di \"New York, I Love You\" , serie di cortometraggi sul tema dell'amore ambientati nella citt\u00e0 di New York, sequel apocrifo di \"Paris, je t'aime\". Il corto che lo vede protagonista \u00e8 diretto dal regista cinese Jiang Wen vede, tra gli interpreti, oltre a lui, Andy Garc\u00eda e Rachel Bilson.\nTra il 2008 e il 2009 ha girato \"Takers\", a fianco di Matt Dillon e Paul Walker, un crime-thriller prodotto dalla Screen's Gem, con cui ha firmato un contratto per tre film: la pellicola \u00e8 stata presentata con successo all'American Black Film Festival 2010 ed \u00e8 uscita il 27 agosto 2010. Il film ha avuto buoni incassi, pur essendo prodotto con un budget limitato. Ha inoltre doppiato il personaggio di Jammer nel film di animazione di fantascienza \"\", che oltre a segnare il debutto come doppiatore di Christensen, mostra immagini dello spazio girate dalla famosa sonda Cassini.\nDa maggio 2009 \u00e8 testimonial per Lacoste a fianco di Mats Wilander: l'attore canadese \u00e8 la prima star a pubblicizzare tale marchio. Da met\u00e0 ottobre a dicembre 2009 ha girato \"Vanishing on 7th Street\" diretto da Brad Anderson, con John Leguizamo e Thandie Newton. Questo film \u00e8 stato presentato, nel 2010, al Toronto International Film Festival, al Sitges Film Festival, al Whistler Film Festival, al Torino Noir Film Festival e in tutti ha ricevuto ottime recensioni. La data di uscita \u00e8 stata il 2011.\nNell'inverno 2010/2011 inizi\u00f2 le riprese di \"The Cold\", un thriller drammatico sui nativi americani e sulla guerra in Afghanistan.\nIl 10 dicembre 2020, durante il Disney Investor Day 2020, \u00e8 stato annunciato che avrebbe ripreso il ruolo di Dart Fener nella miniserie \"Obi-Wan Kenobi\" su Disney+.\nVita privata.\n\u00c8 amico di Ewan McGregor, suo compagno di set in \"Guerre stellari\", che lo ha ospitato nel 2002, ai tempi della pi\u00e8ce teatrale \"This is Our Youth\", diretta da Kenneth Lonergan. Si present\u00f2 ai provini su suggerimento dello stesso McGregor.\nDal 2007 ha avuto una relazione con Rachel Bilson, conosciuta sul set di \"Jumper - Senza confini\": i due si sono fidanzati il 25 dicembre 2008. A met\u00e0 del 2010 si sono lasciati, salvo poi tornare insieme pochi mesi dopo. La coppia ha una bambina, Briar Rose, nata il 29 ottobre 2014. Nel settembre 2017 la coppia annuncia la loro separazione.\nChristensen \u00e8 un tifoso della squadra di hockey su ghiaccio Toronto Maple Leafs. Nel 2008, ha svolto un servizio pubblico per gli adolescenti dell'associazione no-profit Do Something. Ha fatto da modello nella pubblicit\u00e0 di Louis Vuitton. \u00c8 stato presentato nella campagna \"Lazarus Effect\" dell'organizzazione no-profit RED, che ha lo scopo di aumentare gli sforzi per combattere l'AIDS in Africa.\nDoppiatori italiani.\nNelle versioni in italiano dei suoi film, Hayden Christensen \u00e8 stato doppiato da:\nDa doppiatore \u00e8 sostituito da:"}
{"id": "108305", "revid": "124562590", "url": "https://it.wikipedia.org/wiki?curid=108305", "title": "Nintendo Entertainment System", "text": "Il Nintendo Entertainment System (NES), noto in Giappone con il nome di , \u00e8 stata una console per videogiochi a 8-bit prodotta da Nintendo tra il 1983 e il 1995.\n\u00c8 da molti considerato il sistema che ha risollevato l'industria dei videogiochi dopo la crisi del 1983, soprattutto grazie al successo di titoli come \"Super Mario Bros\", \"The Legend of Zelda\" e \"Castlevania\", di livello qualitativo superiore a quello dell'epoca; la console ha inoltre introdotto un modello lavorativo oggi adottato da tutti, ovvero quello di concedere a terze parti le licenze per lo sviluppo dei \"software\".\nConsiderata una delle pi\u00f9 importanti console videoludiche della storia, nel 1995, anno in cui fu tolta definitivamente dal commercio, raggiunse quasi le 62 milioni di unit\u00e0 vendute, diventando la macchina da gioco pi\u00f9 venduta della sua epoca. Nel 2009 il sito IGN l'ha definita la migliore console videoludica di tutti i tempi.\nStoria.\nIl progetto e lo sviluppo.\nSeguendo la serie di successi ottenuti nello sviluppo dei videogiochi arcade nei primi anni '80, Nintendo pianific\u00f2 lo sviluppo di una propria console per videogiochi a cartucce removibili. Le console da gioco non erano una novit\u00e0, erano gi\u00e0 comparse sul mercato giapponese: per questo motivo l'allora presidente di Nintendo, Hiroshi Yamauchi, scart\u00f2 l'idea di realizzare una macchina munita di tastiera, stabilendo che il suo sistema da gioco, per potersi affermare, avrebbe dovuto essere cos\u00ec potente da non essere surclassato dalla concorrenza per almeno un anno e che avrebbe dovuto avere un costo di vendita molto pi\u00f9 basso delle altre console. L'incarico di sviluppare la console fu affidato a Masayuki Uemura, responsabile dei giochi elettronici della societ\u00e0. I primi prototipi furono realizzati nell'ottobre del 1982 ma per contenere i costi venne abbandonata l'idea di usare una delle nuove CPU di ultima generazione in favore di un processore ad 8 bit realizzato da MOS Technology, il 6502. Per far s\u00ec che la console potesse superare la concorrenza sul piano delle prestazioni fu deciso di affiancare alla CPU un coprocessore che si occupasse della generazione degli elementi grafici, la Picture Processing Unit (PPU), capace di gestire molti pi\u00f9 sprite e colori rispetto alla console pi\u00f9 venduta in quel periodo, l'Atari 2600. \nDal punto di vista fisico, lo sviluppo venne fortemente influenzata dal ColecoVision; infatti Takao Sawano, direttore generale del progetto, portandone a casa un esemplare per la sua famiglia, era rimasto colpito dalla capacit\u00e0 del sistema di produrre grafica fluida in quel momento. I piani originali del progetto prevedevano che le cartucce del Famicom avessero le dimensioni di un nastro a cassetta, successivamente si opt\u00f2 per dei dispositivi dotati di una piedinatura a 60 piedini; i \"controllers\" furono incorporati alla console per mantenere bassi i costi di produzione, Gunpei Yokoi sugger\u00ec l'idea di adottare il \"D-pad\" gi\u00e0 adottata con successo nei \"Game &amp; Watch\". Dato che Nintendo non aveva uno stabilimento per la produzione di semiconduttori, la produzione dei circuiti integrati fu affidata a Ricoh. Per l'aspetto della console Yamauchi fece una scelta particolare, dato il periodo della crisi dei videogiochi del 1983: siccome la console era destinata ai ragazzi, volle che fosse chiaro fin da subito, osservandola, che fosse un sistema di intrattenimento per cui decise per un aspetto che richiamasse alla mente l'idea di un giocattolo. Fu quindi studiato un contenitore plastico con bordi e spigoli arrotondati, vistosamente colorato di bianco e rosso, con controller di gioco piccoli e fisicamente collegati al corpo centrale da cavi elettrici, ci\u00f2 che poteva far ricordare un personal computer, fu deliberatamente escluso.\nLa commercializzazione, i difetti iniziali e l'affermazione in Giappone.\nLa console fu messa in commercio a partire dal 15 luglio 1983 al prezzo considerevole di 14.800\u00a0\u00a5 (yen), corrispondenti a 65 dollari di allora, con il nome di \"Family Computer\", abbreviato in \"Famicom\". Originariamente il nome in codice del progetto era \"GameCom\", ma fu cambiato su suggerimento della moglie di Uemura. Al momento del lancio erano disponibili 3 titoli, tutti conversioni di coin-op realizzati da Nintendo: \"Donkey Kong\", \"Donkey Kong Jr.\" e \"Popeye\". La console riscosse subito un incredibile successo: in soli 2 mesi ne furono vendute 500.000 unit\u00e0, surclassando non solo l'Atari 2800 (la versione giapponese dell'Atari 2600) ma anche il Sega SG-1000, presentata lo stesso giorno del Famicom. Ben presto per\u00f2 le vendite iniziarono a calare perch\u00e9 la console inizi\u00f2 a bloccarsi quando eseguiva determinati giochi; ci\u00f2 era dovuto ad un errore del chipset nella scheda madre che portava il sistema in crash. Yamauchi decise per una campagna di richiamo di tutte le console per riparare il problema: questa scelta sarebbe costata molto a Nintendo ma il prezzo pagato, secondo le previsioni di Yamauchi, avrebbe ripagato Nintendo in termini di credibilit\u00e0 e affidabilit\u00e0 della societ\u00e0. \nSistemati i difetti di progettazione, la popolarit\u00e0 del Famicom sal\u00ec fino a diventare la console pi\u00f9 venduta in Giappone alla fine del 1984; per il Paese asiatico vennero commercializzate successivamente alcune versioni specifiche, realizzate in collaborazione con la Sharp Corporation, come la Sharp Nintendo Television, nel 1983, il \"Twin Famicom\" nel 1986 che include il \"Famicom Disk System\" nel case e il \"Famicom Titler\" nel 1989, che incorpora un sistema di tipo genlock per la cattura di immagini e video.\nLa collaborazione e la rottura con Atari.\nPer il mercato mondiale Nintendo aveva preso contatti con Atari affinch\u00e9 si occupasse della commercializzazione della console al di fuori del Giappone. L'accordo prevedeva che il sistema sarebbe stato distribuito con il nome Atari e che la societ\u00e0 avrebbe pagato i diritti per la produzione della console a Nintendo. I rappresentanti delle due societ\u00e0 si incontrarono diverse volte al Consumer Electronics Show del 1983, stabilendo le basi dell'accordo. Dopo tre giorni di trattative, quando solo gli ultimi dettagli dovevano essere finalizzati, alcuni dirigenti Atari si imbatterono nello stand della Coleco in una conversione del gioco \"Donkey Kong\" per il loro nuovo home computer Coleco Adam. Questo fece infuriare Atari perch\u00e9 essa aveva acquistato da Nintendo i diritti per la versione del gioco per gli home computer (con il floppy disk come supporto) mentre Coleco deteneva i diritti per produrre soltanto la versione a cartuccia per le proprie console ColecoVision e aveva convertito Donkey Kong per l'Adam a scopo dimostrativo. I dirigenti Atari immaginarono che i giapponesi stessero vendendo i diritti in loro possesso a pi\u00f9 societ\u00e0 contemporaneamente e quindi interruppero le trattative con Nintendo. La rottura delle trattative con Atari spinse Nintendo a cercare un nuovo distributore ma dopo pi\u00f9 di un anno di infruttuose ricerche la societ\u00e0 decise di commercializzare in proprio la console.\nIl successo negli USA.\nNel giugno 1985 la console venne presentata al Consumer Electronics Show di Chicago con un design rinnovato e con un nuovo nome per il mercato statunitense: \"Nintendo Entertainment System\" (NES). Il prezzo previsto era di 249,99\u00a0$ con la pistola \"Zapper\", il robottino \"R.O.B.\" e i giochi \"Gyromite\" e \"Duck Hunt\", oppure 199,99\u00a0$ con due controller e \"Super Mario Bros.\", ideato da Shigeru Miyamoto. Le prime unit\u00e0 a edizione limitata furono vendute negli USA a partire dal 18 ottobre 1985 (iniziando dalla citt\u00e0 di New York), corredate da una ludoteca caratterizzata da giochi inediti come i suddetti \"Duck Hunt\" e \"Super Mario Bros\" oltre a \"Ice Climber\", \"Excitebike\", \"Wrecking Crew\" e altri.\nAnche se nei primi due anni di vita il NES fu abbastanza costoso, la buona qualit\u00e0 del software e il controllo diretto sui giochi sviluppati da terze parti ne determinarono il successo. Nel Natale del 1985 la console registr\u00f2 un discreto volume di vendite, per poi essere distribuita a febbraio dell'anno seguente nel resto del Nord America, raggiungendo al termine del 1986 la quota di 3 milioni di unit\u00e0 vendute. Sempre nel 1986 il NES fu prodotto dalla Worlds of Wonders che aiut\u00f2 l'azienda giapponese ad un \"ritorno d'immagine\" negli Stati Uniti. Fu nel 1987, per\u00f2, che il grande pubblico si accorse delle capacit\u00e0 grafiche della macchina rispetto alle altre console, grazie alla pubblicazione di titoli come \"Metroid\", \"Castlevania\", \"Rush'n Attack\", \"Mega Man\", \"Rad Racer\" e \"Zelda\". Nel 1987, inoltre, i giochi della Worlds of Wonders subirono un grosso calo di vendite e Nintendo, alla fine dell'anno, decise di assumere in blocco tutti i dipendenti che stavano per essere licenziati in seguito all'imminente bancarotta. Curiosamente alcuni di essi erano gli stessi programmatori che Nintendo aveva avvicinato durante il primo tentativo, infruttuoso, di alleanza con Atari. Il NES arriv\u00f2 a quota sei milioni di unit\u00e0 vendute, cifra che raddoppi\u00f2 l'anno successivo: nel 1988, infatti, uscirono negli Stati Uniti \"Super Mario Bros. 2\", \"Contra\", \"Bionic Commando\", \"Blaster Master\" e \"Double Dragon\", che spinsero quasi al massimo la tecnologia di questa console; nel 1989 \"Ninja Gaiden\", \"Mega Man 2\", \"Tecmo Bowl\" e \"Dragon Warrior\" (remake occidentale di \"Dragon Quest\"), rappresentarono un ulteriore passo in avanti nella ludoteca del NES, che si dimostr\u00f2 ancora una volta il miglior sistema da gioco presente sul mercato. Il picco della giocabilit\u00e0 a 8 bit fu poi raggiunto da \"Super Mario Bros. 3\", uscito negli Stati Uniti nei primi mesi del 1990: il terzo capitolo della saga di Mario, inoltre, fu considerato uno dei migliori e pi\u00f9 innovativi videogiochi della storia, oltre che il titolo pi\u00f9 venduto dopo \"Super Mario Bros\", quest'ultimo avendo per\u00f2 dalla sua il fatto di essere incluso nella confezione della console.\nTra il 1986 e il 1990 Nintendo fu l'incontrastata padrona dei mercati nipponico e nordamericano, in cui il NES veniva pubblicizzato con lo slogan \"Now you're playing with power\", mentre i titoli della console registravano sempre nuovi record. Su NES vennero introdotti i primi capitoli dei franchise di \"Mario\", \"Zelda\", \"Castlevania\", \"Mega Man\", \"Metroid\", \"Final Fantasy\", \"Ninja Gaiden\" e \"Dragon Quest\". Particolare importanza fu data al marchio dorato \"Nintendo Seal of Quality\" che compariva sulle confezioni dei giochi e degli accessori per il NES ad indicare che i prodotti erano certificati direttamente da Nintendo come rispondenti a precisi requisiti di qualit\u00e0. Introdotto inizialmente per i soli giochi pubblicati in America, il bollino fu poi esteso anche ai mercati europeo e australiano. Col tempo, per\u00f2, il bollino divenne una presenza fissa sulle cartucce dei giochi e solo in rarissimi casi il titolo non conquist\u00f2 il marchio dorato, come ad esempio \"Action 52\". Sempre in USA, a partire dal luglio del 1988 inizi\u00f2 ad uscire mensilmente la rivista Nintendo Power, con le guide e le recensioni dei nuovi titoli. Alla fine degli anni ottanta, in America, era molto famoso anche il servizio telefonico Nintendo con degli operatori che aiutavano gli utenti a terminare o a scoprire dei trucchi segreti dei giochi. Nel 1989 venne anche prodotto un film dedicato alla console NES per il rilancio della console e dei videogiochi casalinghi: \"Il piccolo grande mago dei videogames\", seguito a causa del suo grande successo da un'iniziativa organizzata dalla societ\u00e0 giapponese, ovvero il Nintendo World Championship 1990.\nLe controversie legali con SEGA.\nLa netta differenza quantitativa tra il catalogo dei titoli disponibili del NES e quella del Sega Master System era giustificata dal fatto che la licenza che Nintendo offriva agli sviluppatori dei giochi per il NES impediva di realizzare le conversioni per le console avversarie per due anni. Inoltre le compagnie che ottenevano la licenza Nintendo potevano sviluppare solo cinque giochi all'anno, pi\u00f9 uno extra se i titoli avevano avuto un notevole successo commerciale e di critica. \nSega, nel 1989 promosse un'azione legale contro la Nintendo, accusando la societ\u00e0 di avever abusato della sua relazione con gli sviluppatori, creando un monopolio nel settore dei videogiochi e non consentendo agli stessi sviluppatori di realizzare titoli per altre piattaforme, ma i giudici dichiararono Nintendo colpevole di non aver rispettato le norme sull'antitrust. In seguito cambiarono i rapporti di forza nel mercato dei videogiochi ed il peso specifico di Sega nei confronti degli sviluppatori aument\u00f2 con l'uscita del Mega Drive, rendendo questa macchina molto pi\u00f9 competitiva rispetto al Super Nintendo nel periodo delle console di quarta generazione.\nLa diffusione nel resto del mondo.\nPer i modelli commercializzati al di fuori del Giappone venne implementato il chip 10NES quale sistema di protezione per contrastare la pirateria informatica; tuttavia nonostante l'ottima qualit\u00e0 della sua ludoteca, la console non riscosse lo stesso successo in Europa e Australia perch\u00e9 la diffusione inizi\u00f2 tardivamente, in gran parte dell'Europa circa due anni dopo la pubblicazione nordamericana, mentre nuove console prodotte da altre societ\u00e0 iniziavano a competere tecnicamente con il NES, tra cui principalmente il Sega Master System. \nIn Italia il NES venne commercializzato a partire dal dicembre 1987, ma una strategia di marketing poco soddisfacente, comprendente il prezzo alto imposto da \"Wonderland\" (sussidiaria di \"World of Wonders\" e poi rilevata dalla Mattel), la distribuzione poco radicata e l'iniziale mancanza di una cospicua campagna pubblicitaria via etere, non fece decollare inizialmente le vendite. In USA invece dal novembre del 1988 il NES venne messo in vendita a 149,99\u00a0$ con due controller, la pistola \"Zapper\" e la cartuccia di \"Super Mario Bros./Duck Hunt\". I giochi in versione PAL, inoltre, arrivavano uno o due anni dopo rispetto alle versioni americane e giapponesi, e questi ritardi, nei primissimi anni novanta, ne annullarono la superiorit\u00e0 tecnica nei confronti delle console pi\u00f9 moderne (come il Mega Drive). Per ovviare al problema vennero creati diversi adattatori per utilizzare i videogiochi in formato NTSC su console PAL, tali adattatori potevano essere utilizzati anche per utilizzare i giochi PAL A su NES PAL B e viceversa; uno dei convertitori pi\u00f9 noti fu il Game Key prodotto da Horegle.\nIl Super Nintendo e la fine della produzione.\nLa console divenne nel 1990 la macchina da gioco pi\u00f9 venduta fino ad allora, tuttavia durante i primi anni novanta, le aziende iniziarono a rimpiazzare le console esistenti con sistemi a 16 bit, come il Mega Drive di Sega. Dopo l'introduzione del Super Nintendo, la console a 8 bit rimase comunque fino a tutto il 1991 il sistema di gioco pi\u00f9 diffuso tra il grande pubblico. A partire dall'estate del 1992 il NES riusc\u00ec a coesistere bene con il Super NES, grazie anche all'uscita di alcuni giochi come \"NES Open Tournament Golf\", \"Mario &amp; Yoshi\" e, poco dopo, \"Kirby's Adventure\". Dal Natale del 1992 la guerra tra il Super NES e il Mega Drive si fece pi\u00f9 accesa e il NES, ormai abbastanza vecchio e con pochi giochi nuovi, divent\u00f2 una console a basso costo, indirizzata verso un pubblico pi\u00f9 giovane e alle prime armi nel settore dei videogiochi. In realt\u00e0 per\u00f2 in Europa la situazione fu leggermente differente. I notevoli ritardi dell'uscita delle cartucce consentirono al NES di essere considerato uno dei sistemi di riferimento fino a tutto il 1993, sebbene risultasse secondo nelle vendite rispetto al Super NES ed al Mega Drive. Nel 1993 il NES venne venduto in una confezione speciale con \"Super Mario Bros. 3\". Nello stesso anno usc\u00ec negli USA il Nintendo Entertainment System Control Deck o NES 2, molto simile a livello di hardware al primo NES ma meno costoso (49,99\u00a0$) e con un aspetto pi\u00f9 compatto, simile a quello dello SNES.\nLa produzione di NES fu interrotta nel 1995, mentre la produzione di Famicom continu\u00f2 fino all'ottobre 2003 per il mercato di nicchia giapponese di appassionati e collezionisti. Nintendo ha continuato a riparare i sistemi Famicom fino al 21 ottobre 2007, quando ha dichiarato che le scorte delle parti di ricambio necessarie erano ormai terminate e fuori produzione.\nTuttavia molti anni dopo esiste ancora una limitata produzione commerciale di nuovi giochi per NES, su cartucce con confezione completa, spesso finanziati con Kickstarter.\nLa versione \"mini\" del 2016.\nNel luglio del 2016 Nintendo ha annunciato una riedizione della console, il \"Nintendo Classic Mini: Nintendo Entertainment System\", e l'uscita sul mercato \u00e8 avvenuta in tutto il mondo per l'11 novembre: la console integra 30 giochi tra i pi\u00f9 famosi tra quelli pubblicati per il NES, un solo controller di gioco identico a quelli originali con un cavo di dimensioni inferiori lungo 80 cm, e una porta HDMI per il collegamento ai moderni televisori. La console offre 3 modalit\u00e0 di visualizzazione differenti: \"Tubo catodico\", per simulare l'aspetto che i giochi avevano sui vecchi televisori, con tanto di linee di scansione; \"4:3\", che riproduce l'aspetto della console originale; \"Risoluzione originale\", per avere pixel perfettamente quadrati.\nHardware.\nCPU.\nIl NES usa come CPU un microprocessore ad 8 bit prodotto da Ricoh e derivato dal MOS 6502. Rispetto a quest'ultimo integra un generatore audio ed un controller per l'accesso alla memoria (DMA) con un bus indirizzi ridotto. Per far posto a questi moduli Ricoh elimin\u00f2 dal core del 6502 la circuiteria relativa alla gestione della codifica BCD.\nLa CPU \u00e8 prodotta in 2 versioni con 2 clock differenti, a seconda del segnale televisivo generato dalla console: il modello 2A03 (o RP2A03), destinato ai mercati con segnale NTSC (Nord America e Giappone), ha un clock di 1,79\u00a0MHz, mentre il modello destinato ai mercati con segnale PAL (Europa, Nuova Zelanda ed Australia), usa il 2A07 (o RP2A07), identico al precedente ma operante ad un clock di 1,66\u00a0MHz. Il generatore sonoro del 2A07 \u00e8 modificato per lavorare con il clock di sistema pi\u00f9 lento.\nMemoria.\nIl NES contiene 2 kB di RAM utilizzabile dalla CPU come memoria temporanea (WRAM). Altra RAM, fino ad un massimo di 8 kB, pu\u00f2 essere indirizzata direttamente da una cartuccia giochi.\nLa PPU ha 2 kB di RAM dedicati (VRAM). Sono poi presenti 256 byte destinati ad accogliere gli attributi degli sprite (SPR-RAM) e 28 byte di RAM per la tavolozza dei colori.\nI giochi sono contenuti in chip ROM (PGR-ROM) alloggiati sulle cartucce. La CPU pu\u00f2 per\u00f2 indirizzare solo fino ad un massimo di 32 kB di dati: dovendo contenere sia il codice del programma che i dati della grafica, i primi giochi risultarono perci\u00f2 poco dettagliati. Per ovviare a questo problema Nintendo svilupp\u00f2 dei controller di memoria, detti Memory Management Controller, da installare sulle cartucce che, grazie alla tecnica del bank switching (l'alternanza dei banchi di memoria), permettono di poter utilizzare un quantitativo di ROM superiore ai 32 kB direttamente indirizzabili dalla CPU, con il risultato che i giochi col tempo si fecero pi\u00f9 dettagliati e pi\u00f9 elaborati.\nIn aggiunta, le cartucce possono contenere memoria riservata denominata \"Expansion Area\", spesso contenente altri 8 kB di RAM aggiuntiva, memoria video estesa (VROM o VRAM) nonch\u00e9, in molti casi, della circuiteria hardware che permette di indirizzare pi\u00f9 dei 12 kB di memoria video gestibili dalla PPU.\nSistemi di protezione.\nNintendo svilupp\u00f2 un sistema di protezione costituito dal chip 10NES, per evitare l'utilizzo di giochi prodotti per regioni diverse, al fine di contrastare la pirateria informatica.\nVideo.\nIl NES utilizza un coprocessore video denominato \"Picture Processing Unit\" (PPU), sviluppato da Ricoh. Come nel caso della CPU, anche la PPU della console era realizzata in 2 versioni, che si differenziano per la frequenza operativa: l'RP2C02, usato nei sistemi NTSC, ha un clock di 5,37\u00a0MHz mentre il modello PAL, denominato RP2C07, lavora a 5,32\u00a0MHz. Entrambi generano un segnale video composito.\nDel PPU ne furono realizzate anche delle versioni speciali da utilizzare nei giochi arcade derivati dal NES. Ad esempio, il PlayChoice-10 usa l'RP2C03, che funziona a 5,37\u00a0MHz e genera un segnale video RGB in formato NTSC. Il Nintendo Vs. Series usa invece 2 diverse varianti del chip: l'RP2C04 e l'RP2C05: entrambi operano a 5,37\u00a0MHz e forniscono un segnale video composito in standard NTSC ma, a differenza degli altri modelli, utilizzano tavolozze irregolari per evitare lo scambio delle ROM dei giochi.\nTutte le versioni del PPU dispongono di una memoria interna, su bus dati separati, composta di 2 kB di RAM video (VRAM), di 256 byte per la memorizzazione degli attributi e della posizione degli sprite (OAM, object attribute memory) e di 28 bytes di RAM per la selezione dei colori dello sfondo e degli sprite. Il NES usa la VRAM per memorizzare gli attributi e le decorazioni grafiche: a questa memoria possono essere affiancati altri 8 kB di RAM o ROM video direttamente sulla cartuccia anche se usando la tecnica del bank switching questo quantitativo pu\u00f2 essere aumentato di molto.\nIl PPU genera una tavolozza di 52 colori, comprese 6 diverse tonalit\u00e0 di grigio. Il rosso, il verde ed il blu possono inoltre essere scuriti singolarmente in una specifica area dello schermo ricorrendo a particolari accorgimenti software. Il PPU pu\u00f2 visualizzare fino a 25 diversi colori contemporaneamente sullo schermo: 1 colore per lo sfondo, 4 gruppi di 3 colori per la grafica e 4 gruppi di 3 colori per gli sprite. Questo totale non include i valori per dimezzare la brillantezza dei colori.\nSullo schermo il PPU pu\u00f2 visualizzare contemporaneamente 64 sprite, con dimensioni di 8\u00d78 o 8\u00d716 pixel (la scelta della dimensione influenza tutti gli sprite visualizzati). Su una stessa riga possono essere presenti massimo 8 sprite: il PPU utilizza un \"flag\" per segnalare quando \u00e8 stato raggiunto il limite, che causa la mancata visualizzazione degli sprite in eccesso. Grazie a questo \"flag\" i programmatori possono alternare gli sprite da visualizzare, anche se questa tecnica causa uno sfarfallio degli stessi.\nIl chip pu\u00f2 gestire un solo livello di scorrimento dello schermo, a passi di 1 pixel sia orizzontalmente che verticalmente: in quest'ultimo caso per\u00f2 il sistema visualizza degli artefatti grafici nella parte alta o in quella bassa dell'immagine per via di un bug nella gestione dello scrolling.\nLa dimensione dell'immagine \u00e8 di 256\u00d7240 pixel ma nei sistemi NTSC la risoluzione verticale effettiva \u00e8 di 224 pixel, dato che i primi 8 pixel e gli ultimi 8 pixel dell'immagine non sono visibili su molti televisori dell'epoca per la differente risoluzione di questo formato rispetto al PAL.\nSul Famicom originale il segnale video esce in modulazione RF: quando la console \u00e8 stata riprogettata per l'esportazione nel Nord America ed in Europa come NES, \u00e8 stata dotata anche dell'uscita composita RCA. Nel 1993 Nintendo modific\u00f2 la console, rivedendo anche i connettori video: sul nuovo modello giapponese, venduto come AV Famicom, decise di usare il solo segnale composito, fornito tramite lo stesso speciale connettore a 12 pin \"Multi out\" introdotto con il Super NES, mentre la versione per il Nord America, denominata Nintendo Entertainment System Control Deck (o NES 2), presenta solo l'uscita RF. Il PlayChoice-10, infine, utilizza un segnale video RGB invertito.\nAudio.\nLa CPU del NES integra un generatore sonoro programmabile capace di gestire 5 canali audio: 2 canali supportano la modulazione dell'onda con duty cycle variabile (12,5%, 25%, 50% e 75%), 16 livelli di volume e portamento gestito via hardware con frequenze da 54\u00a0Hz a 28\u00a0kHz. Gli altri canali sono: un generatore di onde triangolari a volume fisso con una frequenza variabile da 27\u00a0Hz a 56\u00a0kHz; un generatore di rumore bianco con 16 livelli di volume con 2 modalit\u00e0 di funzionamento (impostabili tramite gli input in un registro a scorrimento a retroazione lineare) con 16 frequenze preimpostate; un canale DPCM con risoluzione di 6 bit, con 1 bit per la codifica delta e 16 frequenze di campionamento preimpostate, da 4,2 a 33,5\u00a0kHz. Quest'ultimo canale \u00e8 anche in grado di riprodurre suoni PCM scrivendo nei registri 7 bit per volta ad intervalli regolari di tempo.\nI controller.\nIl gamepad standard \u00e8 di forma rettangolare, dotato di una pulsantiera direzionale a croce (progettata da Gunpei Yokoi inizialmente per i Game &amp; Watch), due pulsanti rossi denominati \"A\" e \"B\" sulla parte destra, mentre nella parte centrale trovano posto i due tasti funzione \"Start\" e \"Select\". Erano inoltre disponibili vari accessori, come la NES Zapper, il Nintendo Four Score, il Nintendo Max ed il Nintendo Advantage (usato dai Ghostbusters per guidare la Statua della Libert\u00e0 nel film \"Ghostbusters II - Acchiappafantasmi II\").\nLe cartucce.\nLe cartucce del Famicom avevano dimensioni pi\u00f9 compatte, 7\u00d710,8\u00a0cm (A\u00d7L), anche grazie al connettore dotato di soli 60 piedini contro i 72 delle cartucce del NES. Alcuni dei primi giochi pubblicati per il NES (1942, Clu Clu Land, Donkey Kong, Donkey Kong Jr., Elevator Action, Excite bike, Golf, Gumshoe, Gyromite, Hogan's Alley, Mike Tyson's Punch Out, Pinball, Raid on Bungeling Bay, Rygar, Soccer, Stack up, Tennis, Urban Champion, Wizards an Warriors e Wreking Crew) contenevano il gioco in versione Famicom con il connettore a 60 piedini ed un adattatore per renderlo compatibile con il connettore del NES a 72 piedini. A differenza di quelle del NES, le cartucce per il Famicom erano prodotte in diversi colori. Furono prodotti anche degli adattatori per poter usare sul NES i giochi Famicom. Uno dei convertitori pi\u00f9 noti fu l'Honey Bee, pubblicato nel 1989.\nLe cartucce o \"Game Pak\", per il NES (sia il modello NTSC che PAL) erano di dimensioni 13,3\u00d712\u00d72\u00a0cm (A\u00d7L\u00d7P) e di colore grigio. Il connettore era nella parte inferiore ed erano originariamente chiuse con 5 viti. In seguito Nintendo adott\u00f2 un sistema di chiusura con 2 linguette ad incastro e 3 sole viti, sostituendo anche le normali viti con altre particolari a forma di stella, per rendere pi\u00f9 difficile l'apertura dell'involucro.\nLe cartucce presentavano 2 etichette: la prima, sul lato frontale, riportava il nome del gioco ed un'immagine artistica dello stesso; la seconda, sul retro, riportava le precauzioni d'uso della cartuccia stessa.\nAlcune cartucce presentavano il contenitore, l'etichetta frontale o quella posteriore, di color oro (raramente color argento) per quei giochi, quali \"The Legend of Zelda\" o \"Turbo Racing\" o anche la cartuccia dei campionati Nintendo del 1990 e contenevano una memoria alimentata da una batteria tampone per conservare i punteggi massimi o i salvataggi delle partite. Le cartucce commercializzate senza licenza Nintendo erano di colore nero (Tengen, American Video Entertainment e Wisdom Tree), uovo di pettirosso (Color Dreams e Wisdom Tree) e oro (Camerica) ed avevano dimensioni e forme diverse da quelle delle cartucce ufficiali Nintendo. Le cartucce di test, usate solo internamente a Nintendo e mai commercializzate, erano di colore giallo.\nGli accessori.\nPer NES, vennero rilasciati una moltitudine di accessori, prodotti direttamente da Nintendo o da terze parti, alcuni pubblicati nel solo Giappone (e quindi esclusiva Famicom), mentre altri anche in Nord America o Europa, come esclusiva NES o adattati dall'originale giapponese. Tra i pi\u00f9 famosi e diffusi vi furono lo \"Zapper\", una pistola ottica; R.O.B., un piccolo robot che poteva interagire con alcuni giochi quali \"Gyromite\"; gamepad con componenti aggiuntivi; tappettini per praticare esercizio fisico; tastiere; modem per collegarsi al telefono; giocattoli; controller particolari e alternativi; cartucce per sbloccare cheats, e altro.\nSoftware.\nIl parco titoli del NES offr\u00ec ai giocatori videogiochi avanzati e innovativi per l'epoca, come \"Super Mario Bros.\" o \"The Legend of Zelda\", che popolarizz\u00f2 la funzione di salvataggio in un videogioco. Con il NES si diffusero, fino a diventare fenomeno culturale, nuovi generi videoludici, come ad esempio il gioco di ruolo giapponese su console, fondato ufficialmente da titoli di grande successo in patria, come \"Dragon Quest\" o \"Final Fantasy\".\nIn totale, guardando al mercato americano, si stima esistano 698 giochi per NES ufficiali (non contando le riedizioni o le edizioni per collezionisti) e 1048 giochi ufficiali, per quanto riguarda quello nipponico. Per Famicom Disk System, furono 198 i giochi ufficiali pubblicati.\nI giochi per NES ottennero un grande successo di vendite, e al 31 dicembre 2009 ne risultano venduti 500,01 milioni di copie. Tra i videogiochi per NES pi\u00f9 venduti, 54 superarono il milione di copie.\nLa rivista \"The Games Machine\", in una selezione di dieci giochi rappresentativi della console, inserisce \"Super Mario Bros.\", \"The Legend of Zelda\", \"Double Dragon 2\", \"Castlevania\", \"Metroid\", \"Final Fantasy\", \"Mike Tyson's Punch-Out\", \"Super Mario Bros. 3\", \"Sweet Home\", \"Ninja Gaiden\".\nGiochi di terze parti.\nAll'inizio del 1984, in Giappone, il crescente successo del Famicom attir\u00f2 su Nintendo l'invidia di molte software house, produttrici anch'esse nel campo dell'informatica. Desiderando sviluppare titoli per la console Nintendo, si rivolsero a quest'ultima, ma le loro proposte vennero rifiutate da Hiroshi Yamauchi, allora presidente della societ\u00e0, il quale era assolutamente contrario al fatto che altre software house sviluppassero titoli per la sua console. La ragione di questa iniziale chiusura mentale era da ricondursi al fatto che Nintendo, avendo prodotto un hardware infruttuoso per l'azienda (la console era venduta a un prezzo molto basso, per competere con i sistemi informatici dell'epoca), traeva guadagno dalle vendite del software.\nNonostante ci\u00f2, in seguito a numerose pressioni esterne, e per la necessit\u00e0 di fornire al pubblico nuovi giochi che ampliassero la ludoteca della console (e Nintendo sola stava faticando a far uscire molti giochi in poco tempo), Yamauchi decise di dare la possibilit\u00e0 alle terze parti di sviluppare titoli per Famicom, ma non prima di aver studiato le cause della crisi del videogioco in America. La fine del fenomeno Atari era infatti da ricondursi alla quantit\u00e0 mastodontica di titoli sviluppati da terze parti che uscivano per Atari 2600: l'Atari credeva infatti che pi\u00f9 titoli disponibili per la propria console volessero dire pi\u00f9 guadagno, e attu\u00f2 una strategia ispirata allo schema economico dei videoregistratori con le videocassette, o dei giradischi con i vinili, liberalizzando di fatto lo sviluppo di software per la propria macchina da parte di software house esterne. Questo port\u00f2 sicuramente a un aumento della ludoteca del 2600, ma contemporaneamente port\u00f2 a un abbassamento della qualit\u00e0 generale dei titoli disponibili per la console, per colpa di alcune software house che, pensando solo al guadagno, produssero centinaia di titoli noiosi e di scarsa qualit\u00e0. Per evitare questo, Nintendo abbracci\u00f2 s\u00ec il supporto delle terze parti, ma decise di tenere sotto estremo controllo la situazione, e inoltre, per ricoprire la mancanza di guadagno, la software house esterna era costretta a versare a Nintendo una quota di 200 yen per ogni cartuccia fabbricata.\nAccettando queste condizioni, le prime sei societ\u00e0 a firmare un contratto con Nintendo, nel corso del 1984, furono Hudson Soft, Namco, Konami, Capcom, Taito, e Jaleco. La popolarit\u00e0 ottenuta dai giochi prodotti da queste societ\u00e0, con titoli di grande successo come \"Xevious\" di Namco o \"Lode Runner\" di Hudson Soft, attir\u00f2 molte altre software house esterne, che nel giro di pochi mesi cominciarono a interessarsi a produrre su Famicom; temendo d'incappare nello stesso errore commesso da Atari, Nintendo decise di stipulare un nuovo contratto secondo il quale, dopo aver prodotto il gioco, le nuove case di sviluppo avrebbero dovuto inviarne il contenuto a Nintendo, e attendere la fabbricazione delle cartucce da parte di quest'ultima. In questo modo, Nintendo poteva tenere sott'occhio i titoli sviluppati per la propria console, e analizzarne il contenuto, assicurandosi che non fossero presenti dei bug o degli elementi disturbanti per il consumatore. In Giappone, Nintendo non ha mai goduto dell'autorizzazione a valutare la qualit\u00e0 dei titoli presi in esame: per questo motivo, il celebre marchio di qualit\u00e0 \"Nintendo Seal of Quality\", presenza fissa delle future confezioni americane ed europee, sul suolo nipponico non esisteva.\nIl nuovo contratto obbligava inoltre le nuove software house a non pubblicare pi\u00f9 di tre titoli all'anno, questo per incentivare le medesime a produrre giochi di maggior qualit\u00e0, avendo solo tre tentativi a disposizione per ottenere dei riconoscimenti. Altro punto focale dell'accordo vedeva la richiesta da parte di Nintendo al partner di ordinare minimo 10.000 cartucce, e di saldare la fattura prima che iniziasse la produzione.\nNel corso del tempo, gli editori di terze parti che si distinsero maggiormente in ambito Famicom per successo, qualit\u00e0 e quantit\u00e0 dei loro prodotti furono: Namco, con 82 giochi, Konami, con 78 giochi, Bandai, con 70 giochi, Jaleco, con 57 giochi, Taito, con 56 giochi, Capcom, con 40 giochi, Sunsoft, con 40 giochi, Hudson Soft, con 37 giochi, e infine Pony Canyon, con 36 giochi. Nintendo in totale produsse 79 giochi, piazzandosi al secondo posto tra i maggiori sviluppatori per la propria console.\nGiochi senza licenza.\nCos\u00ec come in Giappone, anche in America e in Europa le software house esterne erano obbligate ad acquistare da Nintendo una licenza, che consentiva a loro di pubblicare il proprio titolo per NES, e di ottenere il bollino di qualit\u00e0 da parte di Nintendo, il quale attestava che il gioco era stato approvato ufficialmente. Negli Stati Uniti sorsero alcune compagnie, come Color Dreams o Tengen (filiale di Atari), che rifiutandosi di pagare la licenza a Nintendo, trovarono un modo per eludere il sistema di autenticazione della console, e crearono delle cartucce non originali in grado di disabilitare temporaneamente il chip 10NES: questo diede origine alla pubblicazione di molti giochi non ufficiali sviluppati da terzi per la console NES.\nLa Color Dreams era proprietaria di molte filiali, come Bunch Games o Wisdom Tree; quest'ultima cominci\u00f2 a pubblicare i propri giochi senza licenza intorno al 1991, con la commercializzazione di alcuni giochi a sfondo religioso, come \"Bible Adventures\". Altra software house senza licenza molto attiva su NES fu la Camerica, la quale pubblic\u00f2 15 giochi per NES: \"Bee 52\", \"Big Nose Freaks Out\", \"Big Nose the Caveman\", \"Dizzy the Adventurer\", \"Fantastic Adventures of Dizzy\", \"FireHawk\", \"Linus Spacehead's Cosmic Crusade\", \"Micro Machines\", \"Mig 29 Soviet Fighter\", \"Quattro Adventure\", \"Quattro Arcade\", \"Quattro Sports\" (raccolte), \"\", \"Stunt Kids\" e \"The Ultimate Stuntman\".\nAlcune software house, come ad esempio Dendy, commercializzarono una moltitudine di cartucce non originali molto particolari, le quali comprendevano al loro interno un numero svariato di giochi del NES, tutti racchiusi all'interno di un'unica cartuccia e distribuite a prezzi competitivi. Considerate illegali, a volte presentavano svariati problemi: alcuni giochi al loro interno non funzionanti, molti doppioni dello stesso titolo, o problemi di incompatibilit\u00e0 con alcuni NES.\nL'emulazione.\nIl NES pu\u00f2 essere emulato su molti altri sistemi, tra i quali il pi\u00f9 notevole \u00e8 il PC. Il primo emulatore fu il giapponese Pasofami, al quale fece seguito l'iNES, uscito nel 1996 e disponibile in lingua inglese. Questo \u00e8 ricordato come il primo emulatore per NES utilizzabile anche da persone non esperte. Il NESticle, un popolare emulatore per MS-DOS, venne pubblicato il 3 aprile 1997; a questo seguirono molti altri emulatori. La Virtual Console di Nintendo, disponibile per Wii, Wii U, e Nintendo 3DS, offre l'emulazione di molti giochi per NES.\nDifferenze regionali.\nSebbene NES e Famicom condividano l'hardware di base, esistono alcune differenze sostanziali fra le due versioni:\nIl contributo all'industria dei videogiochi.\nIl NES fu pubblicato dopo la crisi dei videogiochi del 1983, quando molti rivenditori e adulti avevano ormai definito il fenomeno videogioco come un fuoco di paglia destinato ad estinguersi, e molti credettero che sarebbe successo lo stesso col fenomeno NES. Prima del NES, Nintendo aveva ottenuto un buon successo in Giappone come azienda produttrice di carte da gioco e giocattoli, e la popolarit\u00e0 ottenuta dalla console, aiut\u00f2 la compagnia a diventare celebre in tutto il mondo come sinonimo di videogioco, similmente all'Atari durante l'epoca del 2600.\nIl NES gett\u00f2 ufficialmente le basi del successo mondiale del videogioco giapponese, e cambi\u00f2 le relazioni tra i produttori di console e gli sviluppatori software di terze parti, i quali furono costretti da quel momento a sviluppare solo sotto licenza del produttore (in questo caso Nintendo), il quale doveva testare e approvare il titolo prima di renderne ufficiale la distribuzione: questo port\u00f2 a un aumento della qualit\u00e0 generale dei videogiochi (assicurata da Nintendo stessa, tramite l'apposizione di un bollino di garanzia sulle confezioni dei giochi ufficiali), e alla nascita di un sistema relazionale tra produttore e sviluppatore, che sarebbe in seguito divenuto lo standard del settore.\nL'hardware del NES fu molto influente. Per il mercato americano, Nintendo scelse di cambiare il nome della propria macchina da \"Famicom\" a \"Nintendo Entertainment System\", e ne cambi\u00f2 totalmente il design scegliendo un look pi\u00f9 maturo, per non dargli pi\u00f9 l'aspetto di un giocattolo per bambini. Nel nuovo design, la cartuccia andava infilata in un vano frontale, protetto da uno sportellino, sullo stile di un lettore di videocassette.\nLa popolarit\u00e0 dell'immaginario costruito da Nintendo con il NES, specialmente per quanto riguarda il controller, divenne motivo per la nascita di una variet\u00e0 di prodotti di merchandising. Nel corso degli anni, furono prodotti accessori, magliette, alimenti, cappelli, biancheria intima, fibbie per cintura, bevande energetiche, caramelle, porta caramelle, e altro, basati sull'iconografia del NES.\nI cloni.\nTra la fine degli anni '80 e l'inizio degli anni '90 sorse un mercato di cloni illegali della console, conosciuti tra gli appassionati del settore con il nome di \"Famiclones\" (dall'unione delle parole Famicom e clones, cloni). In un primo momento, la diffusione di questi sistemi fu giustificata dal fatto che la loro commercializzazione avveniva in luoghi in cui Nintendo non aveva inviato una versione autentica del suo NES, come in Brasile, in cui dal 1989 venne commercializzato il \"Dynavision\", o nell'Unione Sovietica, dove il clone conosciuto come \"Dendy\" (prodotto a Taiwan nel 1992), divenne nel territorio la console pi\u00f9 popolare del suo tempo, costruendosi una reputazione paragonabile a quella dell'originale in Nord America e Giappone. Allo stesso modo, dal 1990, grande successo ottennero, il \"Family Computer System\" (dall'aspetto molto simile al NES), il \"Family Game\" (il cui design ricordava molto il vero Famicom), venduto in Argentina, oppure il \"NASA\", altra copia del NES, di enorme popolarit\u00e0 in paesi europei come la Spagna. Nel Sud-Est asiatico, grande diffusione ebbe il \"Micro Genius\", mentre nelle regioni dell'Europa centrale e in Polonia, spopolarono rispettivamente il \"Samurai\" e il \"Pegasus\".\nIl mercato delle versioni senza licenza del NES, si protrasse anche dopo la cessazione della produzione ufficiale della console da parte di Nintendo. Alcuni cloni prodotti nel corso degli anni, risultarono pi\u00f9 sofisticati dell'originale, tanto da superarne le funzionalit\u00e0 hardware: questi sistemi maggiormente evoluti, includevano aggiunte importanti, come un display LCD a colori integrato, il quale permetteva di visualizzare l'immagine di gioco, senza la necessit\u00e0 di una televisione (questo sistema, \u00e8 generalmente noto come \"PocketFami\"). Altri sistemi prodotti hanno invece la forma di una tastiera da computer, come il Mega Boy MK-1000, e si presentano come cloni del Family BASIC. Furono prodotti inoltre dei cloni, che permettevano di giocare sia ai giochi del NES che ai giochi del Super Nintendo su un'unica console.\nCome avvenne nel caso delle cartucce senza licenza, Nintendo tent\u00f2 un'azione legale per proibire la fabbricazione e la commercializzazione dei \"Famiclones\", soprattutto contro quelle console senza supporto per cartucce, le quali avevano all'interno come software preinstallato, una moltitudine di titoli ufficiali per NES con licenza Nintendo. Celebre il caso della linea di prodotti \"Power Player Super Joy III\" (distribuito, nel 2000, in Nord America, Europa, e Australia), contro i quali \"Nintendo of America\" fece causa, per violazione dei diritti d'autore."}
{"id": "108307", "revid": "2108263", "url": "https://it.wikipedia.org/wiki?curid=108307", "title": "Seleuco I", "text": "Fu prima diadoco di Alessandro Magno e poi primo sovrano dell'impero seleucide, che da lui prese il nome.\nBiografia.\nFiglio di un generale macedone chiamato Antioco, segu\u00ec Alessandro Magno nella sua campagna d'Asia nel 333 a.C. Dopo essersi distinto in India nel 326 a.C., . Nella primavera del 324 a.C. spos\u00f2, a Susa, nel corso dei matrimoni collettivi disposti da Alessandro, Apama, figlia del principe battriano Spitamene. \nAlla morte di Alessandro, nel 323 a.C. la sua carica corrispondeva a quella di un attuale ministro. Membro dell'\"entourage\" del reggente Perdicca, fece parte del complotto dei diadochi che lo assassinarono nel 321 a.C. In occasione della seconda divisione dell'impero che avvenne nello stesso anno, ricevette la satrapia di Babilonia.\nNel 316 a.C., sentendosi minacciato da Antigono Monoftalmo, satrapo della Frigia, che cercava di ricostituire a suo vantaggio l'impero di Alessandro, Seleuco fugg\u00ec in Egitto, dove si alle\u00f2 con Tolomeo I e con i diadochi (Cassandro di Macedonia e Lisimaco di Tracia), contro Antigono. Nel 312 a.C., batt\u00e9 Demetrio I Poliorcete, figlio di Antigono, a Gaza, e recuper\u00f2 il suo dominio, aggiungendovi la Media e la Susiana (l'attuale Kh\u016bzest\u0101n). \u00c8 in questo anno che si fa normalmente iniziare l'impero dei Seleucidi.\nNella battaglia di Gaza per\u00ec Peithon, figlio di Agenore, uno dei generali dell'esercito di Alessandro Magno, il quale partecip\u00f2 alla campagna militare in India e ne divenne satrapo dal 325 al 316 a.C., per essere poi nominato nel 316 satrapo di Babilonia da Antigono. La morte di Peithon cre\u00f2 l'opportunit\u00e0 per Seleuco I Nicatore di tornare ad essere satrapo di Babilonia.\nIn seguito Seleuco estese il suo impero fino all'Indo, ma non riusc\u00ec a sottomettere il Punjab, dopo la guerra contro il re indiano Chandragupta, a cui dovette cedere parte dell'Arachosia e della Gedrosia (l'attuale Belucistan). Nel 305 a.C., con l'estinzione della linea reale macedone, si proclam\u00f2 re. Nel 301 a.C., tornato in occidente, si alle\u00f2 a Lisimaco e uccise Antigono nella battaglia di Ipso. Annett\u00e9 la Siria la Mesopotamia e la parte orientale dell'Asia Minore, mentre Tolomeo si rifiut\u00f2 di lasciargli la Celesiria. Con l'obiettivo di regnare sul mare fond\u00f2 la citt\u00e0 di Antiochia sull'Oronte (attuale Nahr al-\u2018\u0100si). Vi trasfer\u00ec la capitale, prima situata a Seleucia sul Tigri, citt\u00e0 che aveva fondato nel 307 a.C. In quegli anni fond\u00f2 anche Laodicea al Mare.\nNel 293 a.C., nomin\u00f2 il figlio Antioco I vice-re. Nel 283 a.C., si liber\u00f2 prima di Demetrio Poliorcete, fatto prigioniero due anni prima nella campagna per conquistare la Caria e la Cilicia, e poi di Lisimaco nella battaglia di Corupedio del 281 a.C., aggiungendo cos\u00ec ai suoi domini la parte occidentale dell'Asia Minore, la Tracia, la Grecia e la Macedonia. Nel tentativo di sottomettere definitivamente quest'ultima, mor\u00ec nel 281 a.C. presso Lisimachia, assassinato da Tolomeo Cerauno."}
{"id": "108310", "revid": "933835", "url": "https://it.wikipedia.org/wiki?curid=108310", "title": "Dinastia seleucide", "text": "La dinastia seleucide (dal nome del suo fondatore, Seleuco I Nicatore) fu una dinastia ellenistica che regn\u00f2 sulla parte orientale dei domini di Alessandro Magno, dopo la sua morte, cio\u00e8 sulla Mesopotamia, sulla Siria, sulla Persia e sull'Asia Minore, dando vita al vasto impero seleucide.\nAltri membri della dinastia.\nDalle tabelle seguenti sono eliminati tutti coloro che sono gi\u00e0 stati nominati tra i sovrani"}
{"id": "108313", "revid": "2057144", "url": "https://it.wikipedia.org/wiki?curid=108313", "title": "Gersau", "text": "Gersau (toponimo tedesco) \u00e8 un comune svizzero di 2\u00a0209 abitanti del Canton Svitto, nel distretto di Gersau del quale \u00e8 l'unico comune. Dal 2019 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\". Rientra nel comune di Gersau la localit\u00e0 Rigi Scheidegg, una delle vette minori del monte Rigi, che sovrasta Gersau e il Lago dei Quattro Cantoni. La localit\u00e0 Rigi Scheidegg \u00e8 raggiungibili dalla stazione della funivia di Gersau Gschwend in circa 10 minuti.\nGeografia fisica.\nSituata sul lago dei Quattro Cantoni, sul versante sud del Rigi, .\nStoria.\nNel 1359 Gersau entr\u00f2 nella sfera della Vecchia Confederazione elvetica con uno statuto giuridico simile a un Paese alleato: in cambio di un contingente armato i confederati di Uri, Svitto e Untervaldo ne garantirono la protezione. Nel 1390 si liber\u00f2 delle signorie feudali in mano a dei cittadini lucernesi. Diritti balivali, tributari e di giurisdizione passarono di conseguenza agli abitanti di Gersau, che divenne cos\u00ec un comune libero e non pignorabile.\nNel 1433 l'imperatore Sigismondo di Lussemburgo ne riconobbe l'immediatezza imperiale, garantendo la protezione dell'imperatore sul comune che costitu\u00ec la Libera Repubblica di Gersau. Dopo l'invasione delle truppe napoleoniche (1798) il comune viene integrato nell'effimera Repubblica Elvetica. Dopo alcuni cambiamenti di statuto il destino del comune viene deciso dalla Dieta nel 1817, integrandolo nel Canton Svitto. Questi rese il comune un distretto a s\u00e9 stante, garantendogli una certa autonomia in materia giudiziaria e nell'amministrazione del territorio comunale e dei suoi beni. Ancora oggi solo le 11 famiglie patrizie (all'incirca 350 persone) sono legittimate all'uso del patrimonio comune (terreni e boschi)."}
{"id": "108314", "revid": "110157", "url": "https://it.wikipedia.org/wiki?curid=108314", "title": "Isomeria nucleare", "text": "L'isomeria nucleare (Uranio X2/Uranio Z) \u00e8 stata scoperta dal chimico Otto Hahn nel 1921.\nUn isomero nucleare \u00e8 uno stato metastabile (o isomerico di un atomo) prodotto dall'eccitazione di un protone o neutrone nel nucleo atomico, tale da rendere necessario un cambiamento nel suo spin affinch\u00e9 possa scaricare l'energia in suo possesso e \"decadere\" in uno stato non eccitato. Questo decadimento pu\u00f2 avvenire in due modi:\nDescrizione.\nQuesta definizione \u00e8 del tutto differente sia da quella degli isomeri in chimica, che \u00e8 l'accezione pi\u00f9 comune del termine, sia dal significato della parola isotopo, che riguarda invece le differenze nel numero di neutroni di un nucleo. Gli isomeri metastabili di un particolare atomo sono in genere indicati con una \"m\" (o, nel caso degli atomi con pi\u00f9 di un isomero, 2m, 3m e cos\u00ec via). Questa specificazione \u00e8 di solito posta dopo il simbolo atomico e il numero dell'isotopo (per esempio, Co-58m), oppure come apice prefisso (mCo-58 o 58mCo).\nLa gran parte degli isomeri nucleari sono molto instabili e reirradiano la loro energia immediatamente (in media entro un tempo dell'ordine di 10\u221212 secondi). Il termine viene quindi utilizzato solo per quegli isotopi che restano nello stato eccitato per un tempo pi\u00f9 lungo della media: si parla di isomeri nucleari quando l'isotopo in questione ha una emivita almeno superiore a 10\u22129 secondi. La meccanica quantistica prevede che alcune specie atomiche possiedano isomeri con emivite insolitamente lunghe anche rispetto a questo tempo minimo, e che siano dotati di propriet\u00e0 insolite.\nL'unico isomero nucleare stabile \u00e8 un isotopo del tantalio, il 180mTa, presente in natura in ragione di una parte su 8300. La sua emivita \u00e8 di almeno 1015 anni, e potrebbe anche essere del tutto stabile. L'origine di questo isomero \u00e8 ignota, sebbene si pensa che abbia a che fare con le esplosioni di supernova. Quando si diseccita e torna al suo stato base rilascia fotoni molto energetici con lunghezza d'onda di 16 nanometri (emissione di raggi gamma). Sono stati riportati eventi in cui il 180mTa \u00e8 stato stimolato ad emettere la sua energia bombardandolo con altri raggi X molto meno energetici, ma questi fatti sono ancora oggetto di discussione nel mondo scientifico.\nUn altro isomero nucleare ragionevolmente stabile (emivita 31 anni) \u00e8 l'afnio-178m, che ha la pi\u00f9 alta energia di eccitazione fra tutti gli isomeri stabili. Un chilogrammo di 178-2mHf contiene circa 900 megajoule di energia, cio\u00e8 un quarto di chilotone. Inoltre \"tutta\" l'energia verrebbe rilasciata sotto forma di raggi gamma con lunghezza d'onda di 0,05 nanometri. Come per il 180mTa, ci sono fonti controverse che affermano sia possibile stimolare il 178-2mHf ad emettere la sua energia nel momento voluto, per cui questa sostanza viene studiata come una possibile sorgente per laser a raggi gamma. Inoltre le stesse fonti affermano che l'energia emessa \u00e8 rilasciata molto rapidamente, per cui l'178-2mHf potrebbe produrre impulsi di potenza estremamente elevata, dell'ordine degli exawatt (1015 watt). Ad oggi (2005) le dichiarazioni che isomeri di afnio possano essere usati come dispositivi di accumulo di energia o come armi viene considerata ridicola dalla comunit\u00e0 scientifica in generale, e le probabilit\u00e0 che tali previsioni si realizzino in un futuro sembrano molto scarse.\nUn ulteriore isomero con emivita lunga \u00e8 l'isomero 242-mAm dell'Americio, con una emivita di 141 anni."}
{"id": "108318", "revid": "1543377", "url": "https://it.wikipedia.org/wiki?curid=108318", "title": "XVI dinastia egizia", "text": "La XVI dinastia egizia \u00e8 stata una dinastia faraonica dell'antico Egitto; regn\u00f2 nella sola regione di Tebe (Alto Egitto) per un settantennio (circa 1650\u20131580 a.C.). Principale fonte d'informazioni al riguardo \u00e8 una porzione gravemente danneggiata e incompleta del Papiro dei Re (o Canone reale) conservato al Museo egizio di Torino, che elenca i nomi di almeno 15 enigmatici esponenti della dinastia.\nLa determinazione dei regnanti e/o pseudoregnanti che la compongono, cos\u00ec come la loro collocazione cronologica, sono quantomai difficoltose per gli studiosi, dal momento che le informazioni su questi \"nebulosi\" personaggi sono pressoch\u00e9 inesistenti e \"le poche [\"notizie\"] pervenuteci non presentano interesse storico\": i loro nomi non compaiono in celebri e fondamentali liste reali egizie quali la Sala degli antenati di Thutmose III, la Lista di Abido e la Lista di Saqqara, bens\u00ec in esigui oggetti, come piccoli scarabei, e iscrizioni recanti i loro cartigli spesso incompleti.\nUnitamente alla contemporanea XV dinastia e alla XVII dinastia (che invece successe cronologicamente alla XVI a Tebe), questa dinastia forma la fase della storia egizia denominata \"Secondo periodo intermedio\" (circa 1650\u20131550 a.C.), un periodo instabile e caotico che vide la divisione dell'Alto e Basso Egitto fra i faraoni di Tebe e i sovrani hyksos della XV dinastia, invasori asiatici d'origine semita installatisi ad Avaris, nel delta del Nilo, intorno alla met\u00e0 del XVII secolo a.C.. Per questo motivo coloro che li ritengono vassalli degli invasori chiamano, talvolta, i governanti della XVI dinastia \"Piccoli Hyksos\", tracciando un parallelismo con i \"Grandi Hyksos\", cio\u00e8 la XV dinastia degli occupanti asiatici.\nIdentificazione.\nPer quanto riguarda gli autori che forniscono frammenti dei perduti \"Aegyptiaca\" di Manetone (l'antica fonte canonica di informazioni sulle dinastie egizie), la XVI dinastia \u00e8 denominata dal pi\u00f9 affidabile Sesto Giulio Africano, supportato anche dal bizantino Giorgio Sincello, con l'espressione \"Re\u2013pastori [\"Hyksos\"]\", mentre Eusebio di Cesarea la defin\u00ec tebana. Stando a quanto riporta Giorgio Sincello nella sua \"Ecloga Chronographica\", Manetone riferiva solamente: \nA parte l'ormai assodata inesattezza nel computo degli anni, il dato rilevante \u00e8 quello confermato secondo cui si sarebbe trattato di re \"stranieri\" o comunque correlati con la supremazia delle popolazioni semite insediatesi nel delta del Nilo. \nRicostruendo l'assai frammentario Papiro dei Re del Museo egizio di Torino, l'egittologo danese Ryholt (1997), seguito da Bourriau (2003), ha identificato una serie di sovrani regnanti da Tebe con la XVI dinastia descritta da Manetone, bench\u00e9 si tratti di una delle conclusioni \"pi\u00f9 discutibili e impegnative\" di Ryholt; per questa ragione, altri studiosi hanno rifiutato l'ipotesi di Ryholt, limitandosi a constatare l'insufficienza di prove che porterebbero a interpretare come tebana la XVI dinastia.\nStoria.\nFatta eccezione per i nomi dei re, i dati conservatisi per questo periodo sono esigui a causa della sostanziale inesistenza di resti archeologici: per questo gli egittologi devono ricorrere ad analisi comparative di una cronologia relativa basata, a sua volta, su ritrovamenti assai scarsi.\nInvasione degli Hyksos.\nLa caduta della XIII (1803\u20131649 a.C.) e della contemporanea XIV dinastia fu segnata dal dilagare degli Hyksos nel delta del Nilo e in vastissime aree dell'Egitto e infine dalla stabile occupazione di queste ultime come uno Stato organizzato, con capitale Avaris, retto dalla XV dinastia dei capi invasori. Parallelamente alla formazione della straniera XV dinastia nel nord dell'Egitto, da cui controllava la maggior parte del territorio egizio, Kim Ryholt ha proposto l'esistenza di una ventennale dinastia di Abido, sorta in concomitanza con la XVI dinastia, che avrebbe governato su Abido e dintorni: tale ipotesi \u00e8 discutibile e non gode di pieno consenso all'interno della comunit\u00e0 scientifica. \u00c8 per\u00f2 certo che la XVI dinastia fu minacciata a sud dal regno di Kush, che gi\u00e0 alla fine della XIII dinastia aveva approfittato della debolezza di quei faraoni per avanzare e occupare la parte meridionale dell'Alto Egitto, giungendo a dominare la citt\u00e0 di Elefantina sulla prima cateratta del Nilo cos\u00ec come Kurgus tra la quarta e la quinta cateratta. Con la pressione degli Hyksos a nord e dei Kushiti a sud, nell'Alto Egitto si produsse un vuoto di potere che i governanti locali, forse imparentati con gli eredi della vecchia XIII dinastia, tentarono di colmare: proprio a questi \u00e8 attribuita la dicitura di \"XVI dinastia egizia\". L'area d'influenza di tale dinastia non si discost\u00f2 generalmente dai territori intorno a Tebe, anche se esistono indizi che abbia governato anche tra Hu/Het ed Edfu, essendo fortemente limitata a settentrione dagli Hyksos e a meridione dai Kushiti.\nCarestia e occupazione di Tebe.\nLa durata della XVI dinastia fu segnata dal continuo susseguirsi di principi, vassalli, regoli (cio\u00e8 re di poco conto) e capi locali, dalle carestia e, infine, dall'assedio della stessa Tebe: le armate della XV dinastia, espugnando una citt\u00e0 dopo l'altra, penetrarono inesorabilmente nel cuore dell'Egitto e assediarono Tebe, conquistandola. Non si sa come gli Egizi siano riusciti a riprendersi la propria capitale e i territori sopra Abido: \u00e8 probabile che abbiano negoziato qualche patto cui si dovette la pace destinata a durare fino alla grande guerra di liberazione dell'Egitto di Seqenenra Ta'o (1558\u20131555 a.C.), Kamose (1555\u20131550 a.C.) e Ahmose I (1550\u20131525 a.C.). La carestia, che infieriva sull'Alto Egitto gi\u00e0 dalla fine della XIII e XIV dinastia, mise a dura prova il territorio anche al tempo della XVI dinastia, soprattutto durante il brevissimo regno di Neferhotep III (1629\u20131628 a.C.). Nel suo studio sul Secondo periodo intermedio, Kim Ryholt ha ipotizzato che re Dedumose I, uno degli ultimi re della XVI dinastia, abbia invocato una tregua, anche se gi\u00e0 uno dei suoi predecessori, Nebirau I, potrebbe aver goduto di maggiori successi facendo del proprio regno un periodo di pace. La XVI dinastia si sarebbe per\u00f2 esaurita proprio in occasione della crisi tebana, lasciando posto alla XVII dinastia che si sarebbe fatta garante della liberazione del Paese. \nNecropoli.\nBench\u00e9 non sia stata localizzata alcuna tomba appartenente a esponenti della XVI dinastia, sembra verosimile che la loro necropoli si trovasse a Dra Abu el-Naga, in seguito necropoli della XVII dinastia, nei pressi di quella di Tebe: qui fu scoperta da parte dell'avventuriero italiano Joseph Passalacqua (1797\u20131865) la sepoltura della \"grande sposa reale\" Mentuhotep, consorte del faraone Sekhemra-Sementaui Djeuti (1650 a.C. circa), da alcuni identificato come secondo sovrano di questa dinastia. Sulla bara di Mentuhotep \u00e8 stata rivenuta la pi\u00f9 antica occorrenza conosciuta delle formule confluite nel \"Libro dei morti\", il che potrebbe indicare la necessit\u00e0 dei tebani di disporre di nuovi testi per i riti funerari, non potendo accedere agli archivi degli scribi di Menfi.\nRe.\nGli studiosi hanno proposto varie liste e classificazioni cronologiche dei sovrani di questa confusa dinastia. Tali elencazioni rispecchiano, sostanzialmente, due correnti di pensiero: la prima intende la XVI dinastia come un mero gruppo di vassalli dei re hyksos, come hanno sostenuto gli egittologi J\u00fcrgen von Beckerath, Wolfgang Helck e Nicolas Grimal (quest'ultimo sostiene che il faraone hyksos Apopi avrebbe \"delegato una parte della sua autorit\u00e0\" alla vassalla XVI dinastia, solo \"impropriamente\" ritenuta una dinastia); la seconda ipotizza che la XVI dinastia abbia governato su un regno tebano indipendente, quasi un ultimo baluardo della cultura egizia accerchiata da invasori stranieri (sembra che Tebe abbia per\u00f2 pagato regolari tributi ad Avaris), come proposto da Kim Ryholt. \nL'egittologo britannico Alan Gardiner si sofferm\u00f2 sulla problematicit\u00e0 \"regalit\u00e0\" di molti esponenti della XVI dinastia. Il solo ricordo di molti di questi \u00e8 spesso costituito da sigilli cilindrici e scarabei scoperti in zone anche molto distanti fra di loro, come la Palestina meridionale e Kerma in Nubia (Sudan). Un paio di essi, Anater e Semqen, possono essere inquadrati come sovrani hyksos in virt\u00f9 del loro appellativo, archeologicamente attestato, di capotrib\u00f9; Yacob-her e Sheshi (che Gardiner chiama proprio con i loro nomi regali, rispettivamente Meruserra e Maaibra) fecero racchiudere il proprio nome in cartigli regali; Yamu (come re, Nebuserra) e ancora Sheshi si fregiarono dell'orgoglioso epiteto di \"Figlio di Ra\" (s3 r\u02c1, \"sa-Ra\"): a dispetto di ci\u00f2, cos\u00ec Gardiner comment\u00f2 questo sfoggio di regalit\u00e0: \nTali cartigli, titoli e nomi regali compaiono infatti su oggetti di scarso valore, ben poco regali e facilmente trasportabili come piccoli e fragili scarabei, ma mai su monumenti o su epigrafi su roccia, a differenza di altri faraoni, meno discutibili, della loro medesima epoca. L'egittologo italiano Franco Cimmino ha interpretato la dinastia come poco meno che fittizia, nel senso che si sarebbe trattato di un insieme \"piuttosto disordinato, rissoso e non organico\" di principi, vassalli, re e capi locali (e quindi non propriamente una \"dinastia\") controllati dai sovrani hyksos della XV dinastia, per l'occasione chiamati \"Grandi Hyksos\" in parallelo ai \"Piccoli Hyksos\" o \"Governatori Hyksos\" della stessa XVI dinastia. \nVassalli degli Hyksos?\nLa lista tradizionale dei sovrani della XVI dinastia raggruppa re ritenuti vassalli degli Hyksos, alcuni dei quali sono noti con nomi semitici come Semqen e Anater. L'elenco differisce da studioso a studioso: di seguito \u00e8 fornita l'autorevole lista proposta da J\u00fcrgen von Beckerath nel suo \"Handbuch der \u00e4gyptischen K\u00f6nigsnamen\". La lista proposta da Wolfgang Helck, che pure riteneva la XVI dinastia una linea di vassalli degli Hyksos del Basso Egitto, \u00e8 leggermente diversa. Molti dei dinasti di seguito elencati nell'ipotesi che fossero vassalli della contemporanea XV dinastia possono anche essere ascritti alla XIV dinastia, nell'ipotesi alternativa che XVI dinastia regnasse su uno Stato indipendente dagli Hyksos insediato in Tebe. La loro disposizione cronologica \u00e8 largamente dibattuta.\nAttestazioni archeologiche\nRegno tebano indipendente?\nNel suo studio del 1997 sul Secondo periodo intermedio, l'egittologo danese Kim Ryholt sostiene che la XVI dinastia avrebbe regnato su un regno indipendente limitato alla regione di Tebe; secondo la sua ricostruzione del Papiro dei Re, 15 sovrani potrebbero essere associati alla dinastia, molti dei quali attestati da fonti contemporanee. Mentre buona parte di essi avrebbe effettivamente governato sulla citt\u00e0 di Tebe e sui territori circostanti, altri dei nomi elencati potrebbero appartenere a pr\u00ecncipi che regnarono su citt\u00e0 come Abido, Nekheb ed Edfu. Durante il regno di Nebirau I il territorio controllato dalla XVI dinastia si estese a settentrione almeno fino a Hu/Het (Diospolis Parva) e a meridione fino alla stessa Edfu. Non compare nel Papiro dei Re (secondo la ricostruzione di Ryholt) il re Upuautemsaf, che lasci\u00f2 il proprio ricordo su una stele ad Abido e fu verosimilmente un regolo (cio\u00e8 un re dal potere assai limitato, anche territorialmente) dell'effimera dinastia locale di Abido.\nRyholt ha ricostruito la linea di successione della XVI dinastia come segue. Altri come Helck, Vandersleyen e Bennet uniscono alcuni di questi governanti con la XVII dinastia.\nUlteriori cinque re sono ascritti alla XVI dinastia da parte di Kim Ryholt, ma la loro posizione cronologica \u00e8 incerta. Si potrebbe trattare degli ultimi cinque nomi scomparsi dal Papiro dei Re:"}
{"id": "108320", "revid": "93556", "url": "https://it.wikipedia.org/wiki?curid=108320", "title": "Stanis\u0142aw Dziwisz", "text": "\u00c8 stato membro della Prefettura della casa pontificia, molto noto per i suoi quarant'anni di servizio in veste di segretario particolare di papa Giovanni Paolo II; Dziwisz era stato ordinato vescovo durante tale periodo. Papa Benedetto XVI lo ha nominato arcivescovo di Cracovia, incarico che in precedenza aveva ricoperto papa Giovanni Paolo II.\nBiografia.\nNato in un piccolo comune presso Cracovia figlio di Stanis\u0142aw Dziwisz, ferroviere, e Zofia Bielarczyk, ha studiato nel seminario locale. Terminati gli studi teologici \u00e8 stato ordinato presbitero il 23 giugno 1963 dal vescovo ausiliare di Cracovia, Karol Wojty\u0142a. Wojty\u0142a lo ha voluto nello staff come segretario privato durante il suo servizio prima come vescovo ausiliare e poi come arcivescovo. In seguito all'elezione al soglio pontificio di Wojty\u0142a ha continuato il proprio servizio come suo segretario particolare nel Palazzo Apostolico, all'interno della Citt\u00e0 del Vaticano.\nNel 1985, il Papa gli conferisce il titolo di prelato d'onore di Sua Santit\u00e0 e nel 1996 quello di protonotario apostolico di numero.\nIl 7 febbraio 1998 \u00e8 stato nominato vescovo titolare di San Leone e prefetto aggiunto della Casa pontificia. Ha ricevuto la consacrazione episcopale il 19 marzo dello stesso anno, nella basilica di San Pietro in Vaticano, per l'imposizione delle mani di papa Giovanni Paolo II, assistito dal cardinale Angelo Sodano, segretario di Stato, e dal cardinale Franciszek Macharski, successore di Wojty\u0142a come arcivescovo di Cracovia.\nIl 29 settembre 2003 \u00e8 stato nominato arcivescovo e il 24 marzo 2006 \u00e8 stato creato cardinale da papa Benedetto XVI.\nAccanto a papa Giovanni Paolo II.\nNella veste di segretario privato di papa Giovanni Paolo II, Dziwisz ha in alcune occasioni emesso dichiarazioni dal Vaticano.\nOltre che di lunga durata, l'intenso rapporto tra il Papa e Dziwisz, ha fatto s\u00ec che quest'ultimo condividesse ogni momento della giornata, iniziando dalla messa, celebrata nella cappella privata, fino alla notte, durante la quale il segretario dormiva nella stanza a fianco. Durante il papato di Giovanni Paolo II, la voce del suo segretario \u00e8 stata probabilmente una delle pi\u00f9 influenti in Vaticano.\nIl 31 marzo 2005 le condizioni del Papa divennero cos\u00ec gravi da suggerire all'arcivescovo Dziwisz di impartirgli l'Unzione degli infermi. Prima della scomparsa, si dice che Dziwisz lo abbia aiutato a scrivere un messaggio ai suoi collaboratori dove li invitava a non essere tristi, dal momento che lui era sereno ed allo stesso modo dovevano esserlo anche loro.\nPapa Wojty\u0142a mor\u00ec il 2 aprile 2005 e l'arcivescovo Dziwisz, seguendo le regole create da Giovanni Paolo II stesso, dovette abbandonare l'appartamento pontificio prima che quest'ultimo venisse sigillato dal cardinale camerlengo Eduardo Mart\u00ednez Somalo. Da pi\u00f9 parti si ipotizza che Giovanni Paolo II aveva sperato di nominare il suo segretario, gi\u00e0 arcivescovo, Arcivescovo di Cracovia e, inoltre, di elevarlo al cardinalato, posizione (cardinale e metropolita di Cracovia insieme) che egli stesso aveva ricoperto. Tuttavia il posto non fu vacante in tempo utile, e il ruolo dell'arcivescovo Dziwisz come metropolita di Cracovia e cardinale fu pertanto determinato da papa Benedetto XVI, il 3 giugno 2005 e il 24 marzo 2006.\nIn occasione della Messa di Requiem dell'8 aprile per papa Giovanni Paolo II, a Dziwisz \u00e8 stato concesso l'onore di porre il velo di seta bianco sul volto del Pontefice scomparso prima che egli venisse posto nei tre feretri. Ci\u00f2 costituiva l'ultimo simbolico atto di servizio di Dziwisz.\nArcivescovo di Cracovia.\nIl 3 giugno 2005 papa Benedetto XVI lo ha nominato successore di papa Giovanni Paolo II all'arcivescovato di Cracovia, in sostituzione dell'arcivescovo Franciszek Macharski, che aveva raggiunto l'et\u00e0 per il ritiro. Da pi\u00f9 parti si crede che Benedetto XVI abbia in qualche modo voluto onorare uno degli ultimi desideri del predecessore.\nIl pallio \u00e8 stato imposto al nuovo arcivescovo dal Pontefice il 29 giugno 2005. Il giorno successivo, nell'udienza il Papa gli si \u00e8 cos\u00ec rivolto: \"Saluto l'arcivescovo Stanis\u0142aw Dziwisz e i suoi ospiti. Lo ringrazio per tutto ci\u00f2 che ha fatto per Giovanni Paolo II e per me personalmente. Invoco l'aiuto di Dio sulla sua nuova missione.\"\nNel concistoro del 24 marzo 2006 \u00e8 stato creato cardinale e gli \u00e8 stato assegnato il titolo di Santa Maria del Popolo.\nPrende parte al conclave del 2013.\nL'8 dicembre 2016 papa Francesco ha accettato la sua rinuncia al governo pastorale dell'arcidiocesi di Cracovia per raggiunti limiti di et\u00e0. Gli succede l'arcivescovo Marek J\u0119draszewski. Da quel momento conserva il titolo di arcivescovo emerito di Cracovia.\nIl 27 aprile 2019, al compimento dell'ottantesimo compleanno, esce dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "108322", "revid": "287204", "url": "https://it.wikipedia.org/wiki?curid=108322", "title": "Stanislaw Dziwisz", "text": ""}
{"id": "108324", "revid": "1641659", "url": "https://it.wikipedia.org/wiki?curid=108324", "title": "Rupicapra rupicapra", "text": "Il camoscio alpino (\"Rupicapra rupicapra\", Linnaeus 1758) \u00e8 un mammifero artiodattilo appartenente alla famiglia dei Bovidi. Di aspetto molto simile alle capre, viene incluso con esse e con le pecore nella sottofamiglia dei Caprini. \u00c8 piuttosto simile al camoscio dei Pirenei \"(Rupicapra pyrenaica)\" e al camoscio appenninico o d'Abruzzo (Ssp. \"Rupicapra pyrenaica ornata\"), endemico dell'Appennino centrale e considerato a sua volta, una sottospecie del camoscio dei Pirenei.\nSistematica.\nAlla specie \"Rupicapra rupicapra\" vengono attribuite sette sottospecie (di cui cinque localizzate in Europa e due in Asia minore) che si caratterizzano per lievi differenze morfologiche:\nLa validit\u00e0 di alcune di queste divisioni sottospecifiche ultimamente \u00e8 stata messa in discussione.\nDistribuzione.\nI resti fossili pi\u00f9 antichi di camoscio sono stati rinvenuti sui Pirenei e risalgono a 250-150\u00a0000 anni fa (Glaciazione di Riss).\nLa massima diffusione della specie si ebbe tra gli 80\u00a0000 e i 12\u00a0000 anni fa (Glaciazione di W\u00fcrm): in quest'epoca, spinto dall'incalzare dei ghiacciai, il camoscio si distribu\u00ec in quasi tutta l'Europa centrale e in parte di quella centromeridionale.\nLe successive mutazioni climatiche ed ambientali privarono questo ungulato (nelle zone meno elevate) dell'habitat idoneo alla sua sopravvivenza; conseguentemente il suo areale si ridusse e framment\u00f2 e incominciarono cos\u00ec a differenziarsi le diverse sottospecie.\nOggi il camoscio \u00e8 presente nei sistemi montuosi del centro e del sud dell'Europa: Alpi francesi, Alpi italiane, Alpi svizzere, Alpi austriache, Alpi bavaresi, Liechtenstein, Catena del Giura, Slovenia e Balcani. A seguito di reintroduzioni, la specie \u00e8 presente nella Foresta Nera, nei Vosgi; dal 1978 anche nel Cantal del Massiccio centrale francese. A nord raggiunge gli Alti Tatra.\nAgli inizi del Novecento \u00e8 stato introdotto in Nuova Zelanda.\nIn Italia.\nIn Italia \u00e8 diffuso sui pendii montani delle Alpi con una popolazione che nel 1995 contava pi\u00f9 di 100\u00a0000 unit\u00e0 e che \u00e8 in espansione: 124\u00a0000 nel 2008, di cui 19\u00a0500 in Lombardia.\nLa maggiore presenza di individui \u00e8 riscontrabile nelle province di Trento, Bolzano e Verona (Prealpi Veronesi) ed in Piemonte, nei cui territori risulta al momento concentrato il 62% dei camosci alpini italiani. \nIl suo limite meridionale in Italia \u00e8 nella Provincia di Imperia, ove vi \u00e8 una popolazione stanziale sul Monte Grammondo a circa 6\u00a0km in linea d'aria dal mare; inoltre sempre in Provincia di Imperia, grazie ad alcune particolarit\u00e0 del territorio, presenta una delle camosciare pi\u00f9 basse come quota (Drego, ad una quota inferiore ai 1000 m s.l.m.)\nVi \u00e8 una presenza di camosci anche nella contigua Provincia di Savona nella zona dal Monte Galero, oggi nuovo limite meridionale della distribuzione, anche se la presenza \u00e8 dimostrata solo in modo stagionale e il numero di soggetti presenti \u00e8 ancora troppo basso per sopportare un eventuale evento avverso.. \nDal 1994 si \u00e8 insediato nel Carso triestino un piccolo gruppo di camosci probabilmente a seguito di una immissione illegale: questo evento ha spinto la Provincia di Trieste ad avviare uno studio per valutare la compatibilit\u00e0 della specie con l'ambiente locale; allo stato attuale, la popolazione si pu\u00f2 ritenere stabile ed oltre i livelli di salvaguardia, creando un primato per la specie, sia per la distanza dal mare, sia per le quote basse.\nAnatomia e morfologia.\nIl camoscio \u00e8 un ungulato che, per forme e dimensioni corporee (\u00e8 il pi\u00f9 piccolo tra i rappresentanti della sottofamiglia dei Caprini) e per la sua agilit\u00e0, \u00e8 assai pi\u00f9 prossimo alle antilopi e alle saighe che non agli altri Bovidi che oggi condividono con lui l'ambiente alpino: stambecco (\"Capra ibex\"), muflone (\"Ovis musimon\") e Capra selvatica (\"Capra aegagrus\").\nTaglia e peso.\nLa lunghezza totale del corpo, misurata dall'estremit\u00e0 della testa alla radice della coda, varia tra 130 e nel maschio, e tra 105 e 125\u00a0cm nella femmina.\nL'altezza, misurata al garrese, varia tra 85 e 92\u00a0cm nel maschio e tra 70 e 78\u00a0cm nella femmina.\nIl peso corporeo \u00e8 influenzato innanzitutto dall'et\u00e0 e dal sesso, e il valore massimo viene raggiunto intorno ai 5-9 anni: nei maschi adulti tale valore pu\u00f2 raggiungere i , nelle femmine adulte i 40\u201342\u00a0kg. Negli \"yearling\" (animali di un anno compiuto) il peso si aggira sui 15\u201320\u00a0kg. \nIl peso varia notevolmente nel corso dell'anno. I valori massimi si raggiungono nel periodo di maggiore accumulo del grasso, che corrisponde al mese di ottobre. I maschi adulti, al termine del periodo riproduttivo, arrivano a perdere quasi un terzo del loro peso corporeo, a causa del forte dispendio energetico durante le lotte tra rivali. \nIn generale comunque, tra gennaio ed aprile si ha una diminuzione della massa corporea in tutti i soggetti, provati dalle dure condizioni invernali.\nCorporatura.\nNel maschio la sagoma generale \u00e8 pi\u00f9 tozza, con maggior sviluppo del treno anteriore, mentre la femmina si presenta pi\u00f9 longilinea, con preponderanza dell'addome e del treno posteriore; il collo, corto e tozzo nel maschio, \u00e8 sottile nella femmina, tanto da dare l'impressione che quest'ultima abbia il muso pi\u00f9 allungato rispetto al maschio.\nMantello.\nIl mantello del camoscio \u00e8 essenzialmente costituito da due tipi di pelo, in grado di proteggerlo dalle difficili condizioni climatiche dell'ambiente in cui vive. Esso fornisce una protezione ottimale che permette all'animale di sopportare le forti escursioni termiche cui \u00e8 sottoposto.\nIl pelo superficiale (lungo ), che costituisce la copertura pi\u00f9 esterna, \u00e8 pi\u00f9 irsuto ed \u00e8 in grado di inglobare grandi quantit\u00e0 d'aria, isolando termicamente il corpo dell'animale. \nLo strato sottostante, detto pelo lanoso o primo pelo, \u00e8 molto fine e di colore biancastro e tende a farsi pi\u00f9 rado nel periodo estivo.\nIl mantello \u00e8 soggetto a due mute: una autunnale e una primaverile.\nIn inverno il pelo \u00e8 lungo, morbido e folto, con una colorazione da bruno scuro a nerastro; grazie alla tonalit\u00e0 scura il pelo assorbe in larga misura i raggi solari, garantendo all'animale un'ulteriore fonte di calore. Le sole parti chiare sono la zona nasale, quella ventrale e lo specchio anale. \nIn questa stagione, nei maschi, la silhouette \u00e8 caratterizzata dal cosiddetto \"pennello\": un ciuffo di peli nella regione prepuziale, molto evidente dopo il quinto anno di et\u00e0 ma gi\u00e0 ben accennato verso i tre anni.\nMolto sviluppata nel maschio, ma presente anche nella femmina, \u00e8 la \"barba dorsale\": una fascia di lunghi peli scuri ( in estate, ma possono raggiungere i 30\u00a0cm nel periodo degli accoppiamenti) che si sviluppa lungo la linea mediana e che risulta folta soprattutto a livello del garrese e della groppa. Essa viene rizzata dall'animale quando si trova in situazione di pericolo o vuole affermare la propria dominanza nei confronti di un rivale.\nLa muta primaverile inizia a marzo e dura oltre tre mesi. Lo scuro manto invernale \u00e8 allora sostituito da quello estivo, caratterizzato da peli pi\u00f9 corti e ruvidi, con tonalit\u00e0 che vanno dal giallastro pallido al grigio rossastro. Fanno contrasto, per il colore pi\u00f9 scuro, gli arti e, sul muso, una mascherina tra l'occhio e il labbro superiore. In entrambi i sessi una sottile linea di peli scuri segue la linea mediana dorsale. \nQuesto manto viene conservato fino a fine agosto, quando incomincia la muta autunnale che si protrarr\u00e0 fino a dicembre.\nSono stati riscontrati casi di melanismo e di albinismo che comportano il mantenimento di un pelo rispettivamente quasi nero o quasi bianco per tutta la vita dell'animale.\nCorna.\nLe corna, relativamente piccole e di un caratteristico nero ebano (o bruno scuro), sono permanenti (a differenza dei cervidi, che le hanno caduche e sono pi\u00f9 propriamente definite Palchi), comuni ai due sessi e presentano una tipica forma ad uncino, con sezione grossolanamente circolare. In media raggiungono una lunghezza di 20\u201325\u00a0cm.\nSono composte da due parti ben distinte: la cavicchia ossea e l'astuccio corneo. Le cavicchie ossee sono protuberanze in continuit\u00e0 con l'osso frontale e perpendicolari ad esso. L'astuccio corneo, composto da cheratina (sostanza ricca di zolfo e elemento costituente fondamentale per pelo, unghie, piume e, appunto, corna), le circonda completamente ed \u00e8 il corno propriamente detto.\nLa crescita annuale avviene a fasi alterne: durante la primavera (marzo-aprile), si ha la produzione di tessuto corneo, che si deposita alla base dell'astuccio; in inverno il processo si arresta, per effetto della variazione di luce e la carenza di nutrimento. Si formano cos\u00ec dei solchi anulari, visibili sulla superficie esterna del rivestimento corneo: si tratta dei cosiddetti \"\"anelli di crescita\" (o \"anelli di giunzione\"), il cui conteggio permette una valutazione attendibile dell'et\u00e0 dell'animale.\nIniziano a crescere fin dalla nascita e risultano visibili gi\u00e0 in tenera et\u00e0. L'accrescimento \u00e8 maggiore nei primi tre anni di vita e minore negli anni successivi. Generalmente la crescita delle corna nel capretto \u00e8 di 6\u20137\u00a0cm, quella nel camoscio di 1 anno \u00e8 di 6\u201310\u00a0cm e quella nel camoscio di due anni \u00e8 di 3\u20136\u00a0cm. Nel maschio di tre anni la crescita scende a 1-1,5\u00a0cm, e in quello di quattro anni essa arriva soltanto a 0,5\u00a0cm. A 5 anni il corno si restringe alla base, attorno alla cavicchia, e la crescita si limita negli anni successivi a 1\u20133\u00a0mm.\nIl peso del solo astuccio corneo raggiunge i , un'inezia, se confrontato con i dello stambecco.\nLo sviluppo delle corna non presenta sostanziale differenza tra i sessi; tuttavia, quelle del maschio presentano generalmente un diametro maggiore a livello della base, un'uncinatura pi\u00f9 marcata (angolo di curvatura pari in media a 24\u00ba, contro i 51\u00ba nella femmina), e sono meno distanti tra loro nel punto di inserzione. La sezione, pi\u00f9 ellittica in un sesso e pi\u00f9 circolare nell'altro, come anche l'apertura, che nelle femmine comincia pi\u00f9 distalmente che nei maschi sono altre caratteristiche che differenziano le corna maschili da quelle femminili. Tali caratteristiche comunque non sempre consentono un'attribuzione certa del sesso.\nSulle corna dei camosci che abitano in zone boscate e ricche di conifere, specie se maschi, si trovano frequentemente tracce di resina, dovute all'attivit\u00e0 di sfregamento (\"horning\"\") contro alberi di conifere, praticata soprattutto durante il periodo riproduttivo.\nIl camoscio d'Abruzzo, sottospecie del pirenaico, ha le corna mediamente pi\u00f9 lunghe di quelle del camoscio alpino e con un angolo rispetto alla fronte maggiore.\nDentatura.\nIl camoscio adulto possiede, nella dentizione permanente, 32 denti cos\u00ec ripartiti:\nNe deriva una formula dentaria cos\u00ec rappresentata:\nCome in tutti i Bovidi, anche nel camoscio sono assenti gli incisivi superiori, che sono sostituiti da un cercine semilunare della mucosa ispessita e indurita. Tra l'ultimo incisivo e il primo molare inferiore \u00e8 presente un diastema (una zona vuota).\nGli 8 incisivi e i 12 premolari (6 per ciascuna mascella) costituiscono i 20 denti \"da latte\" che vengono tutti sostituiti in seguito. I 12 molari si sviluppano in un secondo tempo, e soltanto come denti definitivi.\nAttraverso l'analisi della dentizione \u00e8 possibile avere un'idea dell'et\u00e0 dell'animale. Nel \"capretto\" (individuo di et\u00e0 inferiore all'anno) sono presenti solamente incisivi da latte; lo \"yearling\" (individuo che ha superato l'anno di vita) dispone di due incisivi definitivi, che risultano pi\u00f9 grossi e con un'inserzione pi\u00f9 bassa sulla gengiva; i soggetti di due anni possiedono 4 incisivi definitivi; dopo i quattro anni di vita i denti da latte sono del tutto assenti. \nInoltre \u00e8 un segno di et\u00e0 avanzata l'usura dentaria, che comporta la riduzione dell'altezza della corona degli incisivi e dell'altezza dei molari e dei premolari, con conseguente allargamento della superficie di masticazione ed appiattimento di quella triturante. La dentina, con il procedere del logorio, risulta sempre pi\u00f9 visibile, essendo pi\u00f9 scura dello smalto.\nGhiandole e organi di senso.\nIl camoscio possiede ghiandole interdigitali, prepuziali e sovraoccipitali, le cui secrezioni sono probabilmente utilizzate nella comunicazione intraspecifica. \nLe ghiandole sovraoccipitali (delle dimensioni di una noce), presenti in entrambi i sessi, sono particolarmente sviluppate nei maschi durante il periodo riproduttivo (iniziano a crescere da settembre): la loro secrezione viene usata per marcare il territorio, quando l'animale sfrega la testa e le corna contro arbusti e rocce. \nSembra che la sostanza fortemente odorosa rilasciata da queste ghiandole abbia anche la funzione di stimolare nelle femmine la predisposizione all'accoppiamento. Per tale motivo esse sono anche chiamate \"\"ghiandole della fregola\".\nIl camoscio \u00e8 dotato di una buona capacit\u00e0 olfattiva, ma anche di una buona vista proprio in relazione al suo biotopo, in gran parte aperto, che pu\u00f2 determinare a volte una informazione olfattiva non molto affidabile, ad esempio a causa della variazione dei venti.\nParticolarit\u00e0 anatomiche.\nIl camoscio ha sub\u00ecto adattamenti morfologici e fisiologici che gli hanno permesso di sopravvivere in ambienti dirupati e con forte innevamento.\nParticolarmente adatto per la vita in montagna \u00e8 lo zoccolo bidattilo (3\u00ba e 4\u00ba dito) con parti e durezza differenziate: il bordo esterno, duro ed affilato, permette di sfruttare i pi\u00f9 piccoli appigli sulla roccia; i morbidi polpastrelli, aumentando l'attrito, evitano le cadute e le scivolate in discesa. \nLe dita dello zoccolo sono divaricabili e munite di una membrana interdigitale che fornisce una pi\u00f9 ampia superficie d'appoggio, consentendo agili spostamenti anche sulla neve.\nIl cuore, piuttosto voluminoso, \u00e8 dotato di spesse pareti muscolari che garantiscono il mantenimento di una frequenza cardiaca di duecento battiti al minuto ed un'elevata portata sanguigna; questo permette al camoscio di risalire lunghi e ripidi pendii senza sforzi eccessivi. \nUn'ampia capacit\u00e0 polmonare e un elevato numero di globuli rossi (11-13 milioni per mm\u00b3) forniscono un'ottima ossigenazione del sangue anche in condizioni di alta quota, dove l'aria \u00e8 pi\u00f9 rarefatta.\nLongevit\u00e0 e Aspettativa di vita.\nI camosci possono raggiungere in teoria i 25 anni di et\u00e0, ma in realt\u00e0 pochi superano i 15-16 anni.\nDai 10 anni inizia la fase di \"vecchiaia\"\", il loro peso diminuir\u00e0 costantemente fino alla loro morte. Il pelo perde il proprio colore diventando man mano sempre pi\u00f9 grigiastro. \nDa questa et\u00e0 in avanti inizia ad aumentare il tasso di mortalit\u00e0, che cresce ulteriormente superati i 14-15 anni.\nIl fattore che pi\u00f9 incide in tale crescita \u00e8 l'usura dei denti: essa condiziona talmente la capacit\u00e0 di procurarsi il cibo che pochissimi individui sono in grado di superare i 21-22 anni.\nI \"capretti\" (gli individui al di sotto di un anno di et\u00e0) hanno un'aspettativa di vita del 50-70% in inverno e del 90% circa in estate.\nHabitat.\nIl camoscio alpino vive di solito a quote comprese tra i 1\u00a0000 e i di altitudine, includendo quindi l'\"orizzonte montano\", caratterizzato da boschi di conifere (larice, abete rosso, pino silvestre e abete bianco) e/o latifoglie (faggio, castagno, con ricco sottobosco) intervallati da pareti rocciose e scoscese, l'\"orizzonte subalpino\" (con larici sparsi e macchie localizzate di ontano, pino mugo e rododendro) e l'\"orizzonte alpino\" (pascoli e zone rocciose al limite della vegetazione).\nNei periodi in cui la copertura nevosa \u00e8 assente (maggio-ottobre) l'habitat ottimale \u00e8 costituito da ambienti con vegetazione aperta, le praterie alpine di alta quota (sopra i 2\u00a0000\u00a0m). In questo periodo \u00e8 facile osservare i camosci ai limiti dei nevai, sui pendii erbosi in ombra, negli anfratti rocciosi e sugli sfasciumi esposti a Nord. In caso di caldi molto forti, essendo una specie con una predisposizione al freddo, \u00e8 capace a limitare la presenza al pascolo alle ore crepuscolari e passare il resto della giornata all'interno di boschi in ombra a ruminare.\nNel periodo dei parti (maggio-giugno) le femmine gravide hanno per\u00f2 un comportamento differente rispetto ai conspecifici; mentre questi (maschi adulti, giovani immaturi e femmine non gravide) risalgono progressivamente in quota seguendo il ricaccio dell'erba, esse si spostano per il parto su pendii poco accessibili o addirittura su pareti a strapiombo.\nNei mesi estivi si possono incontrare camosci anche a quote molto elevate: Couturier riporta l'osservazione di un soggetto a ben 4\u00a0750 metri di quota, non lontano dalla vetta del Monte Bianco.\nIn inverno (novembre-marzo) il camoscio scende a quote inferiori e tende a preferire zone a vegetazione arborea rada (ad esempio boschi di larice) e con esposizioni ad alto irraggiamento solare (est e sud-est), intervallati da versanti ripidi e rocciosi, dove si accumula poca neve. In queste aree riesce a nutrirsi e a spostarsi con minor dispendio di energie rispetto alle zone dove la coltre nevosa \u00e8 pi\u00f9 spessa.\nJ. Hamr seguendo alcune femmine nel Tirolo settentrionale ha rilevato la tendenza, da parte di alcuni branchi, a spostarsi in zone densamente forestate durante prolungati (2-5 giorni) periodi di pioggia, di forti venti () o in seguito all'attivit\u00e0 di caccia attuata dall'uomo.\nSecondo Von Elsner-Schack la scelta dell'habitat varia a seconda della stagione, e sono le disponibilit\u00e0 alimentari e la sicurezza di una via di fuga a determinare la scelta. \nL'habitat ottimale estivo \u00e8 rappresentato dalle praterie alpine, che offrono un'ampia variet\u00e0, altamente appetita, di specie vegetali a diverso grado di maturazione. \nIn inverno sono i ripidi pendii e le pareti rocciose ad essere preferiti, per lo scarso innevamento che lascia disponibile la vegetazione di suolo. \nDi fondamentale importanza, in ogni caso, \u00e8 la presenza di zone rocciose e accidentate, frammiste alle zone di pascolo e utilizzate come vie di fuga in caso di minaccia. \nProprio l'assenza di zone scoscese sarebbe il fattore limitante per l'utilizzo di pascoli di fondovalle (attorno agli 800\u2013900\u00a0m) che altrimenti rientrerebbero nell'intervallo di tolleranza climatica di questa specie.\nSecondo altri autori anche altri fattori ambientali, oltre la disponibilit\u00e0 di cibo e di vie di fuga, intervengono sulla scelta dell'habitat da parte del camoscio: l'esposizione dei versanti, l'inclinazione e le condizioni climatiche della zona in cui l'animale vive. \nL'esposizione, secondo Knaus e Schr\u00f6der risulta importante soprattutto nei mesi invernali. \nAltrettanto pu\u00f2 dirsi dell'inclinazione, anche se viene sottolineata da Couturier l'attitudine sempre rupicola della specie. \nLa presenza di versanti con un'inclinazione compresa tra i 30 ed i 45-50 gradi viene considerata un elemento favorevole per la sopravvivenza invernale della specie.\nControversa \u00e8, invece, la valutazione sull'importanza delle precipitazioni nevose e della permanenza della neve al suolo. \nA differenza dello stambecco, il camoscio si sposta sulla neve con notevole disinvoltura, favorito dal particolare adattamento dello zoccolo. Tuttavia le aree meno innevate, o prive di neve, sarebbero nettamente preferite secondo alcuni autori e non secondo altri.\nA seguito della nascita di nuovi nuclei di popolazione, in luoghi insoliti per la specie quali aree vicine al mare e con quote minori, si \u00e8 osservato che il Camoscio attui una strategia di dispersione e colonizzazione di nuovi ambienti, se si attuano alcune condizioni precise. In particolare si \u00e8 acclarato che non \u00e8 importante per la specie l'innevamento del terreno (nonostante abbia una predisposizione negli zoccoli a tale terreni, oltre che una muta del mantello legata ai cicli stagionali della montagna e in ogni caso fortemente problematica in ambienti eccessivamente temperati), in quanto la specie sopporta (e si \u00e8 adattata) la neve per sfruttare il terreno che compone il suo habitat; quindi si pu\u00f2 affermare che l'adattamento morfologico del Camoscio alla presenza nevosa prolungata a terra \u00e8 stata un mezzo per aiutarlo a vivere nel suo habitat e non la creazione di un vantaggio competitivo. Diversa questione occupa la presenza di ambienti rupicoli e in generale di forti pendenze, unita ad una disponibilit\u00e0 alimentare adeguata e varia (anche se discostante dalla dieta classica del Camoscio in alta quota, in quanto \u00e8 dimostrato l'adattabilit\u00e0 del Camoscio a diverse diete, purch\u00e9 varie, vedasi il suo vivere sia in ambienti boscati che in ambienti pi\u00f9 aperti), in quanto gli elementi di forti pendenze e disponibilit\u00e0 trofiche permettono allo stesso tempo un reale controllo del territorio (e senso di sicurezza) e la certezza di un'alimentazione costante. \nIn ultimo, bisogna ricordare che eventuali condizioni favorevoli alla dispersione geografica della specie (quindi insediamento in territori che non fanno parte dell'habitat di elezione) devono essere supportati da contigui gruppi storici di popolazione, con buona salute e densit\u00e0 elevate, e da corridoi adatti al passaggio temporaneo della specie, in quanto in assenza di tali condizioni, il Camoscio adotta diverse strategie di autoregolamentazione della popolazione (quali aumento della mortalit\u00e0 o aumento dell'et\u00e0 delle primipare) che non portano ad un'espansione geografica della specie.\nRegime alimentare.\nIl camoscio \u00e8 un ruminante, ovvero presenta lo stomaco diviso in quattro cavit\u00e0: rumine, reticolo, omaso ed abomaso.\nFra gli Ungulati Ruminanti esiste una classificazione in base al tipo di alimenti selezionati. Si distinguono cos\u00ec tre categorie:\nI primi (alce, capriolo) sono tipici utilizzatori di alimenti ricchi di principi nutritivi e basso contenuto in fibra (germogli, gemme, ecc.), presentano grandi ghiandole salivari, fegato molto sviluppato, piccolo rumine, corto intestino, cieco voluminoso; il loro regime alimentare prevede numerosi periodi di attivit\u00e0 e di breve durata, mentre la digestione \u00e8 piuttosto rapida.\nI secondi (pecora, bovini, muflone) sono invece forti consumatori di foraggio grezzo, anche con alto tenore in fibra, hanno un'anatomia digestiva opposta ai precedenti e spendono il loro tempo dedicato all'alimentazione frazionandolo in un minor numero di periodi di attivit\u00e0 di pi\u00f9 lunga durata, fra i quali dedicano altrettante lunghe pause per la ruminazione.\nIl camoscio si trova in una posizione intermedia, con una tendenza verso la categoria dei selettori, per la scelta che compie sia delle specie vegetali, sia della parte della pianta da consumare. In realt\u00e0 pu\u00f2 essere definito un \"opportunista\", in quanto, pur non appartenendo n\u00e9 all'una n\u00e9 all'altra categoria, \u00e8 in grado di variare la sua dieta per quantit\u00e0 e qualit\u00e0 in rapporto alle influenze stagionali. \nLa ricerca di cibo, comunque, svolge un ruolo fondamentale nelle abitudini del camoscio, condizionando la sua distribuzione e l'altitudine alla quale vivere con il succedersi delle stagioni.\nDalla sintesi bibliografica e dai dati ottenuti sperimentalmente da Dunant emerge che sono comprese nella dieta del camoscio alpino almeno 300 specie vegetali. \nDa dicembre a marzo l'alimentazione \u00e8 costituita in prevalenza (dal 56 al 93%) da erbe secche, rinvenute scavando con gli zoccoli nella neve, da licheni, aghi e germogli di resinose (come abete bianco, pino cembro, pino mugo). \nIn primavera, da aprile a maggio, vengono privilegiati germogli, erbe fresche e infiorescenze. Le specie selezionate appartengono soprattutto alla famiglia delle graminacee (Agrostis rupestris, Festuca sp., Poa alpina, Poa laxa, Poa pratensis), e al gruppo delle Dicotiledoni erbacee (Bromus erectus, Colchicum autunnale, Plantago alpina, Trifolium alpinum, Trisetum flavescens) (100% del totale secondo Perle &amp; Hamr). \nL'estate, da giugno a settembre inoltrato, rappresenta il periodo di maggiore abbondanza vegetale e consente agli animali di selezionare minuziosamente le essenze preferite; compaiono nella dieta del camoscio, in buona percentuale (dal 25 al 38%), le piante erbacee (Lotus corniculatus, Medicago sativa, Trifolium alpinum) e i giovani germogli degli arbusti (Juniperus sp. e Rhododendron sp). \nLa quantit\u00e0 di vegetali ingerita pu\u00f2 essere notevole tenuto conto che il contenuto ruminale di un grande maschio pu\u00f2 pesare anche pi\u00f9 di 10\u00a0kg. \nIn autunno, mesi di ottobre-novembre, si assiste al progressivo ritorno all'alimentazione invernale, con una dieta costituita per il 50-60% dalle graminacee tardive (Festuca sp., Poa sp.), per circa il 20% da altri tipi di piante erbacee e per il restante 20-30% da arbusti come Juniperus sp., Rhododendron sp. e Vaccinium myrtillus. Ad ottobre inoltrato i depositi di grasso, accumulati da giugno, raggiungono i massimi livelli: serviranno come riserva energetica durante il periodo degli amori e per supplire alle carenze alimentari della stagione fredda.\nIl fabbisogno idrico viene soddisfatto con l'acqua presente nei vegetali ingeriti o depositata su di essi sotto forma di rugiada. I sali minerali (sodio, calcio, fosforo e magnesio) vengono invece integrati leccando le rocce e le muffe.\nCome per altri ruminanti selvatici, l'attivit\u00e0 alimentare \u00e8 pi\u00f9 intensa all'alba e al tramonto. Nel corso della giornata si osservano da due a tre periodi di alimentazione, intervallati da lunghi periodi di ruminazione; in estate l'attivit\u00e0 di alimentazione si protrae anche nelle ore notturne.\nComportamento sociale.\nIl camoscio viene descritto come un animale \"gregario\" da A. Kramer e W. Schr\u00f6der, e il comportamento sociale, sempre secondo Kramer, sembra essere legato all'esistenza di gerarchie all'interno dei gruppi.\nIn realt\u00e0, essendo l'organizzazione sociale di una specie in stretta relazione con il comportamento degli individui che la compongono, questa definizione risulta essere valida soprattutto per le femmine. Queste ultime, infatti, vivono per la maggior parte dell'anno in gruppi di dimensioni mutevoli, regolati da diversi fattori: disponibilit\u00e0 alimentare, condizioni morfo-climatiche del territorio, struttura e densit\u00e0 della popolazione, comportamenti riproduttivi. Questi gruppi, oltre che dalle femmine, sono formati dai capretti e, talvolta, anche da qualche giovane di 2-3 anni.\nIl tratto pi\u00f9 evidente dell'organizzazione sociale dei camosci \u00e8 la segregazione sessuale. Infatti, durante la maggior parte dell'anno, ad eccezione del periodo riproduttivo, gli adulti dei due sessi vivono, anche geograficamente, separati e questa tendenza si rafforza con l'et\u00e0.\nI maschi sub-adulti (3-5 anni) tendono a vivere isolati o aggregati in piccoli gruppetti (2 o 3 individui), sono molto mobili sul territorio e compiono spostamenti altitudinali di una certa importanza. \nI maschi adulti tendono ad essere solitari e, durante l'anno, frequentano aree di , solitamente a quote inferiori rispetto alle femmine.\nTerritorialit\u00e0 nei maschi.\nIn autunno, con l'avvicinarsi del periodo degli accoppiamenti, i maschi si avvicinano ai branchi delle femmine, scese a quote pi\u00f9 basse. \nDurante questo periodo, per poche settimane, marcano e difendono un proprio territorio di pochi ettari all'interno del quale tentano di trattenere le femmine mediante rituali di corteggiamento.\nIl camoscio marca il proprio territorio fregando le corna contro gli arbusti, i ciuffi d'erba e le rocce in modo da depositare la sostanza odorosa prodotta dalle ghiandole \"\"della fregola\", situate proprio dietro il trofeo; allontana qualunque altro maschio adottando comportamenti di minaccia diretta e indiretta. \nQuando un maschio maturo incontra un altro camoscio assume il caratteristico atteggiamento di \"imposizione\": il collo e la testa sono portati eretti, il pelo e la \"barba dorsale\" vengono drizzati, i movimenti sono solenni e, a tratti, viene scrollata la muscolatura. \nQuesto comportamento intimidatorio \u00e8 di solito sufficiente ad allontanare un animale ancora giovane, ma se l'avversario ha un \"grado gerarchico\"\" simile si pu\u00f2 assistere a lunghi inseguimenti a velocit\u00e0 sostenuta che possono anche terminare con un contatto violento tra i due animali.\nRiproduzione.\nIl periodo riproduttivo inizia solitamente a fine ottobre per concludersi nella seconda met\u00e0 di dicembre; il culmine degli accoppiamenti si verifica a cavallo fra gli ultimi giorni di novembre e primi giorni di dicembre.\nL'estro della femmina dura dalle 36 alle 72 ore e, se essa non \u00e8 stata fecondata, si ripete dopo circa tre settimane. \nIl periodo dell'estro si verifica una sola volta all'anno e modifica in modo rilevante il comportamento dell'animale. I camosci, come gi\u00e0 detto, tendono ad essere pi\u00f9 gregari e si possono osservare, in questa fase, branchi di 40-50 individui, che si raggruppano nelle aree dei pascoli alpini su versanti scoscesi. \nAlla fine di dicembre, con il termine del calore, gli animali si separano progressivamente e riprendono le loro attivit\u00e0 abituali.\nLa gestazione dura 160-170 giorni; il periodo delle nascite va quindi dal 15 maggio al 15 giugno. In generale la femmina di camoscio partorisce un solo capretto: i parti gemellari sono del tutto eccezionali.\nNei maschi la maturit\u00e0 sessuale viene raggiunta intorno al 18\u00ba mese di vita ma, per motivi di competitivit\u00e0, non si riproducono prima dei 4-5 anni di et\u00e0. \nLe femmine possono partorire gi\u00e0 a 2 anni ma l'et\u00e0 del primo parto cade pi\u00f9 frequentemente a 3 anni.\nLegame tra femmina e capretto.\nL'unico legame stabile in questa specie \u00e8 quello che unisce le femmine al loro piccolo dell'anno (il \"capretto\"), determinando in questo modo la costituzione di una societ\u00e0 aperta e matriarcale. \nQuesto rapporto esclusivo si instaura durante i primissimi giorni di vita del capretto: la madre, avvicinandosi il momento del parto, si allontana dal gruppo isolandosi in un luogo idoneo e appartato. \nDopo pochi giorni dai parti, che avvengono in sincronia, si formano gruppi costituiti dalle femmine e dai nuovi nati, che si localizzano in preferenza sui pascoli alpini. \nQueste zone sono in grado di offrire le risorse alimentari necessarie al dispendio energetico dovuto alla lattazione e di garantire al capretto un migliore apporto nutritivo. \nI pascoli alpini vengono scelti anche se, essendo zone aperte, espongono i giovani capretti al pericolo della predazione; le femmine confidano, infatti, nella presenza di un alto numero di individui che garantisce la sorveglianza collettiva dei piccoli. \nIl piccolo rimane con la madre per tutto il primo anno di vita, fino al momento del parto successivo quando viene allontanato. Nel caso in cui invece la femmina non sia gravida, pu\u00f2 capitare che questo legame si prolunghi di un anno.\nA tal fine, \u00e8 consuetudine venatoria vietare l'abbattimento della femmina, se seguita dal piccolo dell'anno, dato che un abbattimento in periodo venatorio (soprattutto se nel primo mese) pu\u00f2 portare al deperimento del capretto se non alla morte per predazione o fame.\nCaccia in Italia.\nIn ossequio alla legge 157/92 dell'11 febbraio 1992 che regola l'attivit\u00e0 venatoria, in Italia la specie \u00e8 cacciabile esclusivamente nella modalit\u00e0 della caccia di selezione, all'interno dei comprensori alpini di caccia (non \u00e8 contemplata la possibilit\u00e0 della caccia nelle zone non alpine, dato che non \u00e8 l'habitat della specie), sulla base di piani di abbattimento predisposti dallo stesso Comprensorio Alpino, in collaborazione con la Provincia e la Regione, che emana appositi, rispettivamente, provvedimenti e leggi atti a regolare l'attivit\u00e0. Anche in Trentino e in Alto Adige, dove non vale la legge nazionale, vi \u00e8 una legislazione simile. Inoltre, il camoscio, per motivi legati al primato della presenza naturale (ovvero la non estinzione nell'arco alpino), dopo un periodo di assenza di regole nel primo dopoguerra, \u00e8 l'unico ungulato per cui la legge italiana prevede da oltre quarant'anni un divieto esplicito dell'utilizzo di cani da seguita per la caccia."}
{"id": "108326", "revid": "107950059", "url": "https://it.wikipedia.org/wiki?curid=108326", "title": "K\u00fcssnacht", "text": "K\u00fcssnacht (toponimo tedesco; fino al 2004 K\u00fcssnacht am Rigi) \u00e8 un comune svizzero di 12\u00a0374 abitanti del Canton Svitto, nel distretto di K\u00fcssnacht del quale \u00e8 l'unico comune. Ha lo status di citt\u00e0 e si estende tra il lago dei Quattro Cantoni e il lago di Zugo.\nNel suo territorio sorge la Fortezza di K\u00fcssnacht, un importante castello che, insieme alla \"via cava\" (Hohle Gasse, in tedesco) rappresenta uno dei luoghi legati alla leggenda di Guglielmo Tell."}
{"id": "108329", "revid": "1610933", "url": "https://it.wikipedia.org/wiki?curid=108329", "title": "Camoscio", "text": ""}
{"id": "108330", "revid": "1240341", "url": "https://it.wikipedia.org/wiki?curid=108330", "title": "Nudismo", "text": ""}
{"id": "108333", "revid": "1652635", "url": "https://it.wikipedia.org/wiki?curid=108333", "title": "Carduelis carduelis", "text": "Il cardellino (Carduelis carduelis ) \u00e8 un uccello passeriforme appartenente alla famiglia dei Fringillidi.\nEtimologia.\nIl nome scientifico della specie, \"carduelis\", \u00e8 un tautonimo, in quanto ripetizione di quello del genere: esso divenne tale quando la specie venne segregata dal genere \"Fringilla\" (dove l'aveva classificata Linneo nel suo \"Systema Naturae\") per essere spostata in un genere a s\u00e9 stante.\n\"Carduelis\" era il nome con cui questi uccelli erano conosciuti nell'antica Roma, derivante (come del resto la sua controparte italiana, di diretta derivazione latina) dalla pianta del cardo, dei cui semi (specialmente di quelli del cardo rosso) i cardellini sono notoriamente ghiotti.\nDescrizione.\nDimensioni.\nMisura 10,5-13,5\u00a0cm di lunghezza, per 9,5-30\u00a0g di peso: la taglia dei cardellini segue una direttrice crescente in senso SW-NE, dalle piccole razze macaronesiane ai grandi cardellini siberiani.\nAspetto.\nSi tratta di uccelletti dalla testa arrotondata, muniti di becco conico e appuntito, grandi occhi, ali appuntite e coda dalla punta lievemente forcuta.\nLa livrea \u00e8 inconfondibile. I cardellini, infatti, presentano in entrambi i sessi la caratteristica mascherina facciale di colore rosso scuro, con una piccola banda nerastra che va dai lati del becco all'occhio: la mascherina rossa \u00e8 orlata da un'ampia banda bianca che copre gola, orecchie e fronte, a sua volta orlata di nero. Dorso, fianchi e petto sono di un caldo colore bruno nelle popolazioni europee e grigio cenere in molte di quelle asiatiche: al centro del petto \u00e8 presente una macchia circolare bianca, che si congiunge inferiormente al bianco del ventre e del sottocoda. Bianca \u00e8 anche un'area a mezzaluna fra il nero nucale ed il bruno dorsale, cos\u00ec come bianchi sono il codione, una macchia circolare sulla punta di ciascuna delle remiganti e la parte centrale della punta della coda: quest'ultima, cos\u00ec come le ali, \u00e8 di colore nero, con presenza di un'ampia banda alare di colore giallo sulle copritrici.\nIl dimorfismo sessuale \u00e8 presente, pur non essendo molto evidente. La mascherina rossa infatti supera completamente l'occhio nel maschio, soprattutto sul sopracciglio, mentre nella femmina difficilmente l'estensione del rosso facciale supera la met\u00e0 dell'occhio: i colori del maschio sono inoltre generalmente pi\u00f9 accentuati rispetto a quelli della femmina, in special modo su nuca e ali. Infine, i maschi hanno un aspetto generalmente pi\u00f9 slanciato rispetto alle femmine, le quali a parit\u00e0 d'et\u00e0 tendono ad essere pi\u00f9 pesanti.\nIn ambedue i sessi il becco \u00e8 di color avorio con punta di colore nerastro, gli occhi sono di colore bruno scuro con cerchio perioculare nudo e di colore carnicino-grigiastro, e le zampe sono di color carnicino con unghie scure e lievemente ricurve.\nBiologia.\nIl cardellino \u00e8 un uccello molto vispo e vivace, dalle abitudini essenzialmente diurne, che passa la maggior parte della giornata alla ricerca di cibo, mantenendosi generalmente fra l'erba alta o al suolo, per poi fare ritorno sul far della sera verso posatoi predefiniti al riparo fra i rami degli alberi, dove poter riposare.All'infuori della stagione degli amori, i cardellini si muovono in piccoli stormi, che si tengono in contatto quasi costante fra loro mediante richiami cinguettanti (detti \"zic\" ed utilizzati dai bracconieri per attrarre esemplari selvatici da catturare), mentre durante la stessa le coppie tendono ad isolarsi ed appartarsi.\nIl cardellino \u00e8 particolarmente apprezzato per il suo canto melodioso: questo, emesso quasi unicamente dai maschi in amore (anche le femmine cantano di tanto in tanto, ma hanno un repertorio molto meno vasto e piuttosto monotono), appare continuo, sommesso e liquido. Il canto dei cardellini si compone di tre sequenze principali, emesse in modo casuale. Tali sequenze non hanno nomi standardizzati (come avviene per esempio fra i canarini da canto), ma sono note con numerosi termini dialettali (nella maggior parte dei casi onomatopeici): ad esempio, in Campania (dove l'allevamento del cardellino \u00e8 molto radicato e diffuso da secoli) si riconoscono:\nLa sequenza \"pli\u00f2\"-\"ble ble\"-\"zip\u00e8\"-\"zi\u00f2\" e quella \"zip\u00e8\"-\"ble ble\"-\"zi\u00f2\", emesse coi giusti tempi e la giusta scansione fra le sillabe, vengono considerate perfette dai giudici delle gare di canto, e gli esemplari in grado di emetterle senza errori sono estremamente pregiati. A differenza del canarino domestico, il cardellino \u00e8 piuttosto poco influenzabile da parte dei fattori esterni per quanto concerne il canto, che parrebbe avere origine ereditaria.\nAlimentazione.\nI cardellini sono uccelletti prevalentemente granivori, la cui dieta si compone in massima parte dei semi di una gran quantit\u00e0 di piante erbacee: oltre ai cardi, la predilezione per i quali ha fruttato a questi animali sia il nome comune che il nome scientifico, questi uccelli si servono per nutrirsi anche di semi (maturi o ancora verdi) di acetosa, agrimonia, cicoria, romice, senecio, tarassaco, crespigno e girasole (rivelandosi molto ghiotti anche di quest'ultimo), oltre che dei semi di piante arboree a seme piccolo (principalmente cipresso e ginepro), foglioline, germogli, bacche e frutta matura.\nSoprattutto durante il periodo degli amori, quando il fabbisogno energetico risulta aumentato per via delle operazioni di corteggiamento ed allevamento della prole, i cardellini si nutrono di insetti ed altri piccoli invertebrati, che vengono forniti anche ai nidiacei.\nRiproduzione.\nLa stagione riproduttiva va da aprile alla fine di agosto: durante questo periodo, vengono portate avanti 2 (sottospecie asiatiche, che si spostano pi\u00f9 in quota per cominciare la seconda cova) o 3 covate, a seconda della disponibilit\u00e0 di cibo.\nLe coppie (si tratta di uccelli monogami) cominciano a formarsi verso febbraio, coi due \"partner\" che vivranno a stretto contatto fino a settembre e anche dopo, aggregandosi generalmente al medesimo stormo: i maschi attirano le femmine cantando a squarciagola col becco aperto e le ali aderenti al corpo o con le punte lievemente rivolte verso il basso, ondeggiando il corpo per corteggiarle una volta arrivate. Le femmine ondeggiano a propria volta per segnalare interesse, accovacciandosi all'avvicinarsi del maschio e spostando lateralmente la coda per segnalare la propria disponibilit\u00e0 all'accoppiamento, permettendogli di montarle.\nIl nido ha la forma di una coppa e viene costruito nel giro di circa una settimana dalla sola femmina, talvolta coadiuvata dal maschio che reperisce parte del materiale da costruzione: esso viene ubicato generalmente verso la biforcazione finale del ramo di un albero (spesso una conifera), e si compone di una parte esterna di rametti e licheni intrecciati e di una parte interna di fibre vegetali foderate ancora pi\u00f9 internamente di piumino e lanugine, il tutto tenuto insieme da ragnatele. Al suo interno vengono deposte 2-7 uova di colore azzurro chiarissimo, con screziature brune di varia intensit\u00e0 particolarmente abbondanti sul polo ottuso. Le uova vengono covate dalla sola femmina per circa due settimane (circa 12 giorni nelle sottospecie meridionali, qualche giorno in pi\u00f9 nelle grandi razze settentrionali): durante la cova, il maschio staziona nei pressi del nido, cantando frequentemente, tenendo d'occhio i dintorni per scacciare eventuali intrusi o individuare l'avvicinarsi di eventuali pericoli ed occupandosi di cercare il cibo per s\u00e9 e per la compagna.\nI \"pulli\" schiudono ciechi ed implumi. I genitori si alternano nelle cure parentali: mentre uno rimane al nido (per i primi 13-18 giorni la sola femmina), rimuovendo le deiezioni e tenendo al caldo e al sicuro la nidiata, l'altro si reca alla ricerca di cibo (semi immaturi, larve e afidi, i primi in proporzioni via via maggiori man mano che passano i giorni), che utilizzer\u00e0 per imbeccare il coniuge ed i piccoli. In tal modo, i giovani cardellini sono pronti per l'involo attorno ai 13-18 giorni di vita: essi tendono tuttavia a rimanere ancora per una decina di giorni presso il nido, seguendo i genitori (che in genere stanno preparandosi a portare avanti un'altra covata) nei loro spostamenti e chiedendo loro (soprattutto al maschio), sebbene sempre pi\u00f9 sporadicamente, l'imbeccata. In tal modo, i giovani vengono svezzati attorno al trentacinquesimo giorno dalla schiusa, quando sono virtualmente indipendenti e generalmente si disperdono.\nLa speranza di vita del cardellino in natura \u00e8 di circa 3-4 anni, mentre in cattivit\u00e0 questi uccelli (pur venendo generalmente considerati fra i fringillidi da gabbia pi\u00f9 delicati e meno longevi) raggiungono i 10-12 anni d'et\u00e0.\nDistribuzione e habitat.\nIl cardellino occupa un areale piuttosto vasto a diffusione paleartica, comprendente le isole britanniche, gran parte dell'Europa continentale (fatta eccezione della penisola scandinava, della quale la specie colonizza solo la punta meridionale), l'Anatolia, il Levante, il Nordafrica e buona parte del basso corso del Nilo, oltre che la Russia europea e la Siberia occidentale e centrale (dove \u00e8 visitatore estivo e riproduttore), Mesopotamia, Persia e Asia centrale (dove sverna) e le pendici meridionali dell'Himalaya. La specie \u00e8 stata inoltre introdotta con successo nel corso del XIX secolo alle Azzorre, a Capo Verde, alle Bermuda, in Sudafrica, alle Falkland, in molte zone degli Stati Uniti, in Canada, in Messico, in vaste aree del Sud America (Brasile, Per\u00f9, Uruguay, Argentina, Cile) ed in Oceania (Australia orientale da Brisbane alla penisola di Eyre, Tasmania, Nuova Zelanda).\nIn Italia la specie \u00e8 diffusa e ben rappresentata in tutto il territorio nazionale (isole comprese), risultando particolarmente diffusa in Campania e Sardegna.\nGeneralmente residente, soprattutto le popolazioni di cardellino diffuse nelle aree pi\u00f9 fredde (in special modo quelle orientali dell'areale occupato dalla specie) tendono ad effettuare migrazioni stagionali, scendendo di quota o andando a sud durante i periodi freddi.\nIl cardellino \u00e8 molto adattabile e pu\u00f2 essere osservato in una grande variet\u00e0 di \"habitat\" e a varie latitudini, accomunati fra loro dalla presenza di boschi o boscaglie non eccessivamente fitti, aree aperte erbose o cespugliose e fonti permanenti d'acqua dolce: lo si trova pertanto in un'ampia forbice di ambienti che va dalla macchia mediterranea alla taiga, ai campi di taglio alle pinete, alle piantagioni ed ai gineprai, oltre che nelle aree antropizzate, dove lo si vede nelle aree piantumate suburbane, nelle aree rurali e nei campi abbandonati con abbondante crescita di erbacce.\nTassonomia.\nSe ne riconoscono quattordici sottospecie:\nLa sottospecie \"frigoris\" veniva in passato conosciuta come \"Carduelis carduelis major\" , tuttavia tale denominazione viene considerata un sinonimo obsoleto e non pi\u00f9 valido: quando al genere \"Carduelis\" veniva ascritto anche il fanello nordico, la sottospecie \"brevirostris\" venne inoltre sinonimizzata in \"C. c. loudoni\".\nGeneralmente si riconoscono in seno alla specie due gruppi:\nTalvolta, queste ultime vengono considerate sottospecie di una specie a s\u00e9 stante, \"Carduelis caniceps\". I due gruppi differiscono per vari parametri morfologici (livrea bruna nel gruppo \"carduelis\" e grigia in \"caniceps\", nuca nera nel primo gruppo e grigia nel secondo), oltre che per differenze nel canto: i due gruppi (o specie) si ibridano senza problemi nelle aree in cui il loro areale viene a sovrapporsi (come avviene fra le sottospecie \"brevirostris\" e \"paropanisi\" oppure fra \"subulata\" e \"frigoris\"), ed attualmente la maggior parte degli autori ritiene corretta l'ascrizione di ambo i gruppi ad un'unica specie.\nRapporti con l'uomo.\nDa tempo immemore, in tutta l'area mediterranea i cardellini sono conosciuti per la bella colorazione ed il canto melodioso dei maschi, che vengono talvolta ancor oggi ibridati coi canarini per ottenere gli incardellati, a loro volta assai apprezzati per il canto.\nSecondo la mitologia greca il cardellino sarebbe in realt\u00e0 una delle Pieridi, Acalante, trasformata in uccello da Atena; il mito \u00e8 raccontato da Ovidio nelle \"Metamorfosi\". In generale, nella antica cultura pagana il cardellino rappresentava l'anima dell'uomo che al momento del trapasso vola via: tale significato \u00e8 stato mantenuto anche in ambito cristiano, dove il cardellino diviene inoltre simbolo della passione di Cristo, e per tale motivo raffigurato in numerosi dipinti rinascimentali (generalmente in associazione alla Madonna, a Giovanni Battista ed a Ges\u00f9 bambino) come presagio del futuro del Messia cristiano:\nLa connessione del cardellino con il Cristo bambino \u00e8 giustificata \"a fortiori\" da una leggenda cristiana, nella quale si narra che un cardellino si fosse messo ad estrarre le spine della corona di spine che trafiggeva il Cristo crocifisso, e che si fosse trafitto a sua volta, macchiandosi anche con il sangue di Ges\u00f9: l'uccellino cos\u00ec sarebbe rimasto sempre con la macchia rossa sul capo. Anche San Girolamo viene spesso raffigurato in compagnia di uno di questi uccelli.\nIl cardellino come uccello in gabbia \u00e8 stato invece raffigurato in numerosi dipinti pi\u00f9 contemporanei, come ad esempio \"I bambini Graham\" di William Hogarth, \"Manuel Osorio Manrique de Zu\u00f1iga\" di Francisco Goya e infine in \"Nord Sud\" di Joan Mir\u00f3: menzione a parte merita il dipinto \"Il cardellino\" di Carel Fabritius, dalla cui osservazione nel MET da parte del protagonista si dipana il romanzo vincitore del Premio Pulitzer per la narrativa 2014 intitolato per l'appunto \"Il cardellino\".\nAntonio Vivaldi scrisse un concerto per flauto detto \"Il Gardellino\" RV 428 (Op. 10 No. 3) in cui il flauto imita il canto del cardellino: ne Le quattro stagioni, inoltre, alla battuta 72 dello spartito del concerto Estate ha inserito la dicitura \"IL GARDELLINO\" (l'artista era veneziano, e in dialetto veneziano il cardellino viene chiamato \"gard\u00e8l\" o \"gardel\u00ecn\"), mentre nel sonetto che accompagna il concerto un verso dice \"Canta la tortorella e 'l gardellino\"."}
{"id": "108334", "revid": "767487", "url": "https://it.wikipedia.org/wiki?curid=108334", "title": "Distretto di Entlebuch", "text": "Il distretto di Entlebuch (\"Wahlkreis Entlebuch\") \u00e8 un distretto del Canton Lucerna, in Svizzera. Confina con i distretti di Willisau e di Sursee a nord, di Lucerna Campagna a nord-est, con il Canton Obvaldo a est e con il Canton Berna a sud e a ovest (circondario di Interlaken-Oberhasli a sud, dell'Emmental a ovest). Ha sostituito, dal 1\u00ba gennaio 2013, l'omonimo \"Amt\", di cui ricalca perfettamente il territorio (tranne per il comune di Wolhusen, in precedenza parte del distretto di Sursee), e il cui capoluogo era Sch\u00fcpfheim.\nComuni.\nAmministrativamente \u00e8 diviso in 9 comuni:"}
{"id": "108336", "revid": "1543377", "url": "https://it.wikipedia.org/wiki?curid=108336", "title": "Fringilla coelebs", "text": "Il fringuello (\"Fringilla coelebs\" ) \u00e8 un piccolo uccello passeriforme della famiglia Fringillidae.\nEtimologia.\nIl nome scientifico della specie, \"caelebs\", deriva dal latino e significa \"celibe\", in quanto Linneo not\u00f2 che le femmine della popolazione svedese tendevano a migrare a sud alla fine dell'autunno, lasciando i maschi da soli ad affrontare i rigori dell'inverno.\nDescrizione.\nDimensioni.\nMisura 14\u201318\u00a0cm di lunghezza, per un peso di 17-29\u00a0g e un'apertura alare di 24,5-28,5\u00a0cm.\nAspetto.\nSi tratta di uccelletti dall'aspetto robusto e abbastanza inconfondibile per forma e colorazione nel panorama degli uccelli europei, muniti di testa squadrata e becco conico.\nIl piumaggio presenta un forte dicromatismo sessuale: nei maschi, infatti, la fronte \u00e8 nera, mentre vertice, nuca e spalle sono di colore grigio-azzurro, faccia e petto sono di color rosso ruggine che sfuma nel rosa-cannella ventralmente e nel bianco sul sottocoda, mentre i fianchi sono grigiastri, il dorso \u00e8 rosso-bruno, il codione \u00e8 verde oliva e le ali presentano copritrici e remiganti nere con una banda trasversale bianca che crea un disegno inconfondibile riproposto anche sulla coda, che \u00e8 infatti nera con bordo bianco. Le femmine, invece, non presentano alcun segno di rosso o azzurro nel piumaggio, mostrando livrea bruno-giallastra su gran parte del corpo, pi\u00f9 chiaro ventralmente e pi\u00f9 scuro dorsalmente, e conservando i \"pattern\" bianchi su ali e coda: alla fine della stagione riproduttiva, il piumaggio muta e diviene pi\u00f9 sbiadito specialmente nei maschi, con la comparsa di sfumature brune sul bianco delle ali e rosso cefalotoracico che diviene rosato, mentre l'azzurro dorsale sfuma in un color ardesia. In ambedue i sessi gli occhi sono neri e le zampe sono di color carnicino: il becco \u00e8 nero-bluastro durante la stagione degli amori e rosato durante la stagione invernale, con tendenza a schiarirsi alla base in ambo i periodi.\nNei fringuelli \u00e8 presente una certa tendenza alla variazione dell'intensit\u00e0 e dell'estensione della colorazione azzurra e rossa corporea nei maschi a seconda della sottospecie presa in considerazione: anche la taglia media di questi uccelli varia in tal senso.\nBiologia.\nSi tratta di uccelli diurni, che all'infuori del periodo riproduttivo possono riunirsi in piccoli stormi, talvolta accompagnandosi con l'affine peppola, con la quale sono noti anche casi di ibridazione. Essi passano la maggior parte del tempo alla ricerca di cibo, al suolo o fra gli steli d'erba alta, tenendosi in contatto fra loro mediante richiami pigolanti.\nIl \u00e8 una prerogativa dei maschi in amore: ciascun maschio dispone di un \"arsenale\" di due o tre differenti melodie, che elabora autonomamente a partire dall'ascolto in giovane et\u00e0 di altri maschi che cantano. Tale apprendimento giovanile \u00e8 cruciale nella formazione dei piccoli, al punto che esemplari di fringuello ai quali viene impedito di sentire altri maschi cantare difficilmente riescono a farlo a propria volta, sebbene iniezioni di testosterone sembrino poter far sviluppare tale processo in maniera autonoma. Il canto, inoltre, sembra subire variazioni regionali paragonabili a veri e propri dialetti.\nAlimentazione.\nLa dieta del fringuello si compone in maniera pi\u00f9 o meno equa di materiale di origine vegetale (principalmente semi e granaglie, ma anche bacche e germogli) e animale (insetti, larve, piccoli invertebrati): i fringuelli tendono a cercare e consumare il cibo al suolo. D'inverno, questi uccelli si avvicinano ai campi coltivati in cerca di cibo.\nRiproduzione.\nI fringuelli sono uccelli essenzialmente monogami, nei quali spesso le coppie persistono nel tempo.\nIl periodo riproduttivo varia a seconda della porzione di areale della specie presa in considerazione, in quanto dipende dalla temperatura: generalmente esso si colloca nella tarda primavera e va da aprile a giugno, e durante esso vengono solitamente portate a termine tre covate. Durante il periodo degli amori i maschi divengono piuttosto territoriali, e cantano quasi incessantemente da posatoi in evidenza (come ad esempio il ramo di un grosso albero in una radura) per attrarre a s\u00e9 le femmine e scegliere la propria compagna, scacciando energicamente eventuali intrusi.\nIl nido, a forma di coppa, viene costruito dalla sola femmina, scegliendo per posizionarlo la biforcazione di un ramo a qualche metro dal suolo: esso \u00e8 composto da radichette e fibre vegetali intrecciate e foderato internamente con piumino e muschio ed esternamente con licheni e ragnatele. Al suo interno, la femmina depone al ritmo di uno al giorno 4-5 uova lucide, di colore variabile fra il bluastro e il rosato, provviste di una rada maculatura bruna: l'uovo misura in media 19\u00d715\u00a0mm, per un peso di 2,2 g. Le uova vengono covate dalla sola femmina per circa 14 giorni, al termine dei quali schiudono \"pulli\" ciechi e nudi, che vengono nutriti da ambedue i genitori con cibo di origine animale (soprattutto bruchi e larve): essi sono in grado d'involarsi attorno agli 11-18 giorni dalla schiusa, tuttavia tendono a rimanere presso il nido (chiedendo sempre pi\u00f9 sporadicamente l'imbeccata ai genitori) per ulteriori tre settimane prima di disperdersi nel territorio circostante.\nI giovani sono in grado di riprodursi a partire dall'anno d'et\u00e0: solo il 53% circa di essi supera tuttavia tale traguardo. La speranza di vita dei fringuelli sembrerebbe essere di soli tre anni in natura, mentre in cattivit\u00e0 il record di longevit\u00e0 appartiene a un esemplare in Svizzera, vissuto 15 anni e mezzo.\nDistribuzione e habitat.\nIl fringuello ha un areale molto ampio, che abbraccia l'intera Europa e comprende buona parte dell'Asia centro-settentrionale (a est fino al Lago Bajkal) e del Nord Africa. Mentre le popolazioni dell'Europa continentale, delle isole britanniche, del Caucaso, dell'Anatolia, dell'Iran, dei monti dell'Atlante e della Macaronesia sono stanziali, quelle della Scandinavia, dell'Europa Orientale, della Russia e dell'Asia Centrale migrano a sud in autunno (settembre-novembre) per poi fare ritorno in primavera (marzo-aprile), mentre quelle della Mesopotamia, del Levante, dell'Egitto e della Libia settentrionali migrano a nord durante l'estate. In generale, la specie rimane stanziale nei luoghi in cui l'isoterma del mese di luglio si mantiene fra i 12 e i 30\u00a0\u00b0C. In Italia il fringuello \u00e8 presente e ben rappresentato in tutta la penisola come specie stanziale e riproduttrice.\nDurante il XIX secolo, il fringuello \u00e8 stato introdotto in Nuova Zelanda (dove si \u00e8 naturalizzato perfettamente in ambedue le isole maggiori e risulta fra gli uccelli pi\u00f9 comuni) ed in Sudafrica (dove piccole colonie riproduttive persistono nei sobborghi a nord di Citt\u00e0 del Capo). Resta invece da chiarire se le segnalazioni di avvistamenti di questi uccelli nel nord-est dell'America Settentrionale si riferiscano a esemplari fuggiti alla cattivit\u00e0 o a singoli migratori finiti fuori rotta.\nI fringuelli si dimostrano piuttosto adattabili in termini di \"habitat\", colonizzando tutte le aree in cui \u00e8 presente della vegetazione e dell'acqua: li si trova nei boschi misti o decidui, nella macchia mediterranea, nei parchi, in campi coltivati e frutteti. Generalmente questi uccelli evitano le aree urbane, tuttavia, specialmente durante l'inverno, possono spingersi nelle citt\u00e0 alla ricerca di cibo.\nTassonomia.\nSe ne riconoscono 15 sottospecie:\nLe varie sottospecie vengono generalmente suddivise in tre gruppi, che potrebbero rappresentare tre specie a s\u00e9 stanti:\nLe popolazioni dei gruppi \"spondiogenys\" e \"coelebs\" sono geneticamente piuttosto vicine a dispetto delle differenze morfologiche, mentre il gruppo \"canariensis\" risulta piuttosto distante da entrambi: secondo alcuni autori, le sottospecie del gruppo \"canariensis\" andrebbero addirittura elevate al rango di specie a s\u00e9 stante, con la fusione delle sottospecie \"palmae\" ed \"ombriosa\" in un'unica sottospecie e per contro la divisione della sottospecie \"canariensis\" in due sottospecie, costituite dalle popolazioni diffuse rispettivamente a Gran Canaria (\"canariensis\") e a Tenerife-La Gomera (\"tintillon\").\nNell'ambito del gruppo \"coelebs\", invece, si individuano gli estremi di variazione nelle sottospecie \"sarda\", \"syriaca\", \"solomkoi\" e \"alexandrovi\" (secondo alcuni tutte da accorpare alla sottospecie nominale), mentre talvolta si individuano le popolazioni baleariche, caucasiche, cretesi, corse, dell'Anhalt e della Siberia della sottospecie nominale come sottospecie a s\u00e9 stanti, rispettivamente coi nomi di \"F. c. balearica\", \"F. c. caucasica\", \"F. c. schiebeli\", \"F. c. thyrrhenica\", \"F. c. hortensis\" e \"F. c. wolfgangi\", oltre che quelle scozzesi e sud-irlandesi della sottospecie \"gengleri\" come \"F. c. scotica\" e \"F. c. hibernicus\".\nRapporti con l'uomo.\nDa sempre i fringuelli (in particolar modo i maschi) sono stati apprezzati come uccelli da gabbia, per il canto melodioso ed i colori vivaci: nelle Fiandre e nei Paesi Bassi, essi sono protagonisti del tradizionale \"vinkenzetting\", in cui i maschi si sfidano nell'emettere il maggior numero di richiami in un'ora.\nConsiderato l'esteso areale occupato dalla specie e la sua relativa abbondanza numerica (fatte salve le popolazioni insulari, da sempre pi\u00f9 vulnerabili rispetto a quelle continentali ai cambiamenti di un \"habitat\" ristretto), questi uccelli vengono considerati come \"a rischio minimo\" dall'IUCN.\nIn Italia il fringuello \u00e8 una specie protetta, in quanto patrimonio indisponibile dello Stato: l'abbattimento \u00e8 punibile con pene pecuniarie, che divengono penali qualora gli esemplari abbattuti siano in numero superiore a 5."}
{"id": "108339", "revid": "1327974", "url": "https://it.wikipedia.org/wiki?curid=108339", "title": "Fiat X1/9", "text": "La Fiat X1/9 \u00e8 una vettura del tipo targa a motore centrale prodotta dalla casa automobilistica italiana FIAT tra il 1972 e il 1989.\nIl contesto.\nLa Runabout.\nLa X1/9 discende da una \"concept car\" del 1969, la Autobianchi A112 Bertone Runabout, una barchetta dalle linee tese e dotata di un vistoso \"roll bar\", realizzata dalla Bertone su disegno di Marcello Gandini, quale proposta di soluzione sportiva per la A112, della quale utilizzava il motore e varie componenti meccaniche, nonostante il diverso schema \"tutto dietro\". \nIl successo ottenuto dalla Runabout al salone dell'automobile di Torino dello stesso anno, incoraggi\u00f2 Nuccio Bertone ad allestire un'evoluzione del prototipo da barchetta in targa, affinch\u00e9 la vettura fosse pi\u00f9 facilmente industrializzabile.\nUlteriori spunti tecnici furono presi dalla visita di Giotto Bizzarrini il quale, nel 1970, mostr\u00f2 a Bertone la sua Fiat 128 Bizzarrini Sport a motore posteriore, appena realizzata per le competizioni. Nel frattempo, la dirigenza del Gruppo Fiat che gi\u00e0 all'epoca controllava totalmente la Autobianchi, opt\u00f2 per la soluzione A112 Abarth, pi\u00f9 economica e soprattutto pi\u00f9 adatta a fronteggiare il successo commerciale della Innocenti Mini Cooper\nIl nuovo prototipo sembrava quindi destinato a finire tra i tanti senza sbocco produttivo. Tuttavia nel 1971, durante una visita agli stabilimenti di Grugliasco, Gianni Agnelli not\u00f2 la piccola targa, trovandola adatta a sostituire nella gamma FIAT l'ormai datata 850 Spider, anch'essa prodotta dalla Bertone; il prototipo fu quindi ricondizionato e inviato a Torino per il progetto di industrializzazione che prese la sigla interna \u00abX1/9\u00bb, poi mantenuta anche per la denominazione commerciale del modello.\nIl progetto \"rubato\".\nL'opera di pulizia e riverniciatura del prototipo fu imprudentemente affidata da Nuccio Bertone a una carrozzeria artigianale esterna, della quale si serviva spesso per lavori di piccola entit\u00e0, allo scopo di non disturbare il regolare funzionamento delle linee produttive interne.\nNon si sa come, ma della situazione venne a conoscenza Alejandro de Tomaso, cui non parve vero di trarne vantaggio, nell'ambito dell'annosa \"guerra\" commerciale tra FIAT e Ford per la supremazia nel mercato automobilistico europeo; \"guerra\" che aveva gi\u00e0 coinvolto la Ferrari, qualche anno prima, e che aveva dato origine al marchio Dino.\nAlejandro de Tomaso convoc\u00f2 Tom Tjaarda nella piccola carrozzeria torinese e gli ordin\u00f2 di copiare la futura X1/9, eseguendone un figurino che, in seguito, la Ghia trasform\u00f2 in prototipo, sulla meccanica della De Tomaso Vallelunga. La copia di Tjaarda e De Tomaso venne presentata al salone di Torino del 1971 come 1600 Spider, \"bruciando\" cos\u00ec l'effetto sorpresa per la presentazione della X1/9, prevista nei mesi successivi.\nLa trovata, naturalmente, suscit\u00f2 il disappunto della Bertone e della FIAT, ma contrariamente ai timori di Tjaarda non vi furono conseguenze giudiziarie. Per provocare qualche reazione la Ford acquist\u00f2 il prototipo della De Tomaso con il dichiarato intento di metterla in produzione, ma sempre senza strascichi polemici o legali la FIAT procedette all'evoluzione del progetto X1/9.\nLa vettura.\nIl 22 dicembre 1972 la Fiat X1/9, gi\u00e0 in produzione da alcune settimane, venne ufficialmente presentata alla stampa internazionale nel Parco delle Madonie, sul tracciato della Targa Florio, contemporaneamente alla Fiat 124 Abarth Rally.\nUtilizzando la meccanica della Fiat 128 Coup\u00e9 che venne spostata al posteriore (la X1/9 aveva, infatti motore centrale e trazione posteriore, mentre la 128 aveva motore e trazione anteriori), la piccola targa era munita di robusto \"roll bar\" centrale, e tetto rigido asportabile e inseribile nel cofano anteriore.\nLa derivazione 128 era evidente nella meccanica: sospensioni a ruote indipendenti, impianto frenante a quattro dischi (gruppi posteriori analoghi a quelli della Fiat 124 Sport) e motore trasversale a 4 cilindri di 1290\u00a0cm\u00b3 da 75 cv (lo stesso della 128 Rally 1300 finch\u00e9 questa rimase in produzione, adottando poi quello della Sport Coup\u00e9 1300). Il telaio era derivato direttamente dalla \"cugina\" Lancia Stratos, sempre frutto della matita di Marcello Gandini (il designer della Bertone negli anni 1970), e con la quale gi\u00e0 condivideva qualche componente della carrozzeria.\nNel listino Fiat, la neonata X1/9 prendeva il posto della 850 Sport Spider, rinunciando, secondo le convinzioni dell'epoca, a una carrozzeria spider per ragioni di sicurezza.\nLa X1/9 venne esportata negli Stati Uniti d'America sia con motore 1290\u00a0cm\u00b3 sia nella versione che nascer\u00e0 qualche anno dopo con motore maggiorato a 1498\u00a0cm\u00b3, alimentazione a iniezione, dotata dei dispositivi antinquinamento previsti dalle normative statunitensi e strumentazione con misure anglosassoni, ottenendo un buon successo di vendite.\nNel 1978 sub\u00ec il primo e unico \"restyling\" della sua lunga carriera (18 anni) con la versione \"Five Speed\" che richiamava sin dal nome la maggiore modifica, l'adozione del cambio a 5 marce. Esteticamente la vettura venne \"americanizzata\" con l'adozione di massicci paraurti in alluminio ad assorbimento d'energia, come volevano le leggi statunitensi del tempo; anche il cofano motore sub\u00ec una vistosa modifica per ospitare il nuovo propulsore. Gli interni vennero completamente ridisegnati, con nuovi sedili ergonomici regolabili e cruscotto di nuova concezione.\nLa cilindrata del motore cresce a 1498\u00a0cm\u00b3 (85 CV), mentre il cambio diventa a 5 rapporti. La velocit\u00e0 massima arriva a 185\u00a0km/h con un'accelerazione da 0 a 100\u00a0km/h in 10 secondi.\nA partire dal 1982 la produzione, ormai quasi interamente assorbita dagli Stati Uniti, vide anche un formale \"rebadging\" da FIAT a Bertone, quest'ultimo il marchio presso le cui officine la vettura era prodotta sin dall'inizio.\nNegli anni Bertone la X1/9 venne realizzata in una serie di versioni speciali anche con carrozzeria bicolore e interni lussuosi, come la \"In\" del 1982 che presentava interni in pelle rossa; per i telai, contrariamente alla produzione dell'epoca FIAT, vennero adottati trattamenti anticorrosivi con verniciature speciali a 9 strati.\nLa produzione cess\u00f2 nel 1989 con la versione \"Gran Finale\": qualche variante come i nuovi cerchi in lega e piccolo spoiler posto nella parte posteriore; vetture dotate di verniciatura micalizzata. .\nLa X1/9, l'unica nella storia FIAT a motore centrale, rimase l'ultima vettura a due posti e scoperta presentata dal marchio torinese fino all'arrivo della Barchetta.\nDallara Icsunonove.\nLa casa di vetture da competizione Dallara realizz\u00f2 dal 1975, in accordo con Fiat e in collaborazione con Bertone, alcune decine di vetture denominate Dallara Icsunonove, ovvero delle X1/9 elaborate secondo i dettami regolamentari del Gruppo 5, quello delle vetture silhouette.\nLa prima versione della Icsunonove presentava un motore 1300 elaborato con testa a 16v e iniezione meccanica Kugelfischer da 192 CV, cui seguir\u00e0 una versione 1600\u00a0cm\u00b3 da oltre 200 Cv. Esteticamente si caratterizzava per i passaruota allargati per montare ruote di maggiori dimensioni, un alettone posteriore e il frontale senza fari a scomparsa.\nSi distinse in particolare nelle gare in salita e negli slalom.\nLa Fiat X1/9 Abarth.\nAll'inizio degli anni 1970 Gino Macaluso, navigatore all'interno del reparto corse FIAT, fu incaricato dalla stessa di seguire lo sviluppo della X1/9 Abarth. Progettata nel 1974 per correre il campionato \"rallies\", era equipaggiata con il motore della Fiat 124 Abarth Rally (di cui la X1/9 avrebbe dovuto essere l'erede) da 1.840\u00a0cm\u00b3, alimentato da due carburatori doppio corpo e con distribuzione a 4 valvole per cilindro, per una potenza max di 200 cavalli a 7.600 giri al minuto e trasmissione con cambio a cinque marce a innesti frontali e differenziale autobloccante. La vettura, pesante solo 750\u00a0kg, era caratterizzata da aerodinamica sofisticata, prese d'aria sul cofano anteriore, e periscopio sul motore centrale, fari anteriori rettangolari fissi, fanaleria supplementare circolare e cerchi in lega Cromodora.\nPesando solo 750\u00a0kg, la X1/9 prototipo era pi\u00f9 leggera della Fiat 124 Sport Spider e anche della futura Fiat 131 Abarth Rally che sarebbe arrivata a 950\u00a0kg. Per la sua maneggevolezza, la X1/9 aveva impressionato i piloti che la guidarono, giudicandola pi\u00f9 facile rispetto persino alla plurivittoriosa Lancia Stratos che a sua volta condivideva un'architettura quasi uguale, ma un comportamento molto diverso. Al momento dello stop del programma di progettazione, si era ventilata anche l'ipotesi di equipaggiare la piccola targa con un motore turbo, ma non si and\u00f2 oltre a un abbozzo.\nNonostante le incoraggianti premesse, questa vettura ebbe una breve carriera nelle competizioni, che part\u00ec con lo sfortunato esordio al Rally di Sicilia e al Rally delle quattro Regioni, dove fu costretta al ritiro, cui seguirono tre vittorie assolute al Rally delle Alpi Orientali, al 100.000 Trabucchi e alla Coppa Liburna. Tuttavia, lo sviluppo del progetto venne interrotto per fare posto al progetto Fiat \u00abX1/20\u00bb, che diventer\u00e0 la Lancia Beta Montecarlo, e la futura 131 Abarth Rally."}
{"id": "108340", "revid": "114570803", "url": "https://it.wikipedia.org/wiki?curid=108340", "title": "Distretto di Interlaken", "text": "Il distretto di Interlaken \u00e8 stato un distretto del Canton Berna, in Svizzera. Confinava con i distretti di Oberhasli a est, di Frutigen a ovest, di Thun a nord-ovest e di Signau a nord, con il Canton Lucerna (distretto di Entlebuch) a nord, con il Canton Obvaldo a nord-est e con il Canton Vallese (distretti di Goms e di Westlich Raron) a sud. Il capoluogo era Interlaken e comprendeva i laghi di Brienz (interamente) e di Thun (in parte), con i suoi comuni che sono passati alla sua soppressione al Circondario di Interlaken-Oberhasli.\nComuni.\nAmministrativamente era diviso in 23 comuni:"}
{"id": "108342", "revid": "473181", "url": "https://it.wikipedia.org/wiki?curid=108342", "title": "Concistoro", "text": "Un concistoro (in latino \"consistorium\" = seduta, assemblea, consiglio) \u00e8 una riunione formale del collegio consultivo di un sovrano.\nIn origine usato per gli imperatori romani, che avevano un \"sacrum consistorium\" (\"sacro collegio\"), \u00e8 passato poi nella terminologia religiosa ad individuare i pi\u00f9 alti consigli consultivi. Il termine deriva dal verbo latino \"consisto\", \"stare in piedi\", e indica la deferenza dei partecipanti nei confronti dell'imperatore, assiso in trono.\nImpero romano.\nIl \"sacro concistoro\" (\"sacrum consistorium\") era il consiglio privato dell'imperatore, composto dai suoi collaboratori pi\u00f9 stretti. A partire dall'et\u00e0 di Costantino ne facevano parte il capo dell'amministrazione imperiale (\"magister officiorum\"), il ministro delle finanze (\"comes sacrarum largitionum\"), il ministro della giustizia (\"quaestor sacri palatii\") e il ministro delle propriet\u00e0 terriere private (\"comes rerum privatarum\"); ne poteva far parte, ma non in pianta stabile, il gran ciambellano (\"praepositus sacri cubiculi\"). Esso costituisce l'evoluzione, determinatasi sotto Diocleziano, del precedente \"consilium principis.\"\nRepubblica di Siena.\nSupremo Magistrato della Repubblica di Siena, ove risiedeva l'autorit\u00e0 politica e di governo, il Concistoro, organo collegiale, era presieduto e convocato dal Capitano del Popolo ed era composto da cittadini estratti a sorte per una durata di 2 mesi. Con la fine della Repubblica e l'inizio dell'era medicea, il Concistoro perse le proprie prerogative, rimanendo in essere quale autorit\u00e0 giudiziaria e di appello nelle cause amministrative e con autorit\u00e0 consultiva e deliberativa in materia nobiliare senese. Ebbe sede nel Palazzo Pubblico, nella sala che ancora oggi ne porta il nome, affrescata nella prima met\u00e0 del XVI secolo, da Domenico Beccafumi. Venne soppresso nel 1808 dai Francesi, mentre Siena veniva aggregata all'impero napoleonico.\nCattolicesimo.\nCome riunione formale del Collegio cardinalizio (gi\u00e0 \"Sacro Collegio\") della Chiesa cattolica, i concistori si tengono nella Citt\u00e0 del Vaticano e sono convocati dal papa.\nSi distinguono concistori ordinari e straordinari, con i primi composti dai soli cardinali residenti a Roma, mentre ai secondi vige l'obbligo di partecipazione per tutti i cardinali.\nIl concistoro \u00e8 anche l'occasione in cui vengono solennemente \"creati\" i nuovi cardinali.\nIl codice di diritto canonico prevede che ci\u00f2 avvenga in presenza del collegio. Le nomine dei nuovi cardinali sono generalmente annunciate in anticipo, ma solo con la pubblicazione formale del decreto papale durante il concistoro l'elevazione al rango cardinalizio acquista valore.\nQuesto vale anche per quei cardinali il cui nome non viene rivelato dal papa per particolari ragioni (solitamente, di carattere politico), detti \"cardinali in pectore\".\nAi nuovi cardinali vengono consegnati i loro anelli, zucchetti e berrette.\nZucchetto e berretta sono in porpora, il colore distintivo dei cardinali (che per questo vengono anche chiamati \"porporati\").\nCome da tradizione, nel concistoro viene assegnata ad ogni nuovo cardinale la titolarit\u00e0 di una chiesa di Roma, quale simbolo dell'unione dei cardinali con il papa.\nQuando i componenti del collegio cardinalizio sono riuniti per l'elezione di un nuovo pontefice, l'assemblea prende il nome di conclave ed \u00e8 regolata da norme speciali.\nPrima del Concilio Vaticano II, il concistoro per la nomina di nuovi cardinali si svolgeva in tre momenti: il \"concistoro segreto\", nel quale il papa annunciava ai membri del collegio cardinalizio l'elenco dei nuovi eletti, il \"concistoro pubblico\", nel quale i nuovi cardinali ricevevano dal papa la berretta, e l'\"imposizione del galero\", che poteva avvenire anche qualche tempo dopo il concistoro.\nConcistori di Pio VI.\nIl papa, nei suoi concistori, cre\u00f2 55 nuovi cardinali, tra cui il futuro Pio VII.\nConcistori di Pio VII.\nIl Papa, nei suoi 22 concistori, ha creato 99 cardinali, tra cui i futuri Leone XII e Pio VIII.\nConcistori di Leone XII.\nIl papa, nei suoi concistori, cre\u00f2 25 nuovi cardinali, tra cui il futuro Gregorio XVI.\nConcistori di Pio VIII.\nPio VIII, nei suoi 3 concistori, cre\u00f2 sei nuovi cardinali.\nConcistori di Gregorio XVI.\nIl papa, nei suoi concistori, ha nominato 75 nuovi cardinali, tra cui il futuro papa Pio IX.\nConcistori di Pio IX.\nPio IX, nei suoi 23 concistori, cre\u00f2 124 nuovi cardinali, tra cui il futuro papa Leone XIII.\nConcistori di Leone XIII.\nLeone XIII, nei suoi ventotto concistori, cre\u00f2 147 nuovi cardinali, tra cui il futuro papa Pio X.\nConcistori di Pio X.\nNei suoi sette concistori, Pio X cre\u00f2 49 nuovi cardinali tra cui il futuro papa Benedetto XV.\nConcistori di Benedetto XV.\nNei suoi otto concistori, Benedetto XV ha creato 31 nuovi cardinali tra cui il futuro papa Pio XI.\nConcistori di Pio XI.\nNei 17 concistori tenuti Pio XI ha creato 76 cardinali (provenienti da 17 nazioni) tra cui il futuro Papa Pio XII.\nConcistori di Pio XII.\nA partire dal concistoro del 18 febbraio 1946 i cardinali italiani non sono pi\u00f9 la maggioranza assoluta del Sacro Collegio, ma relativa.\nNei due concistori tenuti Pio XII ha creato 56 cardinali (provenienti da 25 nazioni) tra cui tre futuri beati: Clemens August von Galen, Alojzije Stepinac, nonch\u00e9 il futuro Papa Giovanni XXIII.\nPio XII nel concistoro del 1953 avrebbe creato cardinale anche il patriarca di Venezia Carlo Agostini, che per\u00f2 mor\u00ec dopo l'annuncio, ma pochi giorni prima del concistoro, il 28 dicembre 1952. Al suo posto alla sede di Venezia il papa elesse proprio uno dei neo-cardinali: Angelo Roncalli, futuro papa Giovanni XXIII e successore di Pio XII.\nConcistori di Giovanni XXIII.\nNei cinque concistori, Giovanni XXIII ha creato 52 cardinali (provenienti da 22 nazioni) tra cui il futuro Papa Paolo VI (primo cardinale nel primo concistoro).\nConcistori di Paolo VI.\nNei sei concistori, Paolo VI ha creato 143 cardinali (provenienti da 52 nazioni) tra cui i suoi tre immediati successori al Soglio di Pietro: papa Giovanni Paolo I, papa Giovanni Paolo II e papa Benedetto XVI; dopo la morte del cardinale Paulo Evaristo Arns, di essi rimane in vita solo il papa emerito Benedetto XVI.\nConcistori di Giovanni Paolo II.\nNei nove concistori, Giovanni Paolo II ha creato complessivamente 231 cardinali (provenienti da 69 nazioni) dei quali 107 viventi e 34 elettori. Fra questi il Cardinal Jorge Mario Bergoglio, il futuro papa Francesco.Nessun altro pontefice nella storia della Chiesa Cattolica ha creato un numero cos\u00ec elevato di porporati.\nConcistori di Benedetto XVI.\nNei cinque concistori convocati, Benedetto XVI ha creato 90 cardinali (provenienti da 37 nazioni), dei quali 79 viventi e 60 elettori.\nCon il concistoro del 18 febbraio 2012 il Sacro Collegio ha raggiunto il numero di 213 cardinali viventi (compresi i non elettori), provenienti da 70 nazioni, un record storico mai raggiunto prima nella storia della Chiesa cattolica. Dal 18 febbraio 2012 la maggioranza assoluta dei cardinali elettori \u00e8 costituita da porporati creati da Papa Benedetto XVI.\nIl concistoro del 24 novembre 2012 \u00e8 stato il primo dal 1924 in cui non \u00e8 stato creato neanche un cardinale europeo ed il primo dal 1927 in cui non \u00e8 stato creato neanche un cardinale italiano.\nConcistori di Francesco.\nNei sette concistori convocati, Francesco ha creato 101 cardinali di cui 79 elettori.\nProtestantesimo.\nIl termine \"Concistoro\" nelle Chiese evangeliche \u00e8 generalmente sinonimo di \"Consiglio di chiesa\", l'organo di governo della chiesa evangelica locale formato da \"anziani\" eletti dall'assemblea della comunit\u00e0. Nella Chiesa evangelica tedesca, il concistoro \u00e8 tradizionalmente un organo collegiale permanente composto da teologi e giuristi, che esercita funzioni di governo ed amministrative. Il molte chiese moderne corrisponde all'autorit\u00e0 ecclesiastica pi\u00f9 elevata. \nNel luteranesimo.\nNella tradizione luterana, il concistoro \u00e8 un collegio chiamato a governare gli affari ecclesiastici su un determinato ambito territoriale, che pu\u00f2 comprendere o tutte le congregazioni (o parrocchie) nell\u2019ambito della chiesa, di cui costituisce allora il supremo organo di governo amministrativo e spirituale, oppure solo quelle di un determinato distretto (distretto concistoriale, in tedesco \"Konsistorialbezirk\") o regione (come la provincia ecclesiastica, in tedesco \"Kirchenprovinz\").\nStoricamente il concistoro era un collegio chiamato a prendere decisioni nell\u2019ambito di un territorio controllato da un governo protestante. Si trattava soprattutto di questioni di diritto matrimoniale, la cui soluzione fu la funzione principale dei primi concistori creati in Sassonia da Martin Lutero e Gregor Br\u00fcck. In molti territori luterani, tuttavia, i concistori divennero una sorta di collegio amministrativo nominato dal sovrano per governare la chiesa all\u2019interno del proprio principato, esercitando funzioni analoghe a quelle dell\u2019autorit\u00e0 episcopale nella Chiesa cattolica (summepiscopato dei principi). Essi raccoglievano i pastori sotto la guida di un \u201csovraintendente\u201d che in buona sostanza era un vescovo, ancorch\u00e9 solo da un punto di vista funzionale e non (con rare eccezioni) nel titolo.\nGradualmente nella Chiesa evangelica tedesca questa funzione del concistoro venne temperata o eliminata, e in particolare la tradizione riformata, d'ispirazione calvinista, cominci\u00f2 a ridurre l'elemento concistorale a meri doveri amministrativi; altrove fu ricostituito come organo amministrativo e incluso nel governo della chiesa insieme a elementi episcopali e sinodali.\nNel calvinismo.\nIn base a una interpretazione pi\u00f9 radicale della dottrina del sacerdozio universale di Lutero, un tipo diverso di concistoro si svilupp\u00f2 nelle aree in cui prevalse il calvinismo. Qui venne meno l\u2019autorit\u00e0 episcopale e il concistoro assunse una funzione sia di autogoverno \u201cquasi-democratico\u201d della comunit\u00e0 dei fedeli, sia di disciplinamento e controllo delle loro condotte di vita. Ai tempi di Giovanni Calvino il concistoro di Ginevra \u2013 istituito il 20 novembre 1541 con ordinanze ecclesiastiche ispirate dalle sue dottrine \u2013 era composto da tutti i pastori retribuiti dalla citt\u00e0 e da \u201canziani\u201d o commissari laici eletti su base annuale, e raccoglieva circa un quindicesimo dell\u2019intera popolazione adulta della repubblica. Il concistoro si pronunciava sulle questioni pi\u00f9 varie (liti tra famigliari, vicini, soci di affari, ecc.) esercitando una sorta di mediazione stragiudiziale obbligatoria, e poteva anche pronunciare sentenze di scomunica inappellabili. \nIn ogni area in cui si diffuse il calvinismo \u2013 gli ugonotti francesi, i pietisti olandesi, i presbiteriani scozzesi, i riformati tedeschi, i puritani inglesi e americani \u2013 l\u2019organizzazione e la disciplina concistoriali lo accompagnarono: abbiamo cos\u00ec i \"consistories\" degli ugonotti francesi, le \"kirk sessions\" in Scozia, i \"presbyteria\" dei calvinisti tedeschi e olandesi, ecc.. Anche la chiesa evangelica valdese ha un\u2019organizzazione di tipo presbiteriano, perch\u00e9 oltre all\u2019assemblea dei fedeli conosce il concistoro, come consiglio elettivo composto da pastori, anziani e diaconi. \nLe differenze regionali e confessionali sono numerose, ma in tutti i paesi in cui il calvinismo divenne importante la disciplina dei membri della chiesa fu valorizzata e, allo scopo di contribuire a mantenerla, venne creato il concistoro. Generalmente, il concistoro di stile ginevrino si trasform\u00f2 in un corpo di pastori, anziani, diaconi e insegnanti, che governa la congregazione ecclesiastica locale e svolge un ruolo pi\u00f9 o meno rilevante di direzione della comunit\u00e0 dei fedeli, godendo di una certa autonomia nell\u2019applicare la disciplina ecclesiastica ai propri membri e nell\u2019amministrare la dottrina, la liturgia, le opere di carit\u00e0, le iniziative sociali e il patrimonio.\nAltre denominazioni protestanti.\nTra le chiese protestanti, l\u2019organizzazione ecclesiastica basta sul concistoro (o presbitero) \u00e8 rifiutata dalle chiese congregazionaliste, che non riconoscono alcuna autorit\u00e0 spirituale esterna alla comunit\u00e0 locale raccolta nella congregazione: la direzione della chiesa locale \u00e8, in tutti i suoi aspetti (dottrinali, liturgici, gestionali, ecc.) rimessa all\u2019assemblea dei fedeli, costituita come libera associazione di cristiani. Anche il congregazionalismo come il presbitarianesimo ricevette, in alcune sue componenti, una forte ispirazione dalla dottrina di Calvino. Ad esso sono riconducibili (a titolo esemplificatico), vari movimenti anabattisti, le sette puritane non-conformiste e dissenzienti, varie conventicole calviniste e pietiste, i quaccheri, i battisti, i metodisti, le chiese pentecostali e le chiese non-denominazionali o \u201clibere chiese\u201d."}
{"id": "108347", "revid": "110157", "url": "https://it.wikipedia.org/wiki?curid=108347", "title": "Innertkirchen", "text": "Innertkirchen (toponimo tedesco) \u00e8 un comune svizzero di 1\u00a0076 abitanti del Canton Berna, nella regione dell'Oberland (circondario di Interlaken-Oberhasli).\nStoria.\nIl comune di Innertkirchen \u00e8 stato istituito nel 1834 con l'unione delle comunit\u00e0 (\"B\u00e4uert\") di \u00c4ppigen, Bottigen, Grund, Wyler-Schattseite e Wyler-Sonnseite; 2014 ha inglobato il comune soppresso di Gadmen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nIl comune di Innertkirchen comprende:\nInfrastrutture e trasporti.\nInnertkirchen \u00e8 servito dalle stazioni di Aareschlucht West, di Aareschlucht Ost, di Unterwasser, di Innertkirchen Post e di Innertkirchen, sulla ferrovia Meiringen-Innertkirchen, e dalla funicolare Gelmerbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "108348", "revid": "1528507", "url": "https://it.wikipedia.org/wiki?curid=108348", "title": "Centro elaborazione dati", "text": "Un centro elaborazione dati (CED) o in inglese \"data center\", \u00e8 un'unit\u00e0 organizzativa all'interno di un'organizzazione aziendale che coordina e mantiene le apparecchiature ed i servizi di gestione dei dati, ovvero l'infrastruttura informatica a servizio di una o pi\u00f9 aziende. Pu\u00f2 essere denominato \"servizio elaborazione dati\" (SED), soprattutto in presenza di accordi di esternalizzazione.\n\u00c8 presente sia all'interno di enti pubblici e privati, e al suo interno possono essere presenti vere e proprie server farm. In alcuni casi sono strutture organizzate su scala industriale ed operano utilizzando una quantit\u00e0 di energia elettrica paragonabile a quella di una citt\u00e0 di piccole dimensioni, a volte fonte significativa di inquinamento atmosferico sotto forma di emissioni Diesel.\nDescrizione e funzioni.\nLe informazioni e le conoscenze sono oggi a disposizione in diverse forme e con varie metodologie di accesso ed \u00e8 noto ormai il valore della comunicazione, sia essa mutuata attraverso corrispondenza cartacea, telefono, fax o strumenti telematici come la posta elettronica ed il Web.\nIl CED serve a coordinare e gestire la diffusione delle informazioni all'interno della realt\u00e0 in cui opera affinch\u00e9 si abbiano a disposizione tutte le conoscenze necessarie senza essere sopraffatti dall'obesit\u00e0 da nozione, effetto primario dell'eccesso di informazioni, spesso ridondanti, che sono a disposizione di ognuno.\nIn quest'ottica un CED deve fornire il supporto informatico sia generico che specifico per la gestione organizzativa e amministrativa e le attivit\u00e0 di sorveglianza. Fornisce inoltre consulenza tecnico-scientifica alle diverse strutture in materia di sistemi di elaborazione, reti di calcolo e sistemi informativi oltre a valutare le esigenze e gli obiettivi da realizzare per la funzionalit\u00e0 dei servizi informatizzati.\nNelle realt\u00e0 pi\u00f9 grandi \u00e8 responsabile dell'orientamento dei responsabili di progetto che lo richiedano, delle scelte di sviluppo e di gestione dei loro sistemi informatici e telematici periferici e dell'assistenza delle sezioni o sedi distaccate nella gestione, nell'utilizzo di sistemi informatici e nelle scelte strategiche ed operative.\nIn alcuni casi, ed in alcune limitate realt\u00e0, svolge attivit\u00e0 di studio, ricerca, didattica e coordinamento nel campo dell'informatica e delle sue applicazioni, mantiene rapporti e sviluppa collaborazioni con enti e organismi pubblici e privati nei settori di comune interesse e promuove la diffusione di una cultura informatica, attraverso la formazione, la qualificazione e l'aggiornamento degli utenti.\nL'alternativa ad un CED interno \u00e8 quello di affidarsi (parzialmente o integralmente) a servizi di housing o di hosting sebbene, paradossalmente, sono proprie le aziende pi\u00f9 piccole che continuano ad avere, preferibilmente, un'infrastruttura interna (seppur minimale) e a non esternarla.\nNota bene: il termine CED \u00e8 spesso utilizzato dai professionisti IT solo nei casi in cui l'infrastruttura sia di dimensione ridotte e quindi per lo pi\u00f9 interna all'organizzazione che ne usufruisce, mentre si tende a riservare il termine \"data center\" solo alle server farm ovvero alle imprese specializzate.\nIl CED provvede quindi a:\nLe attivit\u00e0 del CED sono:\nOrganizzazione.\nLe risorse umane.\nLe figure professionali che agiscono all'interno di un centro elaborazione dati sono varie e diversificate, quasi tutte in possesso di conoscenze informatiche.\nL'implementazione infrastrutturale.\nL'infrastruttura si articola in tre tipologie di servizi fondamentali: la messaggistica, la condivisione delle risorse e la sorveglianza.\nIl primo passo da compiere \u00e8 verificare che tutti i computer siano collegati in rete fra loro ed adoperarsi per realizzare una LAN, una rete locale che pu\u00f2 essere connessa ad Internet anche in un secondo tempo. A tale scopo i computer devono essere gi\u00e0 configurati per accogliere il router. Insieme al router \u00e8 opportuno installare sempre un firewall per proteggere meglio la rete da intrusioni non autorizzate provenienti dall'esterno.\nNel realizzare la LAN \u00e8 bene considerare anche la possibilit\u00e0 di non poter effettuare la normale opera di cablatura sia per problemi edili che economici; in questo caso \u00e8 utile l'uso di uno o pi\u00f9 access point per realizzare una rete locale senza fili, comunemente detta WLAN.\nUna volta realizzata la rete \u00e8 bene far s\u00ec che il personale familiarizzi con le migliorie disponibili ed acquisisca una maggiore attenzione all'organizzazione dei documenti. Per ottenere questo il modo pi\u00f9 facile \u00e8 realizzare una condivisione delle risorse, in particolare tutte le stampanti ed un singolo disco dedicato su un solo computer, scelto secondo le disponibilit\u00e0: a questo disco possono accedere tutti per spostare file da una postazione all'altra usando la LAN al posto del comune scambio di dischetti. Bisogna altres\u00ec istruire gli utilizzatori affinch\u00e9 imparino a salvare sempre il lavoro ed utilizzino a tale scopo le apposite cartelle cos\u00ec da mantenere ordinato l'archivio e lo storico delle operazioni.\nIl passo successivo \u00e8 l'acquisto di un Server Centrale di Gestione a cui demandare il coordinamento delle risorse e la gestione del Disco Condiviso creato in precedenza implementando nello stesso tempo funzionalit\u00e0 di Backup di sicurezza.\nA questo punto bisogna istruire il personale affinch\u00e9 esegua il backup dei propri dati sul disco condiviso, nell'apposita cartella; il sistema si occuper\u00e0 di aggiornare il backup giornalmente sul secondo disco del server, appositamente configurato.\nDa questo momento in poi \u00e8 possibile gestire il collegamento ad Internet della struttura. Probabilmente saranno gi\u00e0 presenti precedenti configurazioni di connessione come ad esempio dial-up dei singoli utenti o connessioni a banda larga istituite in precedenza: queste connessioni vanno disabilitate sia in funzione della stabilit\u00e0 della spesa economica che in funzione della sicurezza delle rete. Vanno altre s\u00ec comunicate agli utilizzatori alcune regole inerenti all'utilizzo di supporti proveniente dall'esterno per minimizzare il rischio di agenti esterni dannosi quali virus per sistema operativo Microsoft Windows o spyware e backdoor.\nI servizi.\nSarebbe bene che un CED sapesse organizzarsi per offrire, se necessario, anche i seguenti servizi.\nLe soluzioni di gestione del rapporto con il cliente basate su Internet possono aiutare le aziende ad integrare e migliorare il rapporto con i propri consumatori e a soddisfare tutte le loro aspettative.\nLe nuove tecnologie basate su Internet consentono ai rivenditori di focalizzarsi su ci\u00f2 che sanno fare meglio e ridurre le attivit\u00e0 di tipo amministrativo. L'Automazione della Forza Vendita si concentra soprattutto sui processi di vendita come il contatto con i clienti, l'elaborazione degli ordini, l'archiviazione della corrispondenza, le previsioni di vendita e l'analisi delle prestazioni.\nLa gestione dei messaggi \u00e8 un'attivit\u00e0 che richiede tempo e che influisce notevolmente sulla produttivit\u00e0 dei dipendenti. La Messaggistica Unificata e la Comunicazione Unificata permettono alle aziende di dare un forte impulso alla produttivit\u00e0 dei dipendenti e di migliorare il servizio di assistenza clienti a costi ridotti.\nA causa del decentramento dei processi aziendali verso gli uffici di filiale, pi\u00f9 vicini ai clienti, per le medie e piccole imprese con pi\u00f9 sedi le comunicazioni con la sede centrale possono rappresentare un problema. I dipendenti che si trovano nelle filiali devono infatti poter disporre dello stesso livello di comunicazione vocale e dei dati di cui dispongono i colleghi della sede centrale. Con Internet come piattaforma business, si ha oggi l'opportunit\u00e0 di sfruttare tutte le applicazioni IP strategiche che permettono di operare in modo pi\u00f9 efficiente e di competere con aziende di ogni dimensione.\nI benefici che questa nuova forma di comunicazione porta alle aziende sono molteplici e diversificati e vanno personalizzati sulle esigenze specifiche anche analizzando gli aspetti strategici di implementazione.\nAnalizzati i vari aspetti dell'economia digitale e le tipologie di commercio elettronico oggi diffuse, bisogna organizzare la struttura affinch\u00e9 l'azienda possa beneficiare dei vantaggi della vendita su Internet e anche implementando un sito Web di successo.\nGli strumenti di gestione delle risorse umane basati su Internet sono in grado di aiutare le aziende a ridurre i costi, riqualificare i dipendenti e aumentarne la produttivit\u00e0. Grazie alla potenzialit\u00e0 dei sistemi in rete si pu\u00f2 comunicare facilmente con tutto il personale dell'azienda al quale viene messa a disposizione ogni informazione utile.\nEsaminando da vicino i vari sistemi per la gestione finanziaria all'interno delle aziende, mettendo in luce i metodi per accelerare i tempi di raccolta delle informazioni in modo che l'azienda stessa possa poi prendere, nel modo pi\u00f9 appropriato, le decisioni migliori, le soluzioni di Gestione delle Finanze basate su Internet hanno la capacit\u00e0 di abbassare i costi grazie all'aumento della produttivit\u00e0 dei reparti finanziari dell'azienda ed alla riduzione degli errori.\nLe soluzioni Internet per la distribuzione permettono alle aziende di far arrivare i prodotti ai clienti in modo pi\u00f9 efficiente, rendendo automatico il processo di gestione dell'inventario e del magazzino, dei trasporti verso l'interno e l'esterno e della distribuzione finale dei prodotti.\nCon l'automazione dei processi di acquisto le aziende possono condividere i dati con i propri fornitori e comprendere meglio i rapporti tra la domanda e l'offerta. Inoltre le attivit\u00e0 di \"E-Procurement\" possono aiutare a gestire meglio i fornitori e a ridurre significativamente i costi di approvvigionamento.\nAttraverso la gestione in rete della catena produttiva si snellisce il processo di interazione tra i fornitori e i clienti attraverso il Web. La Gestione della catena produttiva basata su Web ha come obiettivo quello di aumentare le vendite, ridurre i costi e migliorare la produzione attraverso la semplificazione dei processi di comunicazione tra tutti i partecipanti alla catena produttiva: fornitori, produttori, distributori, rivenditori e dettaglianti.\nL'introduzione del telelavoro e lo sviluppo del lavoro agile in un'organizzazione aziendale pu\u00f2 portare benefici alla competitivit\u00e0 e riduzione dei costi, ed ha il vantaggio di aumentare anche la soddisfazione della clientela.\nPer creare un'extranet possono essere utilizzate tecnologie diverse tra cui, la pi\u00f9 significativa, \u00e8 la VPN o rete privata virtuale. Le extranet diventano uno strumento grazie al quale i partner aumentano e migliorano le comunicazioni commerciali e le aziende snelliscono i processi di scambio e collaborazione a favore dell'efficienza e della qualit\u00e0 delle relazioni.\nAdottare una VPN all'interno dell'azienda garantisce innanzitutto la riservatezza dei dati, snellisce le operazioni, riduce i costi e consente un'amministrazione flessibile della rete. Inoltre, si riducono i costi delle comunicazione aziendali, poich\u00e9 le VPN utilizzano Internet o la rete IP condivisa di un fornitore di servizi al posto delle costose linee dedicate.\nL'obiettivo principale della sicurezza delle reti \u00e8 la protezione delle reti e delle applicazioni aziendali da ogni tipo di attacco o intrusione non autorizzata. Invece di focalizzarsi solo su un unico tipo di sicurezza, \u00e8 importante comprendere la necessit\u00e0 di una soluzione di sicurezza delle reti completa, che sia in grado di proteggere totalmente i dati aziendali e le risorse di elaborazione.\nLo \"storage networking\", componente indispensabile dell'infrastruttura IT di un'azienda moderna, deve migliorare la disponibilit\u00e0 e l'integrit\u00e0 dei dati archiviati, consentendone agilmente la condivisione e l'utilizzo. Lo \"storage networking\" basato su IP permette ai dispositivi di archiviazione di essere accessibili, interconnessi e situati in qualsiasi parte del mondo.\nUn numero sempre crescente di aziende sa ormai che i telefoni, i fax e i computer fanno parte di un'unica struttura globale di comunicazione. Inoltre, l'integrazione di dati e voce nella stessa rete permette a nuove e potenti applicazioni di migliorare il servizio assistenza clienti e di aumentare la produttivit\u00e0 dei dipendenti e consente ai dipendenti, che si spostano per lavoro, di mantenere una comunicazione efficace con i clienti e i propri colleghi.\nLa tecnologia Voice over IP, alternativa alla comunicazione vocale tradizionale, utilizza il protocollo IP che sta alla base della maggior parte delle applicazioni Internet e che consente quindi di rendere disponibili nuove applicazioni che integrano le e-mail e il browser web. La telefonia IP \u00e8 dunque una soluzione di alta qualit\u00e0 per la comunicazione vocale che offre funzionalit\u00e0 allo stato dell'arte. Inoltre, l'utilizzo di un'unica rete per il trasporto del traffico vocale e dati permette alle aziende di ridurre notevolmente i costi di investimento, utilizzo e manutenzione della rete.\nGli aspetti commerciali del marketing sul Web possono diventare un elemento complementare delle attivit\u00e0 tradizionali di marketing.\nLa gestione economica.\nIl \"Total Cost of Ownership\" comprende nel computo i seguenti costi:\nSicurezza e privacy.\nPer adempiere alle regolamentazioni del nuovo codice per la privacy e delle leggi sulla sicurezza \u00e8 necessario operare sia sul fronte telematico attraverso l'installazione di opportune protezioni hardware e software che sull'aspetto della sicurezza attiva e passiva del luogo avvalendosi dei servizi resi da sistemi di allarme ambientali e periferici.\nAmbientale e periferica.\n\u00c8 opportuno installare un sistema di allarme e sicurezza con Centrale dotata di combinatore telefonico su rete mista analogica/GSM e Tamper di sicurezza anti-sabotaggio.\nTale sistema di allarme gestisce l'esterno dell'edificio servendosi di sensori inerziali e sensori magnetici montati su porte e finestre; l'interno dell'edificio \u00e8 controllato attraverso l'uso di sensori volumetrici ed acustici. Tutti i sensori devono essere dotati di \"tamper\" di sicurezza controllati dalla Centrale.\n\u00c8 necessario dotare la struttura di telecamere a circuito chiuso ed illuminazione completa comandata da sensori di movimento. Le telecamere, di tipo compatibile con protocollo TCP/IP, sono connesse direttamente alla rete dati permettendo un controllo anche remoto della situazione.\nPer il controllo oltre i limiti della propriet\u00e0 si rende necessario richiedere l'apposito permesso secondo le leggi ed i regolamenti di cui all'appendice B.\nL'accesso alla struttura \u00e8 regolamentato attraverso l'uso di badge: tali sistemi di controllo degli accessi danno la possibilit\u00e0 di consentire il passaggio alle persone abilitate tramite un dispositivo di lettura oppure tramite riconoscimento vocale citofonico e permettono di registrare e verificare i transiti effettuati.\nTelematica.\n\u00c8 opportuno installare un firewall hardware a monte della connessione ad Internet per verificare e gestire il traffico in entrata ed in uscita dalla rete locale.\nLa rete Wireless inoltre deve essere dotata di protezione Wep (qualora non fosse possibile affidarsi al WPA), controllo degli indirizzi MAC e autenticazione tramite server Radius o con un IDS.\nPersonale impiegato.\nCoordinatore tecnico-commerciale.\n\u00c8 la persona che si occupa dell'economato, vagliando le soluzioni informatiche pi\u00f9 adatte.\nConsulente informatico.\nSi ricorre al consulente informatico in specifiche occasioni, soprattutto in concomitanza con particolari progetti o situazioni. Nel settore IT il termine si utilizza con due significati: per i fornitori di soluzioni la persona che materialmente va dal cliente a svolgere il progetto di configurazione, a volte installazione e formazione relativo al sistema/applicazione (in questo caso, \u00e8 anche denominato \"consulente applicativo\"); in senso proprio: specialista a contratto, dotato di competenze molto specifiche relativo ad un argomento.\nManager EDP.\nUn manager addetto all'elaborazione automatica dei dati \u00e8 un dirigente d'azienda preposto alla gestione dell'infrastruttura e organizzazione delle risorse informatiche, ed \u00e8 solitamente posto alla direzione di un apposito ufficio.\nSistemista.\nTratta reti locali e sistemi server, proponendo al cliente delle soluzioni tecnologiche per sfruttare al meglio l'informatizzazione della societ\u00e0. Spesso interviene dove il tecnico HW-SW ha difficolt\u00e0. Offre soluzioni informatiche di pi\u00f9 ampio respiro, considerando l'impatto economico e la scalabilit\u00e0. \u00c8 una figura che tende a perdere parte della propria \"tecnicit\u00e0\" per avvicinarsi ad un'opera di consulenza, quindi dovr\u00e0 essere in grado di gestire un progetto e trattare con i livelli dirigenziali delle aziende.\nSviluppatore software.\nSviluppa applicazioni sfruttando linguaggi visuali quali BASIC, C, Java, Python. Lavora in gruppo, e si occupa di analizzare la struttura dell'applicazione, e proporre le soluzioni tecnologiche migliori.\nSviluppatore web.\nSi occupa dello sviluppo di pagine web sfruttando programmi di creazione di siti o tecnologie tra le quali HTML, ASP, PHP, python, JSP, script.\nTecnico hardware.\nSi occupa di assemblare hardware, periferiche e reti locali. Si occupa inoltre della configurazione dei sistemi operativi per l'utilizzo delle periferiche trattate.\nTecnico hardware-software.\n\u00c8 una figura che si occupa di gestire PC Client/Server all'interno di piccole reti. Offre anche supporto nell'utilizzo del PC e degli applicativi utilizzati nelle varie realt\u00e0 aziendali.\nTecnico EDP.\nUn tecnico EDP si occupa di gestire la parte informatica dell'azienda anche appoggiandosi a consulenti o tecnici esterni. \u00c8 un ruolo che spazia dall'aiuto degli utenti nell'utilizzo dei software alla gestione dei sistemi server dell'azienda."}
{"id": "108351", "revid": "134931", "url": "https://it.wikipedia.org/wiki?curid=108351", "title": "Louisiana Purchase", "text": ""}
{"id": "108355", "revid": "41851", "url": "https://it.wikipedia.org/wiki?curid=108355", "title": "Oberdorf", "text": ""}
{"id": "108357", "revid": "110157", "url": "https://it.wikipedia.org/wiki?curid=108357", "title": "Wolfenschiessen", "text": "Wolfenschiessen (toponimo tedesco) \u00e8 un comune svizzero di 2\u00a0144 abitanti del Canton Nidvaldo. \u00c8 stato istituito nel 1850 con la divisione del comune soppresso di B\u00fcren nei nuovi comuni di Oberdorf e Wolfenschiessen.\nSul territorio comunale si trovano le dighe di K\u00e4ppelistutz e di Bannalp."}
{"id": "108360", "revid": "767487", "url": "https://it.wikipedia.org/wiki?curid=108360", "title": "Grande Orda", "text": "La Grande Orda era il principato centrale dell'Orda d'Oro. All'inizio del XV secolo l'Orda d'Oro inizi\u00f2 a disintegrarsi. I maggiori principati, di Kazan e di Crimea ottennero l'indipendenza. Moscovia, Astrakhan, Orda Nogai e Siberia li seguirono. Il territorio restante, attorno alla capitale Saraj, sostenne di essere l'Orda d'Oro, ma non poteva equivalere n\u00e9 la potenza politica, n\u00e9 quella militare di quest'ultimo. Nel 1502 La Grande Orda venne completamente distrutta da Mengli Ghiray del Khanato di Crimea."}
{"id": "108362", "revid": "109045212", "url": "https://it.wikipedia.org/wiki?curid=108362", "title": "Voxel", "text": "Un voxel (\"volumetric picture element\") \u00e8 un'unit\u00e0 di misura del volume. Il voxel \u00e8 la controparte tridimensionale del pixel bidimensionale (che rappresenta l'unit\u00e0 dell'area), e perci\u00f2 il volume buffer (un ampio array 3D di voxel) dei voxel pu\u00f2 essere considerato come la controparte tridimensionale del frame buffer bidimensionale dei pixel. La grafica volumetrica \u00e8 il settore della computer grafica che impiega il volume buffer per la rappresentazione delle scene e riguarda la sintesi, manipolazione, e il rendering di tali scene. La grafica volumetrica \u00e8 la controparte tridimensionale della grafica raster.\nAspetti teorici.\nOgni voxel possiede valori numerici a esso associati , che rappresentano alcune propriet\u00e0 misurabili o variabili indipendenti (per esempio, colore, opacit\u00e0, densit\u00e0, materiale, proporzione di copertura, indice di rifrazione, velocit\u00e0, forza, tempo) del fenomeno reale o dell'oggetto che risiede nell'unit\u00e0 di volume rappresentata da quel voxel. L'aggregato dei voxel, che tassellano il volume buffer, forma il dataset volumetrico, che \u00e8 rappresentato come una griglia tridimensionale regolare discreta; questo \u00e8 anche detto dato volumetrico. La modellazione volumetrica \u00e8 la sintesi, analisi, e manipolazione di un oggetti campionati, calcolati e sintetici, contenuti entro un dataset volumetrico.\nSono dunque possibili due interpretazioni del termine voxel, in base all'utilizzo:\nIl valore di un voxel pu\u00f2 rappresentare svariate propriet\u00e0. I medici utilizzano gli scanner per l'imaging a risonanza magnetica e la tomografia computerizzata per ottenere dati tridimensionali degli organi interni di una persona. Nella tomografia si ottengono porzioni dell'oggetto usando i raggi X. Vengono proiettati i raggi X attraverso il corpo e viene quindi misurata la loro intensit\u00e0 con rilevatori dall'altra parte del corpo. Il proiettore di raggi viene ruotato attorno al corpo e vengono prese le misure a centinaia di posizioni attorno al paziente. Il rendering volumetrico permette di visualizzare quei dati. \nI voxel possono contenere pi\u00f9 di un valore scalare; nel caso delle scansioni ad ultrasuoni in modo B e dati Doppler, la densit\u00e0 e la velocit\u00e0 del flusso vengono catturati come canali dati separati ma visualizzati nella stessa posizione voxel.\nVisualizzazione.\nLa visualizzazione volumetrica \u00e8 un metodo di visualizzazione che riguarda la rappresentazione, manipolazione, e il rendering di dati volumetrici. Un volume di dati rappresentato dai voxel pu\u00f2 essere visualizzato in modo diretto dal rendering volumetrico o attraverso l'estrazione di una isosuperficie poligonale, che separa una parte del volume attraverso l'identificazione di una opportuna soglia di intensit\u00e0. L'algoritmo dei marching cubes \u00e8 spesso usato a questo scopo.\nMappe d'altezza.\nI voxel vengono utilizzati nelle cosiddette \"mappe d'altezza\" (\"height maps\"); queste sono matrici rettangolari che contengono i valori dell'altezza. Ad ogni elemento della matrice si pu\u00f2 associare un voxel non cubico con altezza pari all'altezza definita dalla matrice e con base di grandezza fissa ed uguale per tutte le locazioni della matrice. Le mappe d'altezza contengono un singolo valore per ogni punto sulla griglia 2D, in questo modo si possono rappresentare superfici semplici ma non superfici complesse che si sovrappongano. Le mappe d'altezza son spesso utilizzate nelle applicazioni della realt\u00e0 virtuale."}
{"id": "108363", "revid": "9", "url": "https://it.wikipedia.org/wiki?curid=108363", "title": "Kalmykia", "text": ""}
{"id": "108367", "revid": "834", "url": "https://it.wikipedia.org/wiki?curid=108367", "title": "Ced", "text": ""}
{"id": "108369", "revid": "1048", "url": "https://it.wikipedia.org/wiki?curid=108369", "title": "Stato metastabile", "text": ""}
{"id": "108370", "revid": "118857015", "url": "https://it.wikipedia.org/wiki?curid=108370", "title": "Cattura elettronica", "text": "La cattura elettronica (EC) accade quando un nucleo assorbe uno dei suoi elettroni orbitanti (formula_1) trasformando un protone (formula_2) del nucleo in un neutrone (formula_3); come risultato si ottiene l'emissione di un neutrino (formula_4):\nQuesto processo \u00e8 strettamente collegato con il decadimento \u03b2. Nonostante non sia un decadimento radioattivo, esso \u00e8 un processo fondamentale per la trasmutazione di alcuni nuclei instabili che non possono decadere con un normale processo \u03b2.\nEsso avviene se la differenza di energia tra l'atomo iniziale e quello finale \u00e8 minore di . A queste condizioni il decadimento \u03b2+ \u00e8 impossibile, perci\u00f2 la cattura elettronica rimane l'unica modalit\u00e0 di trasmutazione che possa stabilizzare il nucleo atomico.\nEsempi:\nL'importanza del neutrino.\nL'esistenza del neutrino in questo processo ha risolto il problema delle leggi di conservazione. L'esistenza di questa particella fu ipotizzata da Pauli nel 1931 il quale pens\u00f2 che questa particella di difficile rivelazione avrebbe potuto portare con s\u00e9 il momento angolare, la quantit\u00e0 di moto e l'energia che mancavano nella semplice somma fatta sugli elettroni prodotti da questo processo."}
{"id": "108371", "revid": "1048", "url": "https://it.wikipedia.org/wiki?curid=108371", "title": "Emissione beta", "text": ""}
{"id": "108375", "revid": "838137", "url": "https://it.wikipedia.org/wiki?curid=108375", "title": "Modo di decadimento", "text": "In fisica il modo di decadimento descrive un particolare modo in cui una particella \"decade\", cio\u00e8 si decompone in particelle pi\u00f9 semplici.\nDescrizione.\nPer quanto riguarda il decadimento radioattivo (quello dei nuclei atomici) i possibili modi in cui possono decadere sono:\nNormalmente uno di questi modi \u00e8 predominante per un dato nucleo; quando questo non \u00e8 vero vengono indicate le probabilit\u00e0 dei vari modi.\nA volte un decadimento pu\u00f2 lasciare il nucleo risultante in uno stato eccitato, che di solito decade ulteriormente emettendo l'energia in eccesso sotto forma di un fotone. Quando questi stati perdurano per tempi pi\u00f9 lunghi di un nanosecondo sono chiamati isomeri: questi isomeri decadono dopo un certo tempo nello stato non eccitato dell'isotopo corrispondente, ma diversamente dai decadimenti il nuclide non cambia. Il decadimento dallo stato isomerico pu\u00f2 avvenire per:"}
{"id": "108378", "revid": "847492", "url": "https://it.wikipedia.org/wiki?curid=108378", "title": "Lagide", "text": ""}
{"id": "108379", "revid": "1543377", "url": "https://it.wikipedia.org/wiki?curid=108379", "title": "Merom (microprocessore)", "text": "Merom \u00e8 il nome in codice del processore mobile Core 2 Duo, successore del processore Core Duo (ex Pentium M serie 8xx) che \u00e8 basato sul core Yonah, ed \u00e8 il primo rappresentante della nuova architettura Intel Core Microarchitecture destinato all'impiego in sistemi mobile.\nInizialmente Merom era alla base della piattaforma di transizione Napa64, ma poi ha trovato la sua collocazione definitiva nelle piattaforme Centrino Pro e Centrino Duo Santa Rosa insieme al chipset Crestline a partire da maggio 2007.\nArrivo sul mercato progressivamente anticipato.\nInizialmente era stato annunciato per ottobre 2006, un periodo in cui doveva iniziare, da parte di Intel, l'unificazione delle proprie linee di prodotto Desktop e Notebook, proprio introducendo questo nuovo core. Successivamente, Intel ha deciso di anticipare il lancio degli altri processori basati sulla nuova architettura, Woodcrest e Conroe, destinati rispettivamente al mercato server e desktop, anticipando quindi a sua volta anche il lancio di Merom, fissato per agosto. A met\u00e0 luglio poi \u00e8 stato invece annunciato un ulteriore anticipo sulla data di distribuzione, fissata poi al 27 luglio, lo stesso giorno in cui \u00e8 stata presentata anche la versione per desktop, Conroe, che condivide con Merom, lo stesso nome commerciale di Core 2 Duo.\nLa nuova strategia di Intel.\nL'obiettivo di Intel con la nuova architettura \"Core\" in generale, e con il progetto Merom in particolare, \u00e8 quello di valorizzare l'efficienza per MHz dei propri processori, abbandonando progressivamente la sola frequenza di clock quale principale parametro che indica le prestazioni di un processore. A partire dall'architettura Pentium M Banias originaria, Intel \u00e8 arrivata con Merom a triplicare l'efficienza, e quindi le prestazioni, a parit\u00e0 di watt dissipati.\nQuesto grazie all'abbandono di pipeline lunghe (numero di cicli elevato) tipiche del processori Pentium 4 Prescott, con soluzioni a 31 stadi, adottando le nuove pipeline corte a soli 14 stadi.\nDa questo progetto \u00e8 derivato anche, come detto, il processore Conroe destinato ad essere la variante specifica per il mercato Desktop di Merom, andando a sostituire il Pentium D Presler.\nUna scelta in questa direzione (quella di un passaggio all'architettura ereditata dal Pentium M per tutti i settori di mercato) \u00e8 stata, del resto, un passaggio pressoch\u00e9 obbligato per Intel. Il produttore statunitense ha avuto per troppo tempo a listino un processore Desktop, modello Pentium 4, che operava a frequenze di clock molto elevate. Dall'altra parte, nel versante notebook, erano presenti le CPU Pentium M (Banias e Dothan), caratterizzate da frequenze di lavoro inferiori di circa il 50% rispetto a quelle Pentium 4 ma capaci, ci\u00f2 nonostante, di ottime prestazioni velocistiche complessive. Risultava quindi evidente come l'efficienza di queste ultime soluzioni andasse sfruttata in tutti i settori di mercato.\nCaratteristiche tecniche.\nProcesso produttivo.\nMerom deriva proprio dal progetto Yonah, trasportando poi anche nel segmento Desktop, attraverso Conroe, le peculiarit\u00e0 architetturali di questo progetto. Si tratta di un'architettura, denominata \"Intel Core Microarchitecture\", con profonde revisioni rispetto a quella che caratterizza i Core Duo Yonah che lo hanno preceduto e che consente di ottenere un netto miglioramento prestazionale, dal 20 al 30% in pi\u00f9, rispetto alle precedenti architetture a parit\u00e0 di frequenza di clock, mantenendo per\u00f2 i consumi massimi intorno ai 21 W e quelli minimi sui 5 W, grazie anche alla presenza di 4 engine di esecuzione e una migliore unit\u00e0 di calcolo in virgola mobile (FPU).\nCome Yonah, \u00e8 ovviamente un processore dual core costruito in un unico pezzo di silicio secondo un approccio a Die Monolitico a 65 nm, un design che consente di condividere tra i due core parte delle unit\u00e0 di elaborazione, in questo caso la Cache L2. Non si tratta quindi di un approccio a Die Singolo come per i primi Pentium D Smithfield, e nemmeno a Die Doppio come per i Presler.\nNel corso del tempo, sono state rese disponibili versioni di Merom con una Cache L2 condivisa di 4 MB (Serie 7xxx) e 2 MB (Serie 5xxx), entrambe con bus a 667\u00a0MHz (ma il chipset Crestine supporta BUS a 800\u00a0MHz quindi, al momento dell'introduzione della piattaforma Santa Rosa, \u00e8 stato reso disponibile un aggiornamento della frequenza). Inoltre, sebbene le cache L1 siano ancora fisicamente separate, \u00e8 diventato per\u00f2 possibile trasferire i dati da una all'altra in maniera diretta, senza dover sprecare per questo alcun ciclo macchina. La superficie \u00e8 di 143\u00a0mm\u00b2 e il numero di transistor nelle versioni a 4 MB di cache, arriva 291 milioni.\n\u00c8 inoltre compatibile \"pin-to-pin\" con il suo predecessore, quindi \u00e8 tecnicamente possibile sostituire la sola CPU in un portatile dotato di Yonah dopo aver aggiornato anche il BIOS della motherboard. In realt\u00e0 tale compatibilit\u00e0 \u00e8 limitata solo alle prime versioni, quelle pensate per la piattaforma di transizione Napa64; quelle che sono arrivate nel 2007 per far parte della piattaforma Santa Rosa, utilizzano un nuovo socket, il Socket P.\nDovendo essere inizialmente solo un sostituto di Yonah, Merom \u00e8 compatibile anche con i chipset i945 GM e PM, presentati insieme alla prima generazione di Core Duo e, ovviamente anche con il socket gi\u00e0 utilizzato da Yonah, vale a dire il 479.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nMerom contiene tutte le principali tecnologie attualmente disponibili sui processori Intel MMX, SSE, SSE2 e SSE3 in una versione maggiormente perfezionata rispetto a quella introdotta nei Pentium 4 Prescott e Pentium D. Il vero punto di forza, per la prima volta nel settore notebook di Intel, risiede nel supporto alle istruzioni EM64T non implementate in Yonah in quanto questo avrebbe richiesto un maggior numero di transistor, impattando negativamente sui consumi del chip; inoltre a causa della scarsa diffusione di software ottimizzato al momento del lancio di Yonah, non ci sarebbero stati apprezzabili miglioramenti in termini di prestazioni velocistiche. Stando alle dichiarazioni della casa produttrice, da sempre in stretto contatto con Microsoft, i reali vantaggi dovrebbero arrivare con Windows Vista e la nuova versione di Microsoft Office, ovvero Office 2007. Ovviamente sono presenti anche XD-bit e SpeedStep.\nSono state introdotte anche le tecnologie La Grande, per l'implementazione del trusted computing in processori Intel, IAMT 2 e altre caratteristiche per incrementare le performance e rendere pi\u00f9 flessibile l'utilizzo del PC. \u00c8 presente anche la tecnologia di virtualizzazione Vanderpool (tranne che nel modello T5500), mentre non \u00e8 stata implementata la tecnologia Hyper-Threading, che non ha mai riscontrato particolare interesse nel settore mobile e che anzi Intel abbandoner\u00e0 completamente dato che l'attuale parco software in abbinamento ai processori dual core, non ne sfrutta le potenzialit\u00e0.\nUna nuova tecnologia appare molto interessante, si tratta della Intel Dynamic Acceleration, che permette di portare un core a operare a frequenza superiore a quella di default quando vengono utilizzate applicazioni che non beneficiano dell'elevato parallelismo che un processore multi core pu\u00f2 fornire. In questo modo, se un'applicazione tende ad utilizzare un solo core lasciando gli altri inattivi, si ha un aumento dinamico della frequenza del core impegnato in modo da poter garantire il massimo di prestazioni anche con questo tipo di applicazioni; l'inattivit\u00e0 degli altri core consente quindi di compensare i maggiori consumi che derivano dall'aumento della frequenza, mantenendo i parametri di dissipazione termica dentro i limiti prestabiliti. Tale tecnologia \u00e8 stata implementata solo nelle versioni a bassa tensione LV (Low voltage) e ULV (Ultra Low voltage) facenti parte della nuova piattaforma Santa Rosa.\nLa nuova piattaforma Centrino Pro.\nL'arrivo di Merom, con l'implementazione della tecnologia EM64T non ha coinciso immediatamente con il lancio della nuova generazione della piattaforma (di cui esiste anche la versione Centrino Pro), conosciuta come Santa Rosa, ma ha costituito solo un aggiornamento di quella conosciuta come Napa. La piattaforma completamente nuova per Merom invece, \u00e8 stata resa disponibile solo a maggio 2007 ed \u00e8 disponibile in 2 distinte versioni. Alla base di entrambe vi \u00e8 quella che in codice si chiama Santa Rosa e, commercialmente, viene identificata in Centrino Pro e nella seconda generazione della Centrino Duo.\nTale approccio, quello della piattaforma di transizione con la sostituzione del solo processore, \u00e8 stato quello che Intel ha gi\u00e0 realizzato nel corso del 2004, anno in cui present\u00f2 il processore Pentium M Dothan come semplice successore del primo Pentium M Banias a febbraio e poi, a dicembre la nuova piattaforma Sonoma con cui introduceva il supporto alla RAM DDR2 e al PCI Express.\nVarianti di Merom con package ridotto.\nA gennaio 2008, durante l'annuale evento MacWorld in cui Apple presenta i nuovi prodotti della casa, \u00e8 stato presentato un nuovo modello di MacBook denominato Air, la sua particolarit\u00e0 risiede nelle dimensioni estremamente compatte. Sebbene sia altamente probabile che a breve tale notebook possa integrare il successore di Merom, Penryn, al momento esso integra ancora processori Merom. La vera particolarit\u00e0 dell'implementazione di Merom all'interno dei sistemi Air, risiede nel fatto che \u00e8 stata sviluppata una variante di Merom espressamente per queste soluzioni notebook. Si tratta di particolari versioni in cui il package \u00e8 stato ridotto rispetto alle soluzioni originarie in modo da poter essere integrato proprio in soluzioni dalle dimensioni molto ridotte. Per ottenere tale risultato Intel avrebbe usato tecnologie impiegate nella produzione dei processori Penryn a 45 nm.\nAl momento della presentazione del MacBook Air, Steve Jobs ha fatto la seguente dichiarazione in merito alle particolari versioni di Core 2 Duo integrate in tale prodotto:\nPochi giorni dopo la presentazione di queste nuove versioni di processore, altri produttori hanno espresso l'intenzione di poterle implementare nei propri prodotti e tra questi si possono citare Lenovo e Fujitsu. Sulla scia del successo ottenuto da questo prodotto Intel ha deciso di proporre un nuovo modello chiamato SL7100 caratterizzato da un consumo massimo di soli 12 W e per il core Penryn ha creato tutta una nuova serie di CPU a package ridotto disponibile per tutti i produttori che ne facciano richiesta.\nPrezzi delle varie versioni di Merom.\nI primi modelli di Merom, tutti con BUS a 667\u00a0MHz, hanno i seguenti prezzi:\nAnche per Merom sono state presentate le versioni a bassa tensione ridotto, arrivate per\u00f2 solo a inizio 2007; si tratta pi\u00f9 precisamente di 2 versioni LV (Low voltage) per Socket 479:\nE successivamente anche quelle per Socket P\nCon l'arrivo della piattaforma Centrino Pro Santa Rosa, a maggio 2007, sono stati messi in commercio i seguenti modelli in cui le maggiori differenze rispetto ai modelli precedenti risiedono nella nuova frequenza di BUS a 800\u00a0MHz e nell'utilizzo del Socket P.:\nA luglio e agosto 2007 sono state presentate anche 2 versioni ancora pi\u00f9 potenti della T7700 che hanno preso il nome di Core 2 Extreme (al pari della controparte desktop) ma alloggiate sempre nel socket P. Si tratta quindi di particolari versione di Core 2 Extreme pensate per l'utilizzo in sistemi notebook. Questi processori sono dotati di moltiplicatore di frequenza sbloccato verso l'alto come abituale per le CPU della serie Extreme Edition per sistemi desktop presentate da Intel in precedenza. Di seguito il prezzo dei modelli Extreme (a settembre 2007 sono ancora identici):\nPer i portatili con maggiori esigenze di risparmio energetico a settembre 2007 sono state presentate 2 versioni ULV (Ultra Low Voltage):\nPer queste CPU viene utilizzato il Socket 479 perch\u00e9 il chipset Calistoga (i945) consuma circa la met\u00e0 del Crestline (i965) e quindi \u00e8 pi\u00f9 adatto all'utilizzo con questi processori.\nVersione per i soli produttori OEM.\nCome gi\u00e0 fatto con il core Yonah, Intel ha sviluppato anche un'altra versione di processore Core 2 Duo Merom specificamente destinata ad alcuni dei suoi partner OEM, da utilizzare in particolari serie di soluzioni notebook a partire da ottobre 2006:\nQuesto nuovo processore viene abbinato al chipset i945, andando di fatto a sostituire nelle linee di prodotto dei clienti OEM i modelli Core Duo T2250 e T2050, soluzioni basate su core Yonah introdotte da Intel anche in questo caso solo per alcuni partner produttori di notebook, senza includerle nella roadmap originaria dei processori Core Duo.\nModelli ancora attesi sul mercato.\nPer il terzo trimestre 2007 sono stati annunciati tagli di prezzo per tutte le versioni, e l'arrivo dei modelli T7800 e T7250. Spariranno invece i T7100 e T7300. Di seguito la nuova gamma:\nInfine, il 30 dicembre dovrebbe venir presentato un altro modello a bassa tensione, di cui non si conosce per\u00f2 ancora la frequenza di BUS:\nModelli arrivati sul mercato.\nLa tabella seguente mostra i modelli di Core 2 Duo, basati su core Meromn, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina del Core 2 Duo.\nTermine della produzione dei primi esemplari di Merom.\nIntel annunci\u00f2 di voler sospendere nel marzo 2008 la produzione dei seguenti modelli basati su Merom: Core 2 Duo T7600, T7400, T7200, T5600 e T5500, oltre ai Celeron M 530 e 520.\nQuesta mossa segn\u00f2 l'inizio della fine per la prima piattaforma Centrino Duo Napa e in particolare anche per la Napa64. Inoltre il progressivo abbandono delle soluzioni a 65\u00a0nm facilit\u00f2 il passaggio alle soluzioni a 45\u00a0nm.\nIl successore.\nIl successore di Merom avrebbe dovuto essere Gilo ma, successivamente, si \u00e8 saputo che il suo posto \u00e8 stato preso da Penryn che riprender\u00e0 buona parte del progetto di Merom ma verr\u00e0 realizzato mediante processo produttivo a 45 nm. Secondo alcune indiscrezioni, \u00e8 possibile che Gilo possa in futuro essere il successore proprio di Penryn, ma non si sono avute conferme in tal senso."}
{"id": "108380", "revid": "274482", "url": "https://it.wikipedia.org/wiki?curid=108380", "title": "Conroe (microprocessore)", "text": "Conroe era il nome in codice del processore Intel Core 2 Duo per il settore desktop. Era diventato il successore del Pentium D Presler a partire dal 27 luglio 2006 (inizialmente era previsto per ottobre).\nTra la seconda met\u00e0 del 2006 e la prima met\u00e0 del 2007 Intel unific\u00f2 le proprie linee di prodotto Desktop e Notebook, grazie all'introduzione del Core 2 Duo Merom come sostituto del processore mobile Core Duo Yonah.\nLa nuova strategia di Intel.\nConroe vedeva la sua architettura interamente basata su quella del \"fratello\" Merom, ovvero la Intel Core Microarchitecture, e segnava un punto di svolta nella politica di mercato di Intel. La sua adozione in ambito desktop, infatti segnava la morte dell'architettura NetBurst che era alla base del Pentium 4 e dei Pentium D (Smithfield e Presler) e che si era rivelata efficace in un momento in cui aumentare la frequenza di clock non era un problema, ma straordinariamente inefficiente dal punto di vista del rapporto prestazioni/Watt. A partire dall'architettura NetBurst del Pentium 4 Northwood, Intel arriv\u00f2 con Conroe a quintuplicare l'efficienza, e quindi le prestazioni, a parit\u00e0 di Watt dissipati. \u00c8 evidente inoltre come fino a Smithfield, che manteneva fondamentalmente la stessa architettura del Pentium 4, tale aumento era stato molto marginale. Dato che ormai aumentare il clock era diventato quasi impossibile senza l'insorgere di numerose complicazioni legate alla dissipazione termica, quella dell'efficienza dell'architettura e la parallelizzazione delle operazioni, sembrava la strada migliore per proseguire il processo di innovazione.\nCaratteristiche tecniche.\nProcesso produttivo.\nDerivando dal progetto Merom, anche Conroe si basava su un approccio a Die Monolitico ma vedeva la rimozione di alcune specifiche caratteristiche tecniche legate al massimo risparmio energetico utili in sistemi notebook ma non in un processore desktop. Il consumo massimo si attestava intorno ai 65\u00a0W, non paragonabili con i soli 21\u00a0W dei Core 2 Duo Merom, ma praticamente la met\u00e0 dei 130\u00a0W di Prescott, Smithfield e Presler. Il numero di transistor delle versioni a 4 MB di cache L2 era di circa 291 milioni per una superficie totale di 143\u00a0mm\u00b2, mentre per le versioni a 2 MB se ne avevano 167 milioni per una superficie di 111\u00a0mm\u00b2.\nVennero presentate versioni con cache L2 totale di 4 MB e altre con 2 MB, mentre l'FSB, che all'inizio sembrava rimanere quello a 800\u00a0MHz, grazie ad una serie di affinamenti progettuali, gi\u00e0 nelle prime versioni raggiungeva i 1066\u00a0MHz e, successivamente, a met\u00e0 2007, arriv\u00f2 fino a 1333\u00a0MHz. Inoltre, il processo produttivo a Die Monolitico permise di rendere la cache \"condivisa\" tra i due core, come avveniva del resto in Merom e nel suo predecessore Yonah. La cache condivisa era una grande innovazione rispetto a Presler, in quanto alcune istruzioni potrebbero essere gi\u00e0 presenti nella cache; in Smithfield e Presler se uno dei due core aveva bisogno di un'istruzione e questa era presente nella cache ma solo in quella dell'altro core, era necessario andare a ricaricarla dalla memoria di sistema. In Conroe tale barriera venne a cadere ottimizzando quindi al meglio l'utilizzo di questa preziosa risorsa.\nIl socket rimase l'LGA 775 utilizzato anche dagli ultimi Pentium 4 e dai Pentium D, ma non tutte le motherboard erano compatibili con Conroe. Si trattava di un problema di alimentazione, quindi solo quelle che implementavano un particolare regolatore di tensione, fedele alle specifiche, potevano supportare anche la nuova CPU.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nConroe conteneva tutte le principali tecnologie gi\u00e0 disponibili sui processori Intel, quali MMX, SSE, SSE2 e SSE3 in versione migliorata. Inizialmente erano previste anche le nuove SSE4 che contengono significative migliorie nel campo multimediale, ma esse vennero poi rimandate al suo successore a 45 nm conosciuto come Wolfdale. Non mancava ovviamente il supporto alle istruzioni EM64T e alle tecnologie Vanderpool e XD-bit, mentre alcune indiscrezioni segnalavano anche la probabile presenza della tecnologia LaGrande. Grazie alla tecnologia SpeedStep Conroe poteva diminuire il clock fino a 1,6\u00a0GHz utilizzando un moltiplicatore pari a 6x; allo stesso tempo, i livelli di tensione del core venivano ridotti.\nLa tecnologia Hyper-Threading invece non venne implementata. Sebbene presente ormai da alcuni anni nei processori desktop di Intel, sembrava che il parco software del momento non sfruttasse adeguatamente i due core \"logici\" creati da Hyper-Threading in presenza di processori dual core e di conseguenza la sua implementazione appariva del tutto superflua.\nLa nuova versione Extreme Edition.\nStoricamente Intel ha sempre presentato una versione \"Extreme Edition\" dei suoi processori, dedicata agli utenti pi\u00f9 esigenti. Come successore del Pentium Extreme Edition, arriv\u00f2 il Core 2 Extreme che, nella sua prima incarnazione, era basato anch'esso sul core Conroe.\nInizialmente sembrava che venisse presentata una versione di Conroe denominata \"X8xxx\" da 3,33\u00a0GHz con BUS a ben 1333\u00a0MHz, ma successivamente non si sono pi\u00f9 avute conferme in tal senso. Il 26 maggio 2006 venne annunciata una versione chiamata \"X6800\" da 2,93\u00a0GHz e BUS 1066\u00a0MHz, dalle specifiche molto pi\u00f9 conservative, che poi fu la versione effettivamente presentata. Probabilmente Intel si rese conto che per battere AMD sul piano delle prestazioni, tale modello fosse gi\u00e0 sufficiente, e da qui la scelta di non \"bruciare\" il modello superiore, posticipandolo a quando il mercato ne avrebbe avuto effettivo bisogno.\nEra stato annunciato che a fine 2006 sarebbe arrivata anche una versione a 3,2\u00a0GHz, per affiancarsi alle prime versioni di Kentsfield ma poi questa presentazione non \u00e8 pi\u00f9 avvenuta.\nLe versioni Extreme Edition \"vere e proprie\" furono in realt\u00e0 basate proprio sul processore Kentsfield, dedicato (almeno inizialmente) specificatamente a questa linea. Si trattava di una CPU a 4 core, arrivata a novembre 2006.\nPer quanto riguardava il consumo massimo le versioni Extreme Edition di Conroe non superavano i 75\u00a0W, ben al di sotto del modello di punta della concorrente AMD, vale a dire l'Athlon 64 FX 62, che consumava fino a 125\u00a0W.\nVarianti economiche di Conroe.\nAllo scopo di produrre CPU meno costose, dotate di un quantitativo di cache L2 inferiore, Intel present\u00f2 anche i core Allendale e Conroe-L. Il primo era dotato di solo 2\u00a0MB di cache L2 mentre il secondo esisteva in versioni da 1\u00a0MB (commercializzate con il nome commerciale Pentium Dual Core) e 512\u00a0kB (commercializzate con il nome commerciale Celeron (serie xxx) per le soluzioni single core e con il nome di Celeron Dual Core per quelle dual core).\nLe prime versioni di processore Core 2 Duo con cache dimezzata, di 2\u00a0MB, venivano indicate da Intel come basate comunque su core Conroe invece che su Allendale; queste ultime sono effettivamente arrivate sul mercato ma solo in un secondo tempo. La differenza fondamentale risiedeva nel fatto che Allendale veniva prodotto direttamente con soli 2 MB di cache, quindi era pi\u00f9 economico da produrre dato che il Wafer \u00e8 in grado di contenere molti pi\u00f9 die, mentre le varianti a 2\u00a0MB di Conroe, erano CPU tradizionali in cui ne veniva disabilitata una parte.\nPrezzi delle varie versioni di Conroe.\nI vari modelli di Conroe avevano due tipologie di sigle differenti; al momento del lancio era stata presentata la serie E6x00, caratterizzata dal BUS a 1066\u00a0MHz. Di seguito i prezzi al lancio dei primi modelli al debutto dell'architettura:\nSuccessivamente, a inizio 2007, arriv\u00f2 anche la serie E4x00, ma essa era basata esclusivamente sul core Allendale.\nL'utilizzo della lettera \"E\" e di una numerazione a 4 numeri equiparava questi processori alle soluzioni Core Duo basate su core Yonah; nella nuova numerazione introdotta da Intel, la lettera \"E\" indicava un consumo di 50\u00a0W, tuttavia le CPU dual core basate su core Conroe consumavano tutte 65\u00a0W, tranne l'X6800 che consumava 75\u00a0W.\nL'immancabile prima versione Extreme Edition, destinata ai videogiocatori pi\u00f9 esigenti:\nIl 22 aprile 2007 vennero aggiunti 2 nuovi modelli in tutto simili ai E6300 e E6400, tranne che per la dotazione di cache L2 (4 MB anzich\u00e9 2 MB) mentre per le versioni a clock pi\u00f9 elevato era stata applicata una riduzione di prezzo.\nDi seguito modelli e prezzi aggiornati al 22 aprile 2007:\nA met\u00e0 ottobre 2006 Intel annunci\u00f2 le successive versioni di Conroe arrivate poi a luglio 2007, in abbinamento al nuovo chipset Bearlake con BUS a 1333\u00a0MHz:\nConroe anche sui server monoprocessore.\nA settembre 2006 Intel dichiar\u00f2 l'intenzione di usare i processori Conroe anche sui sistemi server basati su processore Xeon UP (unique processor). Si trattava in sostanza di usare le stesse versioni di processore destinate normalmente al mercato desktop in sistemi pensati per l'ambito server, quindi abbinati a particolari motherboard e memorie RAM con particolari requisiti di affidabilit\u00e0 e prestazioni. Era un modo per creare soluzioni con gli stessi requisiti di un server, senza la necessit\u00e0 di implementare le costose soluzioni biprocessore Xeon DP.\nLe particolari versioni di Conroe destinate ai server, ricalcavano in tutto e per tutto le caratteristiche della propria controparte per i desktop tradizionali ma venivano identificate da un differente nome commerciale in modo da evidenziare la loro destinazione d'uso.\nDi seguito i prezzi dei modelli presentati il 27 settembre 2006:\nE qui quelli presentati un anno dopo con il BUS maggiorato:\nLa piattaforma di riferimento.\nConroe era un processore che, nel settore desktop, continuava ad essere alla base delle piattaforme Averill, dedicata ai sistemi desktop in ambito \"office\", e Bridge Creek, pensata per quelli in ambito \"home\". Entrambe queste piattaforme erano precedentemente caratterizzate dalla presenza del predecessore di Conroe, Presler.\nNel settore server invece, le piattaforme di riferimento erano, e precisamente le nuove Kaylo e Wyloway.\nPrimi test.\nUna nota testata giornalistica online, HKEPC, era riuscita a testare una versione preliminare di Conroe E6400 circa 2 mesi prima della presentazione ufficiale, overcloccandola dai 2,13\u00a0GHz originali fino a 3,1\u00a0GHz, ottenendo un risultato quasi sorprendente: nel benchmark SuperPI i risultati erano stati migliori di quelli ottenuti con un Pentium 4 Prescott, overcloccato a ben 7,2\u00a0GHz.\nUn altro test, pi\u00f9 approfondito, eseguito da HotHardware su un Conroe E6700 a 2,66\u00a0GHz confrontato sempre con un Athlon 64 FX 60 ma overcloccato a 2,8\u00a0GHz, mise in luce che Conroe era il 25% pi\u00f9 veloce nella codifica DivX e circa il 19% in quella MP3 pur funzionando ad un clock inferiore.\nUn famoso \"overclocker\", conosciuto con il nome di Fugger, riusc\u00ec con un sistema di raffreddamento criogenico a portare un Conroe a ben 4\u00a0GHz, mantenendo la perfetta stabilit\u00e0 operativa.\nModelli arrivati sul mercato.\nLa tabella seguente mostra i modelli di Core 2 Duo, Core 2 Extreme e Xeon UP, basati su core Conroe, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quelle complete contenute nelle pagine del Core 2 Duo, Core 2 Extreme e Xeon.\nTermine della produzione dei primi esemplari di Conroe.\nIntel annunci\u00f2 di voler sospendere entro gennaio 2008 la produzione dei seguenti modelli basati su Conroe: Core 2 Duo E6700, E6600, E6300, E6420 ed E6320 e Core 2 Extreme X6800.\nQuesta mossa mirava a lasciare sul mercato solo i modelli pi\u00f9 recenti con BUS a 1333\u00a0MHz, e inoltre il progressivo abbandono delle soluzioni a 65\u00a0nm avrebbe facilitato il passaggio alle soluzioni a 45\u00a0nm.\nIl successore.\nA gennaio 2008 arriv\u00f2 l'arrivo di tutta una nuova serie di processori Intel, basati sul nuovo processo produttivo a 45 nm. Il successore diretto di Conroe fu Wolfdale, in sostanza un Conroe prodotto a 45\u00a0nm con 6 MB di cache L2; la variante economica di Conroe, Allendale invece, venne seguita a sua volta dalla variante economica di Wolfdale, Ridgefield, con 3 MB di cache L2, sebbene tale nome in codice sia in realt\u00e0 poco conosciuto e utilizzato da Intel soprattutto durante lo sviluppo del progetto"}
{"id": "108383", "revid": "2182403", "url": "https://it.wikipedia.org/wiki?curid=108383", "title": "Amadeus (conduttore televisivo)", "text": "Esordisce negli anni ottanta a Radio Deejay, grazie a Claudio Cecchetto, in qualit\u00e0 di DJ e si afferma successivamente come conduttore televisivo a partire dagli anni novanta, conducendo diversi quiz e programmi di intrattenimento, sia sulle reti Rai, sia su quelle Mediaset. \u00c8 stato il conduttore e direttore artistico del Festival di Sanremo per tre anni di seguito (2020-2022).\nBiografia.\nLe origini.\nNato a Ravenna da Antonella e Corrado Sebastiani (di origine palermitana), si trasferisce all\u2019et\u00e0 di 7 anni con la famiglia a Verona per motivi lavorativi del padre, un provetto cavaliere cos\u00ec come il fratello e lo zio. Proprio grazie al mestiere del padre, Amedeo matura la passione per l'equitazione. Dopo la scuola dell'obbligo, lavora nei bar e nelle discoteche come disc jockey. Presta il servizio militare a San Giorgio a Cremano come marconista.\nGli inizi alla radio.\nProprio a Verona inizia a frequentare la radio locale \"Radio Verona\" e successivamente, dal 1984 al 1986, \"Radio Blu\". Il giorno successivo, negli studi di Radio Blu, sotto la guida dell'allora direttore Renzo Campo dell'Orto, registra un nastrino demo e lo spedisce a Cecchetto.\nIl talent scout decide di dargli una chance e nel 1986 lo fa debuttare su \"Radio Deejay\", emittente di cui accompagner\u00e0 fino al 1994 la costante crescita, da locale a nazionale, insieme con i suoi grandi amici di lunga data Fiorello, Jovanotti e Marco Baldini. Cos\u00ec nel biennio successivo \u00e8 tra gli speaker di punta di \"Radio Capital Music Network\", dove conduce diversi programmi con Luca Laurenti, Digei Angelo e Stefano Tacconi. Anche Gerry Scotti esordisce insieme a loro. Successivamente, per un lungo periodo, lascia il mondo della radio. Vi fa ritorno dopo dodici anni, nel 2008, a RTL 102.5, dove ha lavorato fino al 2017.\nL'esordio e i primi successi a Mediaset.\nEsordisce in tv nel 1988 partecipando a \"1, 2, 3 Jovanotti\" su Italia 1, programma condotto dal collega romano. Successivamente conduce i programmi musicali \"DeeJay Television\" e \"Deejay Beach\" su Italia 1, al fianco degli amici di lunga data Jovanotti, Fiorello e Leonardo Pieraccioni.\nDopo la fortunata esperienza con \"DeeJay Television\", nel 1993 viene chiamato da Vittorio Salvetti a condurre il \"Festivalbar\" insieme a Claudio Cecchetto, Fiorello e Federica Panicucci su Italia 1. L'edizione di quell'anno ha un enorme successo, permettendogli di essere ancora il padrone di casa della manifestazione anche per l'anno successivo, bissando il successo dell'edizione precedente. Nello stesso periodo presenta, insieme a Federica Panicucci, \"The look of the year\" e conduce con Luca Laurenti \"Appuntamento al buio\", show in onda entrambi su Italia 1 ma dallo scarso successo di pubblico.\nNell'estate del 1995 conduce per la terza volta il \"Festivalbar\" con riconfermato successo, affiancato da Federica Panicucci e Laura Freddi, e contemporaneamente presenta la serata evento \"Le stelle della musica\" su Italia 1 nel 1996. A febbraio 1996 subentra insieme a Claudio Lippi al fianco di Lorella Cuccarini, con la quale inizier\u00e0 un forte sodalizio, nella conduzione di \"Buona Domenica\" su Canale 5.\nIn estate conduce un'altra edizione di successo del \"Festivalbar\" (con Alessia Marcuzzi e Corona), e il 2 e 6 dicembre 1996 l'evento musicale \"Le Stelle della Musica\". Nell'estate 1997 conduce con successo per l'ultima volta \"Festivalbar\".\nSempre insieme alla Cuccarini partecipa a un'edizione dell'evento benefico \"Trenta ore per la vita\". Questo sodalizio si ripeter\u00e0 nella primavera 1996, quando insieme conducono la prima edizione del talent \"Campioni di ballo\", che ottiene un buon successo e viene riproposto per altre due edizioni nel 1996 e nel 1997 con la conduzione dello stesso Amadeus e di Natalia Estrada. Nel 1998 presenta l'ultima edizione de \"Il Quizzone\" su Italia 1, programma ereditato da Gerry Scotti assieme a Laura Freddi, che per\u00f2 non ottiene il successo delle edizioni precedenti. Dal 10 marzo 1998 conduce la prima edizione di \"Matricole\", trasmesso nel sabato sera di Italia 1, coadiuvato da Simona Ventura, terminata il 7 aprile 1998. Dal 22 settembre al 6 ottobre ha poi condotto sempre su Italia 1 la prima edizione di \"Meteore\" con Gene Gnocchi e Alessia Merz.\nIl successo in Rai e la nascita del \"signore del preserale\".\nNel gennaio 1999 approda in Rai dove ha condotto in prima serata su Rai 2 \"Festa di classe\". Nello stesso periodo fa parte della giuria di qualit\u00e0 del Festival di Sanremo, condotto da Fabio Fazio. A settembre 1999 Amadeus sbarca su Rai 1 per condurre il pi\u00f9 famoso e longevo contenitore domenicale italiano, \"Domenica in,\" per l'edizione 1999/2000. Ben presto, per\u00f2, diventa il \"signore del pre-serale\": nell'autunno del 2000 conduce l'ultima edizione di \"In bocca al lupo!\", programma ereditato da Carlo Conti, e poi il nuovo quiz di Rai 1, \"Quiz Show\". Il gioco \u00e8 andato in onda con successo per due edizioni fino al 5 gennaio 2002. Sempre nel 2001 \u00e8 ospite nell'ultima puntata del programma \"Stasera pago io\", condotto dall'amico Fiorello. Il 4 gennaio 2002 conduce una serata speciale su Canale 5 dal titolo \"Come sorelle\". Nel luglio 2002, alla scadenza del contratto con la RAI, si parla di un possibile ritorno di Amadeus in Mediaset per guidare la prima edizione di \"Come sorelle\", dopo il successo della puntata pilota, ma, alla fine, il conduttore ravennate resta in RAI con un contratto di due anni. Dal 1\u00ba al 27 luglio 2002 conduce la prima edizione del quiz \"Azzardo\" su Rai 1.\nIl 29 luglio dello stesso anno ha portato all'esordio il gioco \"L'eredit\u00e0\", ideato da lui stesso con Stefano Santucci in onda su Rai 1 sempre nella fascia pre-serale, portandolo a un successo clamoroso e inaspettato, riuscendo spesso a oltrepassare gli otto milioni di telespettatori e garantendo alla RAI il predominio di quella fascia oraria. Dal gennaio 2003, il quiz \u00e8 andato in onda anche in prima serata con puntate speciali. In estate presenta, poi, \"Sanremo Estate\". Nella stagione 2003/2004 ha condotto alcuni eventi in prima serata su Rai 1, come \"Miss Italia nel mondo\" e il \"Premio Barocco\". Nel 2004 Amadeus sembra di nuovo a un passo da Mediaset: si torna a parlare di lui per un nuovo pre-serale su Canale 5 in sostituzione di \"Passaparola\" condotto da Gerry Scotti, ma l'accordo sfuma nuovamente per motivi politici interni all'azienda e il conduttore ravennate resta cos\u00ec alla Rai per altri due anni. Nella primavera 2004 conduce la prima edizione del reality show di Rai 2 \"Music Farm\", andato in onda con successo dal 16 aprile 2004, e passato l'anno successivo nelle mani di Simona Ventura. Inoltre, nel 2003 e nel 2005 ha condotto il \"Premio TV - Premio regia televisiva\", affiancando Daniele Piombi. Nel marzo 2006 il manager di Amadeus, Lucio Presta, afferma che sono iniziate le trattative tra il conduttore e Pier Silvio Berlusconi per un suo ritorno sulle reti del \"biscione\". Nonostante il fatto che la RAI faccia tutto il possibile per convincere il conduttore a rimanere nell'azienda, il 17 aprile 2006 \u00e8 lo stesso Amadeus a dichiarare di essere vicinissimo all'accordo con Mediaset.\nIl 19 maggio 2006 viene ufficializzato il suo passaggio dalla Rai a Mediaset, con un contratto milionario che lo terr\u00e0 legato all'azienda di Cologno Monzese per due anni: dal 1\u00ba settembre 2006 al 31 agosto 2008.\nIl ritorno in Mediaset.\nNel settembre 2006 torna a Mediaset, dopo dissidi con i vertici Rai contrari alla promozione del conduttore in prima serata. Come primo impegno, a partire dal 2 luglio 2006 avrebbe dovuto presentare la nuova edizione del \"Festivalbar\", ma a giugno viene costretto a dare forfait, a causa della RAI che non concesse ad Amadeus la liberatoria per condurre la manifestazione prima della fine della scadenza del suo contratto, prevista per il 31 luglio 2006. Il conduttore torna nella fascia pre-serale di Canale 5, con un nuovo quiz ideato e scritto da lui stesso e dal suo gruppo di autori dal nome \"Formula segreta\" (versione riveduta di \"A tutti i costi\"). Il programma va in onda a partire dal 4 settembre 2006 (giorno del suo 44\u00ba compleanno) ma viene interrotto bruscamente dopo solo tre settimane, quindi il 23 settembre, per volere di Pier Silvio Berlusconi dati gli scarsi risultati Auditel e l'incapacit\u00e0, dunque, di reggere il confronto con il suo ex programma, \"L'eredit\u00e0\". Il 5 dicembre 2006 Massimo Donelli annuncia che dopo le festivit\u00e0 natalizie, il pre-serale sar\u00e0 affidato a un nuovo programma condotto da Amadeus; la scelta ricade su \"1 contro 100\", format Endemol. A partire dal 7 maggio 2007 torna a occupare la fascia pre-serale di Canale 5 con \"1 contro 100,\" andato in onda per tutta l'estate, condotto insieme alla fidanzata Giovanna Civitillo. Il 28 maggio 2007 iniziano a circolare le voci di trattative tra la RAI e il conduttore, ma l'azienda di viale Mazzini smentisce.\nIl nuovo pre-serale riscuote discreti risultati d'ascolto, ma comunque non soddisfa gli obiettivi prefissi dall'emittente; infatti la prima edizione termina il 22 settembre 2007, poi sostituito da Gerry Scotti con il suo collaudato quiz \"Chi vuol essere milionario?\" Successivamente il programma torna in onda con una seconda edizione dal 10 dicembre 2007 al 13 gennaio 2008, sempre su Canale 5, per testare il format fuori garanzia. Il 18 dicembre 2007 conduce insieme al comico Checco Zalone su Italia 1 la puntata zero del nuovo talent \"Canta e vinci\", che riscuote un ottimo successo. Il 23 dicembre 2007 si torna a vociferare di accordi con la TV di Stato, ma qualche giorno dopo il direttore di Rai 1 Fabrizio Del Noce smentisce nuovamente tali supposizioni. Il 13 gennaio 2008 si conclude definitivamente l'avventura italiana del programma \"1 contro 100\" di comune accordo tra il direttore di rete, e dell'azienda. Dal 16 marzo al 10 aprile 2008, conduce la prima serie di \"Canta e vinci\", andato in onda la domenica sera, ma anche quest'ultimo show ha chiuso i battenti per gli scarsi risultati d'ascolto con una puntata di anticipo, per poi essere ripristinato per il periodo estivo su Italia 1. Il 24 marzo 2008 la stampa italiana riporta la notizia che a partire da settembre 2008 il presentatore condurr\u00e0 su Italia 1 il nuovo quiz \"Il colore dei soldi\"; tuttavia il 4 aprile 2008, in un'intervista a \"Libero\", Amadeus ne d\u00e0 la smentita. Il 27 maggio 2008 Fabrizio Del Noce rivela alla stampa di essere interessato a riavere Amadeus tra i conduttori RAI, mentre nel frattempo un quotidiano rivela di un incontro tra Lucio Presta e il DG della Rai Claudio Cappon, con tanto di preaccordo del contratto gi\u00e0 firmato. Mediaset comincia a preoccuparsi seriamente. Il 16 giugno 2008 il direttore di Canale 5 Massimo Donelli si rivolge a Pier Silvio Berlusconi affinch\u00e9 faccia tutto il possibile perch\u00e9 Amadeus non vada via dall'azienda di Cologno Monzese.\nIl ritorno in Rai e il successo di \"Mezzogiorno in famiglia\".\nNell'estate 2008 conduce con Manuela Arcuri il \"Venice Music Awards\" su Rai 2, dopo aver ottenuto la liberatoria da Mediaset. In questo periodo voci che vogliono il ritorno del conduttore alla tv di Stato si fanno sempre pi\u00f9 insistenti. Il 7 giugno 2009 viene ufficializzato il suo passaggio in RAI. L'autunno del 2009 segna il ritorno di Amadeus alla conduzione di programmi per la Rai, con un contratto che lo lega all'azienda fino al 31 marzo 2012. Il ritorno \u00e8 segnato il 3 ottobre quando conduce su Rai 2 la prima puntata della nuova edizione del programma \"Mezzogiorno in famiglia\" affiancato da Laura Barriales e Sergio Friscia. Il programma termina con ottimi ascolti il 10 giugno 2010. Il conduttore esordisce in fascia pomeridiana nel marzo 2010 su Rai 2 conducendo un programma tutto nuovo, \"Cuore di mamma\" su Rai 2, durato sino a fine stagione per un totale di 70 puntate. In estate conduce per la terza volta il \"Venice Music Awards\", al fianco della collega di \"Mezzogiorno in famiglia\" Laura Barriales, mentre in autunno ritorna alla conduzione del programma di Michele Guard\u00ec, che si conclude il 10 giugno 2011. Nel frattempo, il quotidiano \"La nazione\" rende nota la notizia del rinnovo del contratto del conduttore con la Rai per altri due anni, fino al 31 maggio 2014. Il 29 settembre 2012 torna al timone di \"Mezzogiorno in famiglia\", per il quarto anno consecutivo, fino al 2 giugno 2013.\nLa rinascita: \"Tale e quale show\" e \"Reazione a catena\".\nNell'aprile 2013 partecipa come concorrente al nuovo celebrity talent di Rai 1 \"Altrimenti ci arrabbiamo\" condotto da Milly Carlucci, risultando promosso alle prime due puntate grazie al voto favorevole delle giudici Cristina Parodi e Teresa Mannino. Il 28 settembre, per il quinto anno ritorna alla conduzione di \"Mezzogiorno in famiglia\", fino al 1\u00ba giugno 2014.\nA partire dal 13 settembre fa parte in qualit\u00e0 di concorrente del programma \"Tale e quale show\" condotto da Carlo Conti. Questo programma gli fa riconquistare il gradimento del pubblico, grazie alla grande grinta e energia manifestata in tutte le esibizioni. La partecipazione al talent gli d\u00e0 talmente tanto successo che Fiorello, tramite la sua \"@edicolafiore\", alla quale Amadeus \u00e8 spesso ospite, organizza una campagna per evitare l'eliminazione dell'amico dalla competizione, dopo essere stato interpretato da Amadeus durante la settima puntata della trasmissione. Il gradimento e l'affetto del pubblico verso Amadeus si manifestano infatti nel televoto finale, dove il conduttore ravennate ottiene il 13,8% delle preferenze, secondo solamente ad Attilio Fontana, piazzandosi terzo nella classifica generale. Il 24 dicembre Amadeus conduce \"Natale da Ama..re\", uno speciale su Rai 1 in occasione delle festivit\u00e0 natalizie. A partire dal 1\u00ba giugno 2014 Amadeus torna su Rai 1 per condurre \"Reazione a catena - L'intesa vincente\", game show in onda nel periodo estivo. Si tratta di un ritorno alla conduzione di un pre-serale su Rai 1 dopo circa otto anni da \"L'eredit\u00e0\". Il programma, terminato il 13 settembre, ottiene ottimi risultati d'ascolto, raggiungendo punte del 30% di share e riuscendo a battere la soap campione d'ascolti di Canale 5 \"Il segreto\".\nIl 20 settembre 2014 torna per il sesto anno alla conduzione di \"Mezzogiorno in famiglia\". L'11 novembre, insieme a Fiorello, partecipa alla presentazione del libro di Claudio Cecchetto \"In diretta. Il gioca jouer della mia vita\" alla libreria della stazione Termini, e il tutto viene filmato dall'amico Red Ronnie per il suo \"Roxy Bar TV\": i tre ripercorrono gli inizi e gli anni passati insieme a Radio Deejay. Dal 14 al 28 novembre \u00e8 di nuovo concorrente al torneo di \"Tale e quale show\", piazzandosi ottavo. Conduce poi il \"Telethon\" con Fabrizio Frizzi, Paolo Belli, Caterina Balivo e altri. Il 12 gennaio 2015 Amadeus torna eccezionalmente su Canale 5, dopo sette anni dalla sua ultima apparizione sulle reti Mediaset, come ospite e vittima del programma \"Scherzi a parte\" condotto da Paolo Bonolis, per commentare con il conduttore lo scherzo di cui \u00e8 stato protagonista. Dal 31 maggio conduce una nuova edizione di \"Reazione a catena - L'intesa vincente\", che riesce a bissare il successo delle precedenti, mentre il 2 giugno 2015 conduce in prima serata con Max Giusti, Claudio Lippi e Pupo \"La partita del cuore\" su Rai 1. Dall'8 settembre successivo poi, conduce su Rai 2 in prima serata il variet\u00e0 \"Stasera tutto \u00e8 possibile\", rivelatosi uno dei programmi pi\u00f9 visti dell'autunno 2015 della seconda rete. Nella stagione 2015/2016 torna per il settimo e ultimo anno alla conduzione di Mezzogiorno in famiglia. Il 30 dicembre 2015 \u00e8 ospite a sorpresa da Paolo Bonolis ad \"Avanti un altro!\" su Canale 5, in studio insieme alla moglie Giovanna Civitillo.\nIl grande successo di \"Soliti ignoti\".\nDal 2 al 27 maggio 2016, nel tentativo di risollevare la fascia del primo pomeriggio di Rai 1, conduce in via sperimentale il game show \"Colors\", trasmissione della quale aveva gi\u00e0 realizzato una puntata pilota trasmessa il 18 luglio 2014 alle 14:55 sempre sulla prima rete. L'esperimento per\u00f2 non si rivela vincente e non viene pi\u00f9 proposto da Rai 1. Dal 30 maggio dello stesso anno conduce una nuova edizione di \"Reazione a catena\". Il quiz, visto il buon successo, viene promosso anche in prima serata con alcune puntate speciali. Dal 13 settembre 2016 torna in onda su Rai 2 in prima serata con la seconda edizione del variet\u00e0 \"Stasera tutto \u00e8 possibile\", mentre il 12 dicembre prende parte come giurato a \"Sar\u00e0 Sanremo\", serata nella quale vengono selezionati i giovani in gara al Festival di Sanremo 2017.\nIl 16 dicembre ritorna nella prima serata di Rai 1 con lo show \"Music Quiz\", un variet\u00e0 di sette puntate in onda sino a febbraio 2017. La sera del 31 dicembre 2016 \u00e8 inoltre il conduttore, con Teo Teocoli, de \"L'anno che verr\u00e0\", veglione di Capodanno di Rai 1 in diretta da Potenza. Dal 20 marzo 2017 esordisce nell'access prime time di Rai 1 con il game-show \"Soliti ignoti - Il ritorno\". Il programma, terminato il 2 giugno successivo, ottiene un buon successo di pubblico e viene riconfermato nella stagione successiva. Dal 5 giugno 2017, e per tutta l'estate, conduce per il quarto e ultimo anno \"Reazione a catena - L'intesa vincente\", promosso anche in prima serata con alcuni appuntamenti speciali, come accaduto anche nell'estate precedente. Nella stagione 2017/2018 torna in onda con una nuova stagione di \"Soliti Ignoti - Il ritorno\", che dal 29 ottobre va in onda anche nella fascia preserale alla domenica con una durata maggiore e il titolo \"InSoliti Ignoti\".\nIl 31 dicembre conduce per il terzo anno consecutivo \"L'anno che verr\u00e0\" in diretta da Maratea. Dal 9 gennaio 2018 conduce su Rai 2 la terza edizione di \"Stasera tutto \u00e8 possibile\", mentre dall'8 giugno \u00e8 il padrone di casa su Rai 1 del variet\u00e0-talent show \"Ora o mai pi\u00f9\", programma ideato da Carlo Conti, che si pone l'obiettivo di ridare lustro alle carriere di alcuni cantanti finiti nel dimenticatoio. Nella stagione 2018-2019 torna a condurre in access prime time il game show \"Soliti Ignoti\", che viene promosso in prima serata in occasione del Telethon e dell'estrazione dei biglietti della Lotteria Italia del 6 gennaio. In autunno conduce su Rai 2 la quarta edizione di \"Stasera tutto \u00e8 possibile\", mentre il 31 dicembre \u00e8 ancora una volta conduttore de \"L'anno che verr\u00e0\". Da gennaio 2019 torna alla guida, questa volta al sabato sera, della seconda edizione di \"Ora o mai pi\u00f9\". Il 14 giugno 2019 conduce insieme ad Antonella Clerici la serata evento \"Ballata per Genova\".\nConduttore e direttore artistico del Festival di Sanremo dal 2020 al 2022.\nIl 2 agosto 2019 viene annunciato dalla Rai come conduttore e direttore artistico della settantesima edizione del Festival di Sanremo (il 19 dicembre 2019 conduce in prima serata Sanremo Giovani), che si \u00e8 svolta dal 4 all'8 febbraio 2020, registrando un grande successo con il 54,78% di share medio, facendone l'edizione pi\u00f9 vista dal 1999. Grazie al grande successo ottenuto, la coppia Amadeus-Fiorello ricever\u00e0 il \"Premio Biagio Agnes 2020\" per la categoria \"Premio costume e societ\u00e0\" e \"Premio\" \"Evento Tv dell'anno\" per il migliore Festival di Sanremo fatto finora poich\u00e9 \"sono riusciti, in un momento di frammentariet\u00e0 del pensiero e confusione generalizzata, a creare uno spettacolo che ha unito il Paese\".\nIl 5 maggio, in una diretta Instagram con l'amico Fiorello, Amadeus annuncia di aver accettato anche la conduzione dell'edizione del 2021. A dicembre intanto conduce ancora \"Sanremo Giovani\" - con le semifinali che prendono il nome \"AmaSanremo\" - e \"L'anno che verr\u00e0.\" Il Festival di Sanremo 2021 vede Amadeus nuovamente affiancato da Fiorello e da diverse presenze femminili; questa edizione \u00e8 caratterizzata dall\u2019assenza del pubblico al Teatro Ariston per via del COVID-19 e registra uno share medio del 46,24%, in calo rispetto al 54,78% dell\u2019anno precedente.\nA pochi giorni dall'inizio dell'Europeo conduce \"Notte Azzurra\" con i giocatori della Nazionale italiana di calcio, mentre il 6 agosto viene annunciato che, nel 2022, sar\u00e0 conduttore e direttore artistico del Festival di Sanremo per la terza volta. Dal 12 settembre torna a condurre la nuova stagione dei \"Soliti ignoti\" mentre a fine mese conduce \"Arena Suzuki '60 '70 '80\" all'Arena di Verona; per l'occasione sperimenta un vero e proprio viaggio nella memoria ricordando l'atmosfera degli anni in cui lavorava nelle discoteche come DJ (e successivamente nelle Radio), proponendo le canzoni pi\u00f9 rappresentative di quegli anni.\nDopo aver condotto Sanremo Giovani 2021 il 15 dicembre, dall'1 al 5 febbraio 2022 conduce e dirige quindi la settantaduesima edizione del Festival; nel corso della serata inaugurale l'amico ospite Fiorello gli consegna il \"Premio Citt\u00e0 di Sanremo\" alla carriera. Con una media del 58% di share, quest'edizione del Festival \u00e8 risultata essere la pi\u00f9 seguita dal 1997.\nVita privata.\n\u00c8 stato sposato dal 1993 al 2007 con Marisa Di Martino; in occasione del matrimonio, il testimone dello sposo \u00e8 stato l'amico Fiorello. I due hanno avuto una figlia, Alice, nata nel 1997.\nDurante la conduzione del programma \"L'eredit\u00e0\" ha conosciuto la ballerina Giovanna Civitillo, con la quale nel 2003 ha iniziato una relazione. Il 19 gennaio 2009 \u00e8 nato il figlio Jos\u00e9 Alberto e nel luglio dello stesso anno i due si sono sposati con rito civile. \nOttenuto dalla Sacra Rota l'annullamento del primo matrimonio, l'11 luglio 2019 i due si sono sposati in chiesa a Roma. Lui \u00e8 anche il grande amico di Fiorello, Jovanotti e Nicola Savino, esordienti insieme a lui a \"Radio Deejay\".\nAcceso tifoso dell', d\u00e0 al suo secondogenito il nome di Jos\u00e9 in onore di Jos\u00e9 Mourinho, dopo aver conosciuto su un volo aereo con destinazione Lisbona l'allora neo allenatore della squadra milanese. \u00c8 discromatopsico."}
{"id": "108384", "revid": "2150982", "url": "https://it.wikipedia.org/wiki?curid=108384", "title": "Fasci siciliani", "text": "I fasci siciliani, detti anche fasci siciliani dei lavoratori, furono un movimento di massa di ispirazione libertaria, democratica e socialista spontaneista, sviluppatosi in Sicilia dal 1889 al 1894 e diffusosi fra proletariato urbano, braccianti agricoli, minatori e operai. Fu disperso solo dopo un duro intervento militare durante il governo Crispi, avallato dal re Umberto I.\nStoria.\nIl movimento fu fondato ufficialmente il 1\u00ba maggio 1891 a Catania da Giuseppe de Felice Giuffrida, ma esisteva gi\u00e0, formatosi in maniera spontanea alcuni anni prima il 18 marzo 1889 a Messina. A questo fece seguito il Fascio di Palermo (29 giugno 1892) guidato da Rosario Garibaldi Bosco e la costituzione del Partito dei Lavoratori Italiani (agosto 1892). Il 4 settembre 1892, fu costituito il Fascio dei lavoratori trapanesi, di cui fu eletto presidente Giacomo Montalto. A questi si aggiunsero quello di Siracusa, uno dei primi con cinquemila aderenti, presieduto dall'avvocato Luigi Leone, e altri ancora, tanto che gi\u00e0 alla fine del 1892 il movimento si era diffuso in tutto il resto dell'isola con sedi in ogni capoluogo tranne Caltanissetta, la cui sede fu aperta nel marzo 1893. Il 20 gennaio 1893, a Caltavuturo, vicino a Palermo, cinquecento contadini, di ritorno da un'occupazione simbolica di alcune terre del demanio, furono dispersi da soldati e carabinieri armati di fucile che uccisero tredici manifestanti. \u00abIn un primo tempo\u00bb scrive don Giuseppe Guarnieri \u00abla popolazione, nell'udire gli spari, pens\u00f2 trattarsi di mortaretti fatti scoppiare in onore di San Sebastiano, ma ben presto fu chiara la tragica realt\u00e0 di una inumana e inutile strage che poteva e doveva essere evitata\u00bb. A seguito di tale massacro furono organizzate numerose manifestazioni di solidariet\u00e0 sia da parte dei Fasci siciliani, sia nel resto d'Italia, che aumentarono l'esasperazione dello scontro sociale.\nIl 21 e 22 maggio 1893 si tenne il congresso di Palermo cui parteciparono 500 delegati di quasi 90 Fasci e altri circoli socialisti. Fu eletto il Comitato Centrale, composto da nove membri comprendenti Giacomo Montalto per la provincia di Trapani, Nicola Petrina per la provincia di Messina, Giuseppe de Felice Giuffrida per la provincia di Catania, Luigi Leone per la provincia di Siracusa, Antonio Licata per la provincia di Girgenti, Agostino Lo Piano Pomar per la provincia di Caltanissetta, Rosario Garibaldi Bosco, Nicola Barbato e Bernardino Verro per la provincia di Palermo. L'apice dello scontro fu raggiunto nell'autunno del 1893, quando il movimento organizz\u00f2 scioperi in tutta l'isola e tent\u00f2 un'effimera insurrezione. La societ\u00e0 siciliana fu sconvolta, ovunque si ebbero violenti scontri sociali, e il movimento dett\u00f2 le sue condizioni alla propriet\u00e0 terriera per il rinnovo dei contratti.\nIn questo contesto si dimise il Governo Giolitti I al quale segu\u00ec quello presieduto dal siciliano Francesco Crispi, il quale decise di reprimere il movimento avallando un intervento militare tra il dicembre 1893 e il gennaio 1894 comprendente esecuzioni sommarie e arresti di massa nelle seguenti localit\u00e0:\nIl 4 gennaio fu emesso un decreto reale che proclamava lo stato d'assedio in tutta l'isola, il movimento fu sciolto e i capi furono arrestati dal Commissario Regio Roberto Morra di Lavriano. Il 30 maggio il tribunale militare di Palermo condann\u00f2 Giuseppe de Felice Giuffrida a 18 anni di carcere, e Bosco, Barbato e Verro a 12 anni di carcere quali capi e responsabili dei Fasci siciliani. Il 14 marzo 1896, con un atto di amnistia, fu concessa la clemenza a tutti i condannati in seguito ai fatti dei fasci siciliani.\nContesto in Sicilia.\nSull'esempio del \"fascio operaio\" nato nell'Italia centro-settentrionale, il movimento fu un tentativo di riscatto delle classi meno abbienti. Inizialmente era formato dal proletariato urbano, a cui si aggiunsero braccianti agricoli, solfatari (minatori nelle miniere di zolfo), lavoratori della marineria e operai, che protestavano sia contro la propriet\u00e0 terriera siciliana, sia contro lo Stato che appoggiava apertamente la classe benestante. La societ\u00e0 in Sicilia era all'epoca molto arretrata, il feudalesimo, sebbene abolito (dagli stessi aristocratici illuminati) agli inizi del XIX secolo, aveva condizionato la distribuzione delle terre e quindi delle ricchezze. L'unit\u00e0 d'Italia, d'altro canto, non aveva portato i benefici sociali sperati e il malcontento covava fra i ceti pi\u00f9 umili. Il movimento chiedeva fondamentalmente delle riforme, soprattutto in campo fiscale, e una pi\u00f9 avanzata normativa nell'ambito agrario, che permettesse una revisione dei patti agrari (abolizione delle gabelle) e la redistribuzione delle terre. Una grande forza rivoluzionaria si ebbe anche fra le minoranze presenti nell'isola, in particolar modo quella albanese, in cui un folto gruppo di donne albanesi fu particolarmente agguerrito e fiducioso in un possibile cambiamento."}
{"id": "108385", "revid": "22475", "url": "https://it.wikipedia.org/wiki?curid=108385", "title": "I draghi del crepuscolo d'autunno", "text": "I draghi del crepuscolo d'autunno (titolo originale in lingua inglese \"Dragons of Autumn Twilight\") \u00e8 un romanzo fantasy scritto da Tracy Hickman e Margaret Weis e pubblicato per la prima volta nel 1984 in America dalla TSR. \u00c8 il primo romanzo della trilogia delle \"Cronache di Dragonlance\".\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR\nTrama.\nNel mondo fantastico di Krynn da ormai tre secoli gli antichi Dei hanno abbandonato le popolazioni, dopo aver scagliato su di loro una montagna di fuoco. Dopo questo cataclisma, le popolazioni umane si sono date alla ricerca di nuovi Dei. Alcuni tuttavia credono ancora in quelli vecchi.\nDopo cinque anni di separazione, un gruppo di amici si ritrova alla Locanda dell'Ultima Dimora a Solace, dove lavora Tika. Si erano lasciati per girare il mondo in cerca di tracce degli antichi Dei e per verificare la veridicit\u00e0 delle voci su di un'imminente guerra al nord.\nA ritrovarsi nel paese dove avevano vissuto per lunghi anni sono: Tanis Mezzelfo, il mago Raistlin Majere, profondamente cambiato d'aspetto dopo la Prova, assieme al suo gemello guerriero Caramon, l'aspirante Cavaliere di Solamnia Sturm Brightblade, il nano Flint Fireforge, e il kender Tasslehoff Burrfoot. Manca all'appuntamento la spadaccina mercenaria Kitiara.\nDurante la sera giungono alla locanda due barbari, un uomo ed una donna, con un bastone tutto decorato. La massima autorit\u00e0 religiosa del villaggio cerca di sequestrare l'oggetto e ne nasce un tafferuglio durante il quale si scopre che il bastone \u00e8 un potente artefatto taumaturgico.\nUn vecchio, presente nella sala, istiga gli avventori non solo contro i barbari ma anche contro i compagni. Sono quindi costretti a fuggire tutti insieme dal villaggio. Durante la loro fuga vengono per\u00f2 attaccati da strane creature draconiche, pericolose anche dopo essere morte.\nNel tentativo di sfuggire a queste creature, i compagni si ritrovano nel Bosco stregato di Darken., ed \u00e8 proprio qui che il debole e malaticcio Raistlin dimostra quanto siano cresciuti i suoi poteri in quei cinque anni, riuscendo a comunicare con gli spettri che li stavano attaccando. A questo punto gli spettri si ritirano e giungono dei centauri che li conducono dalla Guardiana della foresta, uno stupendo unicorno bianco. Essa rivela loro che un grande male sta prendendo forma nel mondo e dice loro di cercare le risposte nel luogo da cui proviene il bastone, la citt\u00e0 distrutta di Xak Tsaroth.\nL'avventura nella citt\u00e0 si rivela piena di emozioni: il barbaro, di nome Riverwind, muore ucciso da un drago. La sua compagna, Goldmoon, lo resuscita con il potere del bastone di cristallo azzurro e ai compagni viene rivelata una grande verit\u00e0: gli antichi Dei non hanno mai abbandonato gli uomini, sono stati loro a dimenticarli.\nViene anche rivelato loro che la Regina delle Tenebre, potentissima dea malvagia, \u00e8 ritornata e ha risvegliato i draghi con l'obiettivo di conquistare tutto il mondo. Sempre nella citt\u00e0 i compagni riescono infine ad uccidere il possente drago nero, ma al prezzo della vita di Goldmoon, ma Mishakal, Dea della Salute, la riporta alla vita e la consacra come sua chierica.\nI compagni decidono di tornare a Solace, ma arrivati scoprono che il villaggio \u00e8 nelle mani dei malvagi Signori dei draghi. Mentre cercano di capire cosa \u00e8 successo, vengono catturati insieme alla cameriera Tika e deportati verso le miniere di Pax Tharkas.\nInsieme a loro viene deportato un elfo, Gilthanas figlio del Portavoce dei Soli, vecchio compagno di infanzia di Tanis ora, per\u00f2, non pi\u00f9 in buoni rapporti con lui. Prima di giungere a destinazione, gli elfi attaccano il convoglio e liberano i prigionieri. I compagni vengono portati a Qualinesti, il regno degli elfi, prima patria di Tanis.\nL\u00ec egli incontra Laurana, figlia del Portavoce dei Soli e sorella di Gilthanas, con la quale aveva avuto una relazione nell'adolescenza. La ragazza pensa che egli sia tornato per lei, ma viene delusa quando il mezzelfo le rivela di amare Kitiara.\nIl Portavoce dei Soli, attuale regnante degli elfi di Qualinesti, chiede ai compagni di provocare una rivolta degli umani prigionieri nelle miniere di Pax Tharkas per distrarre l'esercito di uno dei Signori dei Draghi e permettere agli elfi di fuggire dalle loro terre ormai minacciate. I compagni accettano e si imbarcano in quest'avventura; con loro vanno anche Gilthanas e Laurana. Alla fine riusciranno a provocare la rivolta e addirittura ad uccidere il Signore dei Draghi Verminaard."}
{"id": "108386", "revid": "37401", "url": "https://it.wikipedia.org/wiki?curid=108386", "title": "Babilonia (citt\u00e0 antica)", "text": "Babilonia (detta anche Babele, Babel o Babil, \ud808\udd8d\ud808\udc2d\ud808\ude8f\ud808\udda0, in accadico: \"B\u0101bilim\", in sumerico: K\u00c1.DINGIR.RAKI, , in aramaico: \"B\u0101bil\") era una citt\u00e0 della Mesopotamia antica, situata sull'Eufrate, le cui rovine si trovano nei pressi della moderna citt\u00e0 di Al Hillah (Governatorato di Babil), in Iraq, a circa 80\u00a0km a sud di Baghdad.\nIntorno al XVIII secolo a.C. (se si segue la cronologia media), Babilonia, fino ad allora di minore importanza, estese, con Hammurabi, il proprio regno su tutta la Mesopotamia meridionale e oltre, definendo un'area che in epoca achemenide e poi ellenistica verr\u00e0 indicata con l'esonimo \"Babilonia\", dal nome del suo centro pi\u00f9 importante.\nAlla fine del VII e poi nel VI secolo a.C., il regno babilonese raggiunse il suo apice, con i re Nabopolassar e il figlio Nabucodonosor II; quest'ultimo estese l'impero (detto \"impero caldeo\") fino a dominare gran parte del Vicino Oriente antico. In quel periodo, Babilonia si estendeva per circa 1000 ettari (10\u00a0km\u00b2) ed era la pi\u00f9 grande citt\u00e0 del mondo. Il suo prestigio si estendeva oltre la Mesopotamia, soprattutto per via dei famosi monumenti che l\u00ec erano stati edificati, come le sue alte mura, le sue \"ziqqurat\" (tra cui l\"Etemenanki\"), che ispirarono probabilmente il racconto biblico della Torre di Babele, e i suoi leggendari giardini pensili, la cui posizione non \u00e8 stata, tuttavia, mai identificata.\nBabilonia occupa un posto speciale anche per il mito correlato al suo lento declino e al successivo abbandono che si \u00e8 avuto nei primi secoli del primo millennio d.C. Questo mito \u00e8 sostenuto da diversi scritti biblici e in quelli degli autori greco-romani. Il suo sito, la cui posizione non fu mai dimenticata, non \u00e8 stato oggetto di scavi rilevanti fino all'inizio del XX secolo, quando vennero riportati alla luce i principali monumenti sotto la direzione dell'archeologo tedesco Robert Koldewey (1855-1925). Da allora, l'importante documentazione archeologica ed epigrafica scoperta in citt\u00e0, integrate da informazioni provenienti da altri antichi siti legati alla citt\u00e0, hanno fornito una rappresentazione molto accurata della Babilonia antica, superando i racconti mitologici. Nonostante ci\u00f2, rimangono alcune zone d'ombra su uno dei pi\u00f9 importanti siti archeologici di tutta la storia antica, mentre le prospettive per nuove ricerche sono ridotte a causa della situazione politica in Iraq, creatasi dalla fine del XX secolo.\nOrigine del nome.\nLa pi\u00f9 antica fonte in cui si troverebbe il nome \"Babilonia\" \u00e8 una tavoletta risalente ad un periodo intorno al 2500 a.C. (primo periodo dinastico): vi si parla di una citt\u00e0 chiamata o , il cui sovrano (, \"ensi\") commemora la costruzione del tempio del dio che nei periodi successivi fu conosciuto con il nome sumero di Marduk, divinit\u00e0 protettrice di Babilonia.\nIl nome Babilonia deriva dal sumero Kadingira (), la cui traduzione in accadico \u00e8 \"B\u0101bilim\", \u00abla porta di dio\u00bb. Anticamente la citt\u00e0 era conosciuta anche con il nome di Tintir (), ossia \"Bosco di vita\". In epoca islamica la citt\u00e0 era chiamata B\u0101bil.\nStoria.\nConvenzionalmente, si usa dividere la storia di Babilonia in tre fasi (le date seguono la cronologia media):\nIl periodo neo-babilonese \u00e8 preceduto, nella Bassa Mesopotamia, dalla II dinastia di Isin (1150-1025), da tre secoli di dinastie varie (1025-725) e dal dominio assiro (725-625).\nIn confronto agli altri principali insediamenti mesopotamici (Kish, Uruk, Ur, Nippur e Ninive), Babilonia appare tardi nella storia della Mesopotamia, rendendo notevole la sua rapida ascesa. Al tempo di Shulgi, re di Ur, Babilonia fu conquistata e poi retta da una serie di \"ensi\". La Lista reale babilonese inizia con Sumu-abum, re vassallo di Isin e, bench\u00e9 Babilonia non sia menzionata nella documentazione della seconda met\u00e0 del III millennio a.C., essa crebbe rapidamente sotto la spinta di una dinastia di Amorrei che consegu\u00ec importanti successi militari durante il periodo paleo-babilonese, in cui raggiunse l'egemonia sull'intera area, conquistando la Mesopotamia e distruggendo, sotto Hammurabi, la citt\u00e0 rivale di Mari.. Fino ad allora, come dimostrano i ricchi archivi di Mari, nella regione si fronteggiarono varie citt\u00e0-stato: Assur, Eshnunna, Mari, Aleppo, Alalakh, Qatna.\nHammurabi e i suoi successori ampliarono la citt\u00e0, che fu fiorente fino al 1595, quando la citt\u00e0 venne conquistata dal re ittita Murshili I.\nIl periodo successivo, chiamato \"medio-babilonese\", vide la citt\u00e0 confermare la sua posizione come capitale della Mesopotamia meridionale, soprattutto perch\u00e9 acquis\u00ec il ruolo di grande centro religioso pi\u00f9 che di un centro politico, sotto la dinastia cassita (entrata in crisi sotto i colpi del re assiro Ashur-dan e del re elamita Shutruk-Nakhunte, che la conquist\u00f2 e saccheggi\u00f2) e poi sotto la II dinastia di Isin (il cui re pi\u00f9 importante fu Nabucodonosor I).\nNell'VIII secolo, il re assiro Tiglath-Pileser III assunse la regalit\u00e0 babilonese con il nome \"Pulu\". Babilonia entrer\u00e0 progressivamente nella sfera dell'Impero neo-assiro, fino alla morte di Assurbanipal. Solo con Nabopolassar Babilonia ritrov\u00f2 la piena indipendenza e, anzi, con il concorso dei Medi, i Babilonesi abbatterono le capitali assire e diedero vita all'Impero caldeo (626-539 a.C.). Nel 539 a.C. la citt\u00e0 venne conquistata da Ciro II di Persia. Babilonia divenne provincia persiana fino al 331 a.C. quando venne annessa all'impero di Alessandro Magno dopo la sconfitta di Dario. Anche se non ricopr\u00ec pi\u00f9 il ruolo di capitale, per tutto l'ultimo secolo prima di Ges\u00f9 Cristo, la citt\u00e0 vant\u00f2 una notevole importanza, prima di essere abbandonata.\nBabilonia sotto gli Amorriti.\nL'ascesa di Babilonia viene fatta coincidere con la nascita della prima dinastia amorrita, intorno al 1894 a.C., grazie al re Sumu-abum (1894-1881 a.C.). Questo periodo \u00e8 chiamato \"paleo babilonese\" o \"antico babilonese\". I vari re che si susseguirono, gradualmente espansero il regno, inizialmente limitato alla citt\u00e0 e i suoi dintorni; sotto il comando del quinto re della I dinastia (Sin-muballit, 1812-1793 a.C.), Babilonia divenne una potenza in grado di competere con gli altri grandi regni amorrei vicini: Larsa, Eshnunna, Isin e Uruk. Suo figlio Hammurabi (1792-1750 a.C.) svolse un intelligente lavorio diplomatico, cambiando alleanze a seconda delle convenienze; sotto il suo regno, la prima dinastia babilonese divenne per la prima volta dominante.\nDopo una prima parte della vita senza aver conseguito particolari successi, Hammurabi riusc\u00ec in seguito a conquistare i regni a lui confinanti: Larsa, Eshnunna e Mari. Babilonia divenne cos\u00ec la pi\u00f9 grande potenza politica della Mesopotamia. Il figlio e successore Samsu-iluna (1749-1712 a.C.) riusc\u00ec a mantenere ancora per qualche tempo la supremazia, ma dovette affrontare diverse rivolte che indebolirono il suo regno. I seguenti re videro il loro paese disgregarsi a causa di ribellioni e attacchi da parte delle nazioni nemiche, in primo luogo i Cassiti ma anche gli Hurriti, il tutto in un clima di crisi agraria. Samsu-ditana (1625-1595 a.C.), il cui regno era ora costituito solo dalle terre nelle immediate vicinanze di Babilonia, venne pesantemente sconfitto e ucciso. Secondo i racconti della tradizione babilonese, il colpo fatale gli fu inferto dal re ittita Mur\u0161ili I, nel 1595 a.C., durante un'incursione su Babilonia. La citt\u00e0 fu saccheggiata e la dinastia amorrea scomparve.\nPoco si sa a proposito dell'aspetto di Babilonia al tempo della sua prima dinastia, ma si presuppone con buona certezza che fosse un periodo di grande prosperit\u00e0. Ci\u00f2 si pu\u00f2 dedurre da diversi fattori: prima di tutto la presenza di una potente dinastia, ma anche per via della felice posizione geografica. La citt\u00e0 fu infatti un crocevia per fondamentali rotte commerciali.\nGli scavi archeologici ai livelli dell'epoca paleo-babilonese non possono essere d'aiuto a ricostruire la mera struttura cittadina, in quanto gli edifici residenziali sono stati generalmente coperti dalla falda acquifera e quindi danneggiati irrimediabilmente. Tuttavia, si ritene che la citt\u00e0 fosse organizzata gi\u00e0 intorno al suo quartiere religioso (il futuro Eridu) che si trovava sulla riva sinistra dell'Eufrate, ma l'estensione esatta della citt\u00e0 rimane incerta. In ogni caso sembra che, durante questo periodo, la citt\u00e0 , dove sono stati rinvenuti diversi templi. Le migliori fonti di informazioni sugli edifici della citt\u00e0 sono le iscrizioni rinvenute sugli stessi, che contengono i nomi degli antichi re babilonesi che commemorano la loro edificazione. Il re Sumu-la-El, fece costruire un nuovo muro perimetrale per la citt\u00e0 e il palazzo reale che i suoi successori occuparono dopo di lui, prima che Ammi-ditana ne facesse costruire un altro. La vita quotidiana nel palazzo reale di Babilonia si conosce grazie ad un paio di tavolette risalenti al tempo di Hammurabi e dalla corrispondenza diplomatica del re di Mari. Si ha notizia di sontuose offerte per gratificare alcune divinit\u00e0 della citt\u00e0. Esagila, il tempio del grande dio Marduk, fu oggetto di molte attenzioni da parte dei regnanti. La sua \"ziggurat\" non viene menzionata nei documenti scoperti, ma le indagini archeologiche sembrano datarla a questo periodo. I testi di Merkes indicano che l'area dove essa si trovava venne chiamata \"nuova citt\u00e0 meridionale\" e venne abitata da una particolare classe di sacerdotesse nel tempo paleo-babilonesi, chiamate \"nad\u012btum\".\nIl periodo cassita.\nDopo la presa di Babilonia da parte degli Ittiti, la situazione politica in cui vers\u00f2 la citt\u00e0 appare particolarmente oscura. In circostanze poco chiare, la regione cadde sotto il controllo di una dinastia cassita. Un testo del VII secolo a.C., ritrovato a Ninive in Assiria che si presenta come una copia di un'iscrizione del re cassita Agum II, riporta l'esistenza a Babilonia di statue dedicate al culto di Marduk e \u1e62arpan\u012btum e il restauro dell'Esagila. Nulla si sa circa l'autenticit\u00e0 del testo, tanto pi\u00f9 che tale re Agum risulta menzionato solo in testi posteriori al suo regno.\nAllo stato delle attuali conoscenze, la dominazione cassita sulla citt\u00e0, viene accertata solo ai primi anni del XV secolo a.C., sotto Burna-Buriy\u00e5\u0161 I e, soprattutto, i suoi successori Ulam-Buria\u0161 e Agum III. I re di questa dinastia, che si presentarono come monarchi di Kardunia\u0161 (il nome che i Cassiti usavano per indicare la Babilonia) piuttosto che \"re di Babilonia,\" raramente appaiono in connessione con la citt\u00e0 e le loro opere vengono menzionate di rado o per nulla. Sotto il re Kurigalzu I, la centralit\u00e0 politica di Babilonia \u00e8 messa in discussione: infatti, una nuova capitale venne fondata a Dur-Kurigalzu, pi\u00f9 a nord nella zona dove l'Eufrate e Tigri sono vicini, dove in seguito vennero stabilite altre capitali di regni mesopotamici (Seleucia al Tigri, Ctesifonte e Baghdad)..\nCiononostante, Babilonia rimase una citt\u00e0 importante e prestigiosa, soprattutto perch\u00e9 il suo ruolo di centro religioso fu in crescita, come dimostra il fatto che l'Esagila ricevette molti terreni in donazione e Marduk si afferm\u00f2 gradualmente come dio supremo. Inoltre, si pu\u00f2 notare che le sconfitte pi\u00f9 significative subite dai re cassiti videro la presa di Babilonia da parte dei loro nemici, a sostegno della sua grande importanza. Intorno al 1235 a.C. la citt\u00e0 fu saccheggiata dal re Tukulti-Ninurta I degli assiri. I conflitti tra Babilonia e gli assiri continuarono fino l'intervento di un terzo contendente, quello del re di Elam, Shutruk-Nakhunte I, e di suo figlio Kutir-Nahhunte III che saccheggiarono la citt\u00e0 dei suoi tesori e della statua del suo dio, nel 1158 a.C. e nel 1155 a.C..\nL'aspetto della citt\u00e0 di Babilonia durante il periodo cassita \u00e8 ancora meno conosciuto rispetto a quello paleo-babilonese, in quanto vi \u00e8 l'assenza di iscrizioni riguardanti la commemorazione dell'edificazione di edifici e perch\u00e9 gli scavi archeologici non possono essere d'aiuto per le stesse ragioni del periodo precedente..\nLa seconda dinastia di Isin e il periodo dell'indebolimento di Babilonia.\nGli Elamiti vennero respinti da Babilonia da una nuova dinastia originaria di Isin (detta Isin II), che riusc\u00ec a conquistare la citt\u00e0. Il loro re pi\u00f9 grande, Nabucodonosor I (1126-1105 a.C.), sconfisse gli Elamiti nel proprio paese e port\u00f2 trionfalmente la statua di Marduk a Babilonia, un evento descritto in un lungo testo relativo ad un atto di donazione. Questo fatto fu particolarmente importante per la storia religiosa della citt\u00e0, poich\u00e9 sembra sia in questo periodo che viene attribuito a Marduk il primato sugli altri d\u00e8i mesopotamici, con la stesura del poema epico della creazione (\"En\u016bma eli\u0161\"), dove si narra di come egli divenne re dei re. Stando all\"En\u00fbma Eli\u0161\", Babilonia \u00e8 stata costruita dagli d\u00e8i ed \u00e8 situata nel centro del mondo, a contatto con il Cielo e la Terra (un concetto materializzato dalla sua ziggurat, il cui nome significa \"Casa di collegamento tra il Cielo e la Terra\").\nIn breve tempo Babilonia ritorn\u00f2 a rivestire il ruolo di centro politico. Intorno al 1050 a.C. la citt\u00e0 sub\u00ec incursioni di vari popoli nomadi, tra cui i Siri. La fine del regno di Nabu-Shum-Libur (1032 a.C. - 1025 a.C.) segn\u00f2 per Babilonia l'inizio di un periodo caotico, caratterizzato da frequenti cambiamenti dinastici. Sembra che tutte le principali citt\u00e0 di questa regione andarono incontro a diversi periodi di violenza e Babilonia senza dubbio non fu un'eccezione.\nBabilonia di fronte al dominio assiro.\nA partire dal IX secolo a.C., la situazione inizi\u00f2 a riprendersi e i re babilonesi lottarono per riaffermare il proprio dominio sulla regione, nonostante un sostanziale perdurare dell'instabilit\u00e0 politica. A questi problemi si aggiunsero nuove guerre contro l'Assiria, la quale vantava una posizione di maggior forza grazie a una situazione interna pi\u00f9 stabile. La situazione precipit\u00f2 sotto il regno del re assiro Tiglatpileser III, che dopo anni di battaglie conquist\u00f2 Babilonia nel 728 a.C.\nTuttavia, la dominazione assira non fu continua e il nuovo re Sargon II (che restaur\u00f2 i templi e le mura cittadine) si trov\u00f2 di fronte ad un duro avversario, Marduk-apla-iddina II, che riusc\u00ec ad ottenere il controllo della citt\u00e0 per due volte. Sennacherib, successore di Sargon II, fu a sua volta causa di nuove rivolte a Babilonia quando mise uno dei suoi figli sul trono della citt\u00e0.\nQuest'ultimo dur\u00f2 poco tempo quando, in seguito a una rivolta, i ribelli lo catturarono e lo consegnarono ai loro alleati Elamiti che lo giustiziarono. La risposta di Sennacherib fu terribile e la sua vendetta si caratterizz\u00f2 da un grande odio contro Babilonia: massacr\u00f2, infatti, gran parte della sua popolazione e distrusse molti edifici della citt\u00e0 deviando le acque del fiume su di essi. La reale portata di tali distruzione rimane comunque un aspetto controverso; con ogni probabilit\u00e0 la citt\u00e0 non venne completamente distrutta come invece sostenne il re assiro. Il figlio e successore Esarhaddon scelse la via della pacificazione e inizi\u00f2 a ricostruire la citt\u00e0.\nNel 652 a.C. a Esarhaddon succedettero i suoi due figli: Assurbanipal regn\u00f2 sull'Assiria, mentre Shamash-Shum-ukin venne messo sul trono di Babilonia. Quest'ultimo, venne sconfitto dopo una dura guerra di quattro anni che si concluse con la sua morte durante l'assedio del 648 a.C. della sua citt\u00e0, quando venne bruciato nel fuoco appiccato al suo palazzo; questa storia dette vita al mito greco di Sardanapalo. Dopo una prima fase di repressione, Assurbanipal si dimostr\u00f2 meno brutale di suo nonno e ricostru\u00ec la citt\u00e0, a capo della quale egli pose un sovrano fantoccio, Kandalanu. Alla fine, i re assiri si legarono profondamente alla storia di Babilonia e, probabilmente, influirono sul suo paesaggio urbano.\nL'impero neo-babilonese e il culmine di Babilonia.\nQuesta serie di rivolte probabilmente indebol\u00ec l'Assiria, mentre a Babilonia lo spirito della resistenza divenne sempre pi\u00f9 forte, pi\u00f9 attiva e pi\u00f9 unita. Alla morte di Assurbanipal, avvenuta nel 627 a.C., i suoi successori furono impegnati in una lite per la successione, che risult\u00f2 fatale per il loro regno. Nabopolassar, probabilmente governatore del Paese del Mare, si avvantaggi\u00f2 di questi scontri per prendere il potere a Babilonia nel 625 a.C., prima di estendere gradualmente il conflitto verso il nord. Dopo anni di conflitto, finalmente riusc\u00ec a sconfiggere l'impero Assiro anche grazie all'aiuto del re dei Medi, Ciassare, tra 614 a.C. e il 610 a.C. Suo figlio Nabucodonosor II (605 a.C. 562 a.C.) gli succedette e con lui Babilonia raggiunse il suo apice. Questo periodo viene solitamente classificato come \"periodo dell'impero neo-babilonese\", che si estendeva attraverso gran parte dei confini del Medio Oriente verso l'Egitto all'anatolica Tauro e intorno alla Persia. I successori di Nabucodonosor II riuscirono a mantenere in qualche modo il loro regno, ma non ebbero la forza dei fondatori della dinastia. L'ultimo re di Babilonia, Nabonedo (556 a.C. - 539 a.C.), fu un personaggio enigmatico che inizi\u00f2 una nuova classe dirigente per il suo regno, abbandonando il culto di Marduk a beneficio della sua divinit\u00e0 preferita, dio della luna Sin.\nI regni di Nabopolossar e di Nabucodonosor II corrispondono ad un periodo di profonde trasformazioni della citt\u00e0, disposti dal primo e completati dal secondo, di cui si ha conoscenza grazie alle molte registrazioni. Si tratta di opere che contribuiranno all'immagine leggendaria, tramandata da scrittori stranieri come Erodoto, Ctesia o gli autori della Bibbia ebraica, di una citt\u00e0 circondata da imponenti mura e dominata da notevoli monumenti: palazzi reali, templi, ziggurat, strade principali, tra cui la \"via delle processioni\" che partiva dalla porta di Ishtar. La vita economica e sociale della citt\u00e0 si riscontra anche nei testi economici, amministrativi e accademici del periodo.\nBabilonia sotto la dominazione straniera.\nNel 539 a.C., il re persiano Ciro II attacc\u00f2 Babilonia e in una notte la conquist\u00f2 annettendola al suo impero facendole perdere la sua indipendenza. Il nuovo sovrano espresse la volont\u00e0 di preservare la citt\u00e0 e guadagn\u00f2 il favore dei sacerdoti locali grazie ad un decreto a loro favorevole che \u00e8 arrivato fino ai nostri giorni inciso su un cilindro di argilla. La caduta del regno di Babilonia e la fine dell'indipendenza politica non signific\u00f2 comunque il declino delle metropoli mesopotamiche, nonostante che esse andarono incontro a numerose sconfitte nel tentativo di ribellarsi ai re persiani Dario I (521 a.C.) e al suo figlio Serse I. Babilonia rimase, pertanto, un'importante citt\u00e0 dell'impero, anche se non la capitale, e l'intera Babilonia un crocevia strategico in cui la nobilt\u00e0 persiana possedeva vaste aree. Nel 331 a.C. Babilonia accolse il re macedone Alessandro Magno, dopo la vittoria di Gaugamelae. Alessandro si occup\u00f2 di far eseguire numerosi restauri e vi si trasfer\u00ec pochi mesi dopo la sua spedizione in India, prima di morire nel giugno 323. \u00c8 a Babilonia che si dovr\u00e0 redigere la prima divisione dell'impero tra i suoi generali. Il nuovo sovrano, Seleuco I, non confer\u00ec a Babilonia lo status di capitale, dal momento che fece edificare per questo scopo Seleucia al Tigri a circa sessanta chilometri a nord-est; tuttavia Babilonia rimase molto importante, come testimonia ad esempio il fatto che suo figlio Antioco I vi rimase parecchi anni prima di prendere il potere. Pi\u00f9 tardi il centro di gravit\u00e0 dell'impero persiano si spost\u00f2 verso ovest e Antiochia divenne la capitale principale dei loro successori, i quali gradualmente persero il controllo di Babilonia in seguito all'avanzata dei Parti, che la conquistarono definitivamente con Mitridate II (123 a.C. - 88 a.C.).\nDurante la seconda met\u00e0 del primo millennio a.C., Babilonia rimase una citt\u00e0 importante nella gestione degli imperi governati dalle dinastie straniere. Sotto gli Achemenidi, il governatore (chiamato nei testi cuneiformi babilonesi con il titolo \"pah\u0101t\" e non quello di satrapo) gestiva una vasta provincia che copriva tutto l'antico impero Babilonese. Sotto i Seleucidi, la citt\u00e0 dovette soccombere a Seleucia come citt\u00e0 principale del potere politico diventando un capoluogo secondario di provincia. Al tempo del regno di Antioco IV (circa 170 a.C.), Babilonia divenne una citt\u00e0 greca con la sua comunit\u00e0 di cittadini (la \"politai\" greca, riportata con il termine \"puli\u1e6d\u0113\" o \"puli\u1e6d\u0101nu\" nei testi babilonesi) guidata da un \"epistates\". La comunit\u00e0 Babilonese indigena, che rimase probabilmente dominante in numero, formava la terza entit\u00e0 politica di questa societ\u00e0 complessa governata da un'Assemblea (\"kini\u0161tu\") mentre l'autorit\u00e0 pi\u00f9 alta era il \"\u0161atammu\". Sembra che anche sotto i Parti fossero state mantenute le stesse autorit\u00e0, i quali non alterarono la struttura politica e sociale della citt\u00e0.\nLa fine di Babilonia antica.\nIl periodo della dominazione dei Parti vide il declino di Babilonia e il suo progressivo spopolamento in favore di pi\u00f9 grandi centri di potere situati pi\u00f9 a nord sul Tigri (Seleucia, Ctesifonte e, molto pi\u00f9 tardi, Baghdad). Tuttavia i suoi principali monumenti furono ancora utilizzati: nel I secolo d.C., Plinio il Vecchio scriveva che il tempio continuava ad essere attivo, anche se la citt\u00e0 era in rovina. Un'iscrizione greca, databile all'inizio del II secolo d.C., indica che il teatro veniva restaurato ancora una volta. Il periodo in cui la regione fu sotto il dominio dei Sasanidi \u00e8 quello in cui generalmente si considera la definitiva scomparsa dell'antica cultura mesopotamica. Durante il periodo islamico, la posizione di Babilonia non era conosciuta, ma \"B\u0101bil\" era un piccolo villaggio descritto dal geografo Ibn Hawqal del X secolo. Gli scrittori dei secoli successivi parlano solo delle rovine e il fatto che esse vennero spogliate dei loro mattoni pi\u00f9 solidi per essere utilizzati nella costruzione di edifici residenziali. L'antica citt\u00e0 fin\u00ec completamente nella leggenda.\nBabilonia al suo apice.\nEccetto che per un paio di edifici di epoca paleo-babilonese, le pi\u00f9 antiche rovine di Babilonia non sono state ancora portate alla luce e gli scritti giunti fino a noi non permettono di ricavare informazioni sufficienti per conoscere quale fosse l'aspetto della citt\u00e0 in quei tempi. Pertanto le uniche ricostruzioni su come apparisse la citt\u00e0 si riferiscono al periodo neo-babilonese (624 a.C. - 539 a.C.) e al periodo achemenide (539 a.C. - 331 aC.), di cui si possono trovare testimonianze negli scavi archeologici che hanno permesso di conoscere i principali monumenti ufficiali (palazzi e templi), una zona residenziale, le mura e le porte, fornendo una panoramica di massima della citt\u00e0. Il confronto dei reperti con le fonti testuali in caratteri cuneiformi, che descrivono la posizione dei suoi grandi templi, ma anche i luoghi di culto pi\u00f9 piccoli e di tutti i luoghi pi\u00f9 importanti, ha permesso di avere una visione pi\u00f9 chiara e complessiva di Babilonia. A questi testi si \u00e8 affiancato lo studio degli autori greci (soprattutto Erodoto e Ctesia) che ha permesso di ricavare ulteriori informazioni utili per scoprire quale fosse l'assetto politico, sociale ed economico della citt\u00e0.\nUn'antica \"megalopoli\".\nAl suo apice, si stima che la citt\u00e0 di Babilonia si estendesse su circa 1000 ettari, mentre le stime sul numero di abitanti che vi si risiedessero appaiono alquanto difficili. L'ipotesi di una popolazione di 100.000 abitanti per la sola citt\u00e0 dell'entroterra \u00e8 stata avanzata seppur senza che vi siano basi solide. In ogni caso, tra il periodo neo-babilonese e quello achemenide, fu certamente una citt\u00e0 molto popolosa tanto da poter essere definita una \"megalopoli\" dell'antichit\u00e0. Traboccante di attivit\u00e0, cattur\u00f2 l'attenzione e l'immaginazione di osservatori esterni. Lo spazio urbano di Babilonia fu molto diseguale e i quartieri centrali noti sono stati in gran parte portati alla luce. Diversi aspetti della sua progettazione sono stati identificati dagli scavi che completano le fonti epigrafiche: le mura, i corsi d'acqua e alcune aree residenziali.\nLa citt\u00e0 antica.\nLa citt\u00e0 era famosa nell'antichit\u00e0 soprattutto per la ziqqurat, per la strada processionale che si apriva con la porta chiamata in porta di Ishtar (oggi ricostruita nel Pergamon Museum di Berlino), i suoi templi e per i Giardini Pensili, una delle sette meraviglie del mondo.\nBabilonia era, nell'antichit\u00e0, un grande centro di astronomia e di astrologia. Bench\u00e9 espertissimi nell'osservazione del cielo, non sembra per\u00f2 che i Babilonesi avessero notato la precessione degli equinozi. Nelle innumerevoli tavole di argilla, sia sumeriche che babilonesi, scoperte in Iraq, si trova la soluzione di vari problemi matematici, fra cui quella di equazioni di secondo grado.\nBabilonia fu una delle citt\u00e0 pi\u00f9 popolose del mondo antico e fu la prima metropoli nella storia umana ad avere 200.000 abitanti. Nel tempo del suo massimo splendore, il numero totale dei suoi abitanti non \u00e8 conosciuto, ma sotto il regno di Dario tuttavia, quando Babilonia conquistata da Alessandro Magno era stata ridotta a una delle tante citt\u00e0 dell'impero persiano, gli abitanti erano ben 370.000, senza contare gli schiavi che porterebbero probabilmente tale numero a duplicarsi o perfino a triplicarsi.\nUn maestoso palazzo cinto da poderose mura era la sede del reggente della citt\u00e0 che in epoca persiana divenne il satrapo della regione.\nIl mito della fondazione di Babilonia.\nA quei tempi si elaboravano miti per nobilitare le origini delle citt\u00e0. Poich\u00e9 nell'universo regnava il Caos, la dea Ti\u0101mat e il dio Marduk si scontrarono. Marduk voleva mettere ordine nell'universo e combatt\u00e9 fino a quando non uccise Ti\u0101mat. Poi Marduk prese il corpo della sua nemica Ti\u0101mat e lo divise in due parti: con met\u00e0 form\u00f2 il firmamento celeste, con l'altra met\u00e0 form\u00f2 le fondamenta della terra. Poi Marduk assegn\u00f2 a tutti gli altri d\u00e8i i loro posti e cre\u00f2 il Sole, la Luna, le stelle. Ma gli d\u00e8i gridarono: \"Signore Marduk, tu hai affidato un compito a ciascuno di noi ma non hai dato a nessuno l'incarico di servirci e di sostenerci mentre noi lo eseguiremo\". Rispose Marduk: \"Prender\u00f2 sangue di Kingu e fango e ne former\u00f2 un piccolo fantoccio. Il suo nome sar\u00e0 Uomo. Uomo servir\u00e0 gli d\u00e8i\".\nAllora gli d\u00e8i soddisfatti gridarono: \"Signore Marduk, noi vorremmo mostrarti la nostra gratitudine costruendoti un santuario sulla terra\".\nPer due anni interi lavorarono e al terzo anno la citt\u00e0 di Babilonia fu innalzata, e sopra tutti i santuari si ergeva quello di Marduk.\nBabilonia aveva oltre cinquanta templi che dimostrano la religiosit\u00e0 dei babilonesi. In \"Babylonian and Assyrian Religion\" di Samuel Henry Hooke Babilonia viene detta \"la citt\u00e0 in cui Marduk deteneva il primato sugli altri d\u00e8i\". Al tempo di Nabucodonosor II, secondo Hooke a Babilonia c'erano non meno di 58 templi appartenenti a d\u00e8i.\nA dimostrare quanto radicata, importante e vasta fosse la religione a Babilonia, un'antica iscrizione cuneiforme stilava questo rapporto: \"Esistono in complesso a Babilonia 53 templi dei grandi d\u00e8i, 55 cappelle di Marduk, 300 cappelle per quelle divinit\u00e0 della Terra, 600 per le divinit\u00e0 del Cielo, 180 altari per la dea Ishtar, 180 per gli d\u00e8i Nergal e Adad e 12 per gli d\u00e8i restanti\".\nBabilonia nella Bibbia.\nBabilonia, dopo Gerusalemme, \u00e8 la citt\u00e0 pi\u00f9 citata nella Bibbia in particolar modo nell'Antico Testamento, dove la si vede contrapposta al popolo di Dio, Israele.\nSecondo la Bibbia fu Nimrod (discendente di Cus, figlio di uno dei tre figli di No\u00e8) il fondatore di Babilonia che sin dall'inizio, fu un \"oppositore di Dio\". Secondo il racconto biblico l'ampliamento della citt\u00e0 si interruppe per l'impossibilit\u00e0 degli addetti ai lavori di comunicare; fu il tempo della Torre di Babele. Seguirono altre generazioni che costruirono una grande citt\u00e0 e fu Hammurabi che dette un contributo importante ampliandola fino a farla divenire capitale dell'Impero babilonese.\nDopo glorie e declini del primo impero fu Nabopolassar a rifondare un nuovo impero verso il 645 a.C. e fu il figlio Nabucodonosor II a portare al massimo splendore la citt\u00e0-impero. Un grande impero fino ad ottobre del 539 a.C. quando Ciro il Grande distrusse la citt\u00e0. Secondo il racconto biblico la citt\u00e0 apparentemente indistruttibile e imprendibile, fu conquistata e distrutta in una \"sola notte\" avverando la profezia di Geremia, di decenni prima, sulla sua distruzione.\nAnche il profeta Isaia predisse la distruzione della citt\u00e0 circa due secoli prima del suo effettivo verificarsi nel 539 a.C. Da quella data incominci\u00f2 il declino dell'impero babilonese. Negli anni che seguirono si ribell\u00f2 per due volte a Dario I quindi a Serse I.\nIl \"Libro di Geremia\" predice che Babilonia sar\u00e0 un luogo \"dove non abita alcuno, attraverso cui non passa alcun figlio d'uomo\".\nNel Nuovo Testamento e precisamente nel libro di Apocalisse o Rivelazione la citt\u00e0 viene utilizzata come metafora del male, destinata all'annientamento eterno, in contrapposizione alla Gerusalemme celeste. La metafora viene, per\u00f2, attualizzata con riferimenti che inducono ad identificarla con la Roma di allora. Anche nella prima epistola di Pietro, l'apostolo sembra riferirsi a Roma con il nome di Babilonia.\nNabucodonosor, Nabonedo, Baldassarre furono solo alcuni dei regnanti babilonesi che ebbero a che fare con il popolo di Israele, e con i loro re, come Ezechia solo per citarne uno.\nL'inimicizia viscerale fra le due nazioni \u00e8 ben documentata in molti dei libri biblici come Genesi, Re, Cronache, Isaia, Daniele e Geremia, dimostrando come Dio permise che Babilonia avesse il sopravvento sul popolo di Israele e come fu impiegata nel ruolo di esecutrice materiale dei suoi giudizi verso il popolo israeliano stesso.\nBabilonia nell'arte.\nLe espressioni artistiche babilonesi seguirono le tendenze dei popoli semitici o indo-europei che, in alternanza, occuparono la zona nel corso dei secoli. La presenza dei popoli semiti \u00e8 rintracciabile per una maggiore eleganza e fantasia rispetto allo stile pi\u00f9 grave dell'arte sumera, allo stesso modo in cui il periodo neo-babilonese sostituir\u00e0 il gusto dell'eleganza raffinata a quello assiro impregnato di crudele fastosit\u00e0.\nPer quanto riguarda l'arte antico-babilonese, questa \u00e8 poco visibile a causa delle acque sotterranee che rendono difficili gli scavi nello strato specifico. \u00c8 documentata grazie a qualche scultura recuperata e agli elementi architettonici-scultorei-pittorici presenti nella citt\u00e0 di Mari sull'Eufrate, in stile babilonese dell'epoca. Nell'architettura la tecnica usata \u00e8 ancora quella mesopotamica dei mattoni crudi, con la cottura solo per la pavimentazione e le fondamenta. La struttura del tempio \u00e8 quella priva di un basamento artificiale, quindi bassa in altezza, mentre il modello del palazzo segue lo schema del tempio che presenta un numero grande di sale attorno a un nucleo centrale costituito da due cortili.\nLe sculture babilonesi mostrano variazioni nello stile, tendendo dai gusti tardo-sumeri a manifestazioni plastiche pi\u00f9 rotonde, piene e realistiche.\nDopo la fase intermedia, nella quale l'arte babilonese subisce una battuta di arresto sotto il dominio dei Cassiti (1600-1200 a.C.), e subisce per qualche secolo l'arte assira, bisogner\u00e0 attendere il periodo neo-babilonese per assistere a una rifioritura del movimento artistico.\nNel periodo neo-babilonese, dopo l'esaltazione dell'espressivit\u00e0 racchiusa nel palazzo, si amplifica il gusto del tempio, che diviene il luogo centrale anche per l'arte assumendo forme sempre pi\u00f9 imponenti (ziggurat). Nei palazzi diventa dominante il gusto delle torri di forma quadrata, della enorme sala del trono e la raffinatezza dei Giardini pensili di Babilonia. Una delle caratteristiche pi\u00f9 peculiari dell'arte di questo periodo restano comunque i mattoni smaltati raffiguranti immagini simboliche di animali fantastici, che ricoprono le porte come le mura. \u00c8 da ricordare, infatti, che le mura di \"Babilonia\" sono state a lungo presenti nell'elenco delle meraviglie dell'antichit\u00e0 e anzi, esse dovevano figurare nella lista pi\u00f9 antica che di esse fu formulata.\nArcheologia.\nIl sito della antica Babilonia (a circa 80\u00a0km a sud di Baghdad) in Iraq, \u00e8 costituito oggi solo da scarne rovine. L'archeologia di Babilonia ha permesso comunque la ricostruzione di alcune importanti opere, oggi visibili in alcuni musei specializzati sulla storia della citt\u00e0 come ad esempio la Porta di Ishtar nel Pergamon Museum di Berlino. Gli scavi compiuti nel 1936 permisero la ricostruzione sia della porta di Ishtar che della strada processionale utilizzando pezzi che provenivano non solo dalla sola citt\u00e0 di Babilonia, ma anche da Uruk, Assur, Zincirli, Tell Halaf e Toprakkale.\nIl World Monuments Fund insieme alla Commissione per i Beni Culturali della provincia di Babilonia ha sviluppato un recente progetto per impedire ulteriori deterioramenti degli scavi con il proposito inoltre di ulteriori scavi. Saddam Hussein aveva fatto costruire uno dei suoi palazzi su una collina della stessa citt\u00e0 di Babilonia. Il sito archeologico oggi \u00e8 comunque compromesso a causa della seconda guerra del Golfo.\nEra Moderna.\nIl 5 luglio 2019, Babilonia \u00e8 stata iscritta nella lista del patrimonio mondiale dell'UNESCO. Oggi migliaia di persone vivono all'interno del perimetro delle antiche mura esterne della citt\u00e0 e le comunit\u00e0 all'interno e intorno ad essa si stanno sviluppando rapidamente nonostante le leggi che limitano la costruzione."}
{"id": "108387", "revid": "599013", "url": "https://it.wikipedia.org/wiki?curid=108387", "title": "Brent Barry", "text": "Alto 198\u00a0cm per 95\u00a0kg di peso, ricopriva il ruolo di guardia tiratrice. Il suo numero di maglia era il 17.\n\u00c8 il figlio di Rick Barry, uno dei membri del Naismith Memorial Basketball Hall of Fame. Anche i suoi quattro fratelli sono stati giocatori professionisti di pallacanestro: Scooter, Drew, Jon e Canyon.\nCarriera.\nBrent Barry a livello universitario ha giocato per la Oregon State University.\nAl draft del 1995 fu scelto col numero 15 dai Denver Nuggets.\nAppena scelto fu scambiato dai Nuggets insieme a Rodney Rogers per arrivare a Antonio McDyess.\nSi trov\u00f2 quindi coi Clippers, giocando tre stagioni a Los Angeles. Nell'All-Star Game del 1996 divenne il primo giocatore non di colore e vincere la gara delle schiacciate, con un'ultima esecuzione che imitandosi alle schiacciate di Julius Erving e Michael Jordan, lo ha visto saltare dalla linea del tiro libero. Pass\u00f2 ai Miami Heat nel 1998, e dopo un anno and\u00f2 ai Bulls.\nA Chicago non si trov\u00f2 bene anche per lo scarso livello della squadra, e quindi lo stesso anno pass\u00f2 ai Seattle SuperSonics nei quali gioc\u00f2 fino alla fine del 2004 quando pass\u00f2 ai San Antonio Spurs.\nCon i San Antonio Spurs dopo un inizio non dei migliori, cominci\u00f2 a dare il suo contributo da sesto uomo, soprattutto come tiratore da tre punti, e fu decisivo in diverse occasioni.\nIl 21 febbraio 2008 assieme al compagno di squadra Francisco Elson pass\u00f2 ai Seattle SuperSonics, dai quali vennero per\u00f2 quasi subito tagliato, per poter firmare di nuovo in marzo con San Antonio.\nIn estate segu\u00ec le orme del padre e di Jon, trasferendosi a Houston."}
{"id": "108393", "revid": "767487", "url": "https://it.wikipedia.org/wiki?curid=108393", "title": "Charlot e la maschera di ferro", "text": "Charlot e la maschera di ferro (\"The Idle Class\"), conosciuto anche come Ricchi e vagabondi, \u00e8 un film interpretato, diretto e prodotto da Charlie Chaplin; fu proiettato la prima volta il 25 settembre 1921.\nIl film pare motivato pi\u00f9 della necessit\u00e0 di rispettare i tempi e gli impegni contrattuali, piuttosto che dall'ispirazione di Chaplin. Quasi una riproposizione delle vecchie comiche Keystone, comprensiva d'inseguimento nel parco cittadino.\nPare che durante la lavorazione Chaplin abbia riportato una scottatura piuttosto fastidiosa al fondoschiena, quando la fiamma del saldatore manovrato dall'operaio intento alla manutenzione lo investe proprio da quelle parti, in mutande, facendolo sobbalzare molto realisticamente\u2026\nTrama.\nCi sono dei punti fermi nella vita di un uomo che lo accomunano agli altri senza distinzione d'et\u00e0, censo, classe sociale: la passione per lo sport, la passione per l'alcool e la passione per le donne. Pu\u00f2 succedere che una di esse prenda il sopravvento, rompendo il delicato equilibrio esistenziale, nello specifico quello matrimoniale, come quando l'alcool ottenebra la mente del ricco e distratto marito che dimentica sia di indossare i pantaloni, con conseguente scandalo ed imbarazzo, sia l'arrivo della giovane moglie alla stazione ferroviaria dove avrebbe dovuto recarsi ad accoglierla.\nSulla stessa carrozza, o meglio, sotto la carrozza in un vano attrezzi, viaggia anche il vagabondo, intenzionato a concedersi un po' di relax presso il campo da golf della rinomata localit\u00e0 turistica in cui abitualmente i ricchi scendono per le loro vacanze e i loro divertimenti. Il vagabondo ha con s\u00e9 tutta l'attrezzatura necessaria al gioco, ma si \u00e8 dimenticato la pallina e finisce per innescare una serie di risse quando s'impossessa delle palline lanciate sul campo da altri giocatori.\nLa moglie trascurata, nel frattempo, raggiunge in albergo il marito distratto e gli comunica la decisione di troncare il rapporto.\nSul campo da golf la situazione si complica per il vagabondo che viene ingiustamente accusato della rapina ai danni di un signore. Per sfuggire all'inseguimento del poliziotto si rifugia nell'albergo dove, per sua fortuna, \u00e8 in corso un ballo mascherato, per cui il suo abbigliamento trasandato viene passato per un travestimento.\nLa mogliettina trascurata soffre di solitudine ed invia un biglietto al marito dicendosi disposta al perdono purch\u00e9 questi la raggiunga, mascherato, al ballo a cui ella sta gi\u00e0 partecipando. Il marito s'inventa un travestimento con un'armatura da cavaliere medievale, ma un brusco movimento fa scendere la maschera metallica dell'elmo sul viso, impedendogli il rifornimento di alcool al quale si stava apprestando e facendolo tardare nel tentativo disperato ed infruttuoso di risollevare la maschera.\nAlla moglie spazientita per il ritardo del consorte appare il vagabondo, simile come una goccia d'acqua a lui (ma il vagabondo ignora la somiglianza) ed ella si scioglie in un tenero e caloroso abbraccio. Charlot, superato il primo attimo di sconcerto, si concede generosamente alle effusioni della graziosa signora. A questo punto irrompe la maschera di ferro che aggredisce l'ignaro vagabondo ed ingaggia con lui una rissa ed un inseguimento che coinvolge anche il padre della ragazza, schierato a favore del vagabondo che crede essere il suo legittimo genero. Una volta immobilizzato il cavaliere medievale, grazie ad un apriscatole, Charlot riuscir\u00e0 a liberare dalla maschera il volto del contendente rivelandone l'identit\u00e0, tra lo stupore suo e dei presenti, perch\u00e9 il suo volto \u00e8 identico al proprio.\nRistabilite le parentele il vagabondo sar\u00e0 cacciato dal genitore della bella. Ma questa, memore dei modi galanti e delle attenzioni di Charlot, in tutto diverso dal consorte, induce il proprio padre a scusarsi col vagabondo che in risposta, nel suo stile irriverente, gli sferra una poderosa pedata approfittando per allontanarsi definitivamente."}
{"id": "108394", "revid": "7087", "url": "https://it.wikipedia.org/wiki?curid=108394", "title": "Ricchi e vagabondi", "text": ""}
{"id": "108406", "revid": "580", "url": "https://it.wikipedia.org/wiki?curid=108406", "title": "Alban Kraja", "text": "Biografia.\nSi \u00e8 laureato all'Universit\u00e0 di Scutari in lingua e letteratura albanese e nel 1993 si \u00e8 trasferito in Italia, ed attualmente risiede a Rimini. Qui, nel 1996 \u00e8 divenuto responsabile dell'associazione degli Albanesi in Italia \"Illiria\", sotto il cui nome stampa la maggior parte dei suoi testi.\nSi occupa di rappresentanza degli immigrati in alcuni organi consultivi italiani.\nLe sue opere si basano su una rilettura, spesso fondata su basi nazionalistiche e patriottiche, delle vicende storiche del popolo albanese, dall'Illiria ai nostri giorni."}
{"id": "108407", "revid": "1371409", "url": "https://it.wikipedia.org/wiki?curid=108407", "title": "Guttazione", "text": "La guttazione consiste nell'eliminazione di acqua allo stato liquido dalle foglie che si verifica quando, per l'eccessiva umidit\u00e0 atmosferica, la traspirazione non pu\u00f2 avvenire regolarmente o quando la quantit\u00e0 d'acqua assorbita dalle radici \u00e8 superiore a quella traspirata dalle foglie. Il fenomeno avviene attraverso gli stomi o gli idatodi.\nDescrizione.\nNella maggior parte dei casi il liquido eliminato \u00e8 costituito da acqua pura, ma vi si possono trovare anche sali minerali contenuti in eccesso nella pianta o anche sostanze tossiche per quest'ultima.\nLa quantit\u00e0 d'acqua che le piante disperdono con la guttazione varia secondo le specie e raggiunge i valori pi\u00f9 elevati in alcune piante proprie dei Paesi tropicali.\nLa produzione di goccioline avvelenate dagli insetticidi sistemici sembra sia la causa della \"moria delle api\" che, soprattutto nella pianura Padana, ha fatto strage di questi insetti. L'ipotesi \u00e8 stata avanzata dal prof. Vincenzo Girolami, docente di entomologia all'Universit\u00e0 di Padova, nel corso dell'ultima edizione dei Forum fitoiatrici. Altri esperimenti sono stati compiuti dal gruppo di ricerca di chimica analitica della stessa universit\u00e0 ad opera del Dott.Andrea Tapparo et al."}
{"id": "108408", "revid": "521028", "url": "https://it.wikipedia.org/wiki?curid=108408", "title": "Gherardo da Cremona", "text": "Famoso per aver effettuato la prima traduzione completa del \"Kit\u0101b al-jabr\" di al-Khw\u0101rizm\u012b, da cui deriva il termine algebra, e per aver tradotto l\"Almagesto\" di Claudio Tolomeo (accreditato erroneamente come traduttore de \"Il canone della medicina\" di Avicenna; si veda pi\u00f9 avanti) dai testi arabi reperiti a Toledo, fece parte del piccolo gruppo di eruditi che contribuirono al progresso dell'Europa medioevale del XII secolo trasmettendo le conoscenze greche ed arabe dell'astronomia, della medicina e delle altre scienze, sotto forma di traduzioni in latino che le rese accessibili ad ogni persona colta dell'occidente.\nL'esperienza a Toledo.\nInsoddisfatto dalle scarne filosofie dei suoi insegnanti italiani, Gherardo da Cremona segu\u00ec le sue passioni e si rec\u00f2 a Toledo, dove rest\u00f2 tra il 1134 ed il 1178 (non ci sono dati certi di questo suo viaggio, ma dall'analisi dei documenti storici sembra che si sia recato in Spagna non pi\u00f9 tardi del 1144). In questo luogo impar\u00f2 l'arabo, che gli permise in un primo tempo di leggere l\"Almagesto\" di Tolomeo, opera che godeva di grande reputazione tra gli eruditi di quell'epoca, anche se ancora non ne esisteva nessuna traduzione in latino.\nToledo era stata uno dei capoluoghi del Califfato di Cordova e un centro per istruirsi, Inoltre era un luogo privo di pericoli per un cristiano come Gherardo da Cremona: Alfonso VI di Castiglia l'aveva conquistata ai Mori, ma la citt\u00e0 era rimasta una capitale multietnica. I suoi governanti protessero la grande colonia ebraica e mantennero questa citt\u00e0 come un centro importante per la cultura araba ed ebraica. Uno dei pi\u00f9 grandi eruditi presenti a Toledo in quell'epoca era Rabbi ben Ezra, contemporaneo di Gherardo da Cremona. Gli abitanti musulmani ed ebrei di Toledo adottarono il linguaggio e alcuni costumi dei loro conquistatori. La citt\u00e0 era piena di biblioteche e manoscritti ed era l'unico luogo in Europa nel quale un cristiano poteva immergersi completamente nella lingua e nella cultura arabe. D'altronde, neppure il cristianesimo era mai scomparso dalla Toledo musulmana, che anzi era stata sede di una fiorente minoranza mozarabica. \nA Toledo Gherardo da Cremona dedic\u00f2 il resto della propria vita a tradurre in latino gli scritti di letteratura scientifica redatti in arabo.\nLe traduzioni.\nSono almeno 74 le opere che si suppone abbia tradotto dall'arabo, in gran parte ricerche scientifiche di scienziati e studiosi musulmani come Ahmad ibn Muhammad ibn Kathir al-Farghani (Alfraganus), J\u0101bir ibn Afla\u1e25 al-Ishb\u012bl\u012b (Geber), al-Nayrizi (Anaritius), Ab\u016b \u02bfAl\u012b al-\u1e24asan b. al-\u1e24asan ibn al-Haytham, Rabi' ibn Zayd, al-Khw\u0101rizm\u012b, Mu\u1e25ammad ibn Zakariyy\u0101 al-R\u0101z\u012b (Rhazes) e Ab\u016b al-Q\u0101sim al-Zahr\u0101w\u012bi (Albucasis).\nTra queste opere si segnalano le traduzioni di opere di fisica e di astronomia di Aristotele, ma anche di opere di logica, come gli \"Analitica Posteriora\", con il commento di Temistio, e dello pseudo aristotelico \"De causis\". Sia con quest'opera sia con il commento di Temistio dette un importante apporto nello sviluppo di aspetti platonizzanti all'interno della tradizione aristotelica (tratto decisivo del carattere di alcune correnti della filosofia degli ultimi secoli del medioevo e della prima et\u00e0 moderna). \nLa traduzione in latino effettuata da Gherardo da Cremona dell\"Almagesto\" di Claudio Tolomeo, pur non essendo la prima (la prima traduzione dal greco fu infatti approntata in Sicilia intorno al 1160), fu l'unica versione conosciuta nell'Europa occidentale per diversi secoli, fino a quando Giorgio di Trebisonda tradusse il testo dall'originale greco nel XV secolo (mentre Georg Peurbach e Regiomontano ne compilavano una \"Epitome\"). L\"Almagesto\" ha costituito la base per un'astronomia basata sulla matematica fino a quando fu eclissato dalle teorie di Niccol\u00f2 Copernico.\nGherardo da Cremona pubblic\u00f2, per i lettori di latino, le \"Tavole di Toledo\", la pi\u00f9 accurata compilazione di dati astronomici di provenienza sasanide (\"Z\u012bj\") mai vista in Europa a quell'epoca. Queste tabelle facevano parte parzialmente del lavoro di al-Zarq\u0101l\u012b, conosciuto in Occidente come Arzachel: matematico e astronomo che oper\u00f2 a Cordova nell'XI secolo.\nAl-Far\u0101b\u012b, \"il secondo insegnante\" islamico dopo Aristotele, ha scritto centinaia di trattati. La sua opera scientifica \"Kit\u0101b al-ihs\u0101\u02be al-\u02bful\u016bm\" discute la classificazione e i principi fondamentali delle scienze con una modalit\u00e0 unica e molto utile. Gherardo da Cremona lo tradusse nel \"De scientiis\" (\"Sulla scienza\"). Tradusse inoltre gli \"Elementi\" di Euclide e gli \"Elementi di astronomia\" di al-Fargh\u0101n\u012b.\nGherardo da Cremona compose anche trattati originali di algebra, aritmetica e astrologia. Nello scritto di astrologia le latitudini sono stimate sia da Toledo che da Cremona.\nGrazie alla ciclopica opera di Gherardo, l'Europa ha avuto accesso al grande fermento scientifico di al-Andalus sotto dominio islamico, contribuendo fortemente al progresso scientifico e tecnologico dell'Occidente.\nErrori di traduzione.\nMentre traduceva il fondamentale libro di al-Khw\u0101rizm\u012b sull'algebra, Gherardo fece un curioso errore che sopravvive ancora ai nostri giorni e che, probabilmente, non sar\u00e0 pi\u00f9 corretto, visto il suo radicamento nella cultura occidentale. L'alfabeto arabo, infatti - come d'altronde quello ebraico e di tutte le altre lingue semitiche - si presenta con uno scheletro consonantico che non prevede (salvo casi particolarissimi) la segnalazione delle vocali brevi. Il concetto trigonometrico di seno fu studiato in Grecia e in India che, come \u00e8 noto, fu maestra degli studi matematici, tanto che \u00e8 agli indiani che si deve l'elaborazione concettuale del sistema decimale, adottato dai musulmani e trasmesso da essi (genericamente chiamati \"Arabi\") alla cultura occidentale. \nI Greci chiamavano \"corde\" tutti i segmenti compresi all'interno di una circonferenza. In India la parola \"corda\" fu tradotta correttamente col termine sanscrito \"j\u012bva\", che significa appunto \"corda\". L'alfabeto arabo presenta al lettore solo lo scheletro consonantico delle parole, lasciando alle sue conoscenze grammaticali, o semplicemente lessicali, la possibilit\u00e0 di inserirvi correttamente le vocali. Gli arabi traslitterarono pertanto tale parola scrivendola \"j\u012bba\", dal momento che l'arabo non conosce il fonema, e dunque il grafema, \"v\". La pura struttura consonantica appare identica alla parola araba \"jayb\", che significa concavit\u00e0, incurvatura, golfo, seno e, come tale, fu in effetti letta e intesa da Gherardo, che tradusse \"sinus\", ossia seno.\nLa parola \"sinus\" fu usata anche da Adelardo di Bath e questo radic\u00f2 per sempre l'uso del termine in Occidente.\nUn secondo Gherardo Cremonese.\nAlcune delle traduzioni accreditate a Gherardo da Cremona furono probabilmente opera di Gerardo da Sabbioneta (vissuto circa nel XIII secolo). Egli cur\u00f2 le traduzioni di trattati medici piuttosto che di quelli astronomici. La sua traduzione dei lavori di Avicenna sembra sia stata effettuata su ordine dell'imperatore Federico II."}
{"id": "108412", "revid": "466539", "url": "https://it.wikipedia.org/wiki?curid=108412", "title": "Karl Drais", "text": "Biografia.\nIl padre di Karl Drais, Karl Wilhelm Friedrich Ludwig von Drais, era giudice nel Baden-Baden. Sua madre era Margarete Ernestine von Kaltenthal. L'allora granduca di Baden, Carlo Federico di Baden, fu uno dei padrini di Karl. Dal 1803 al 1805, Drais studi\u00f2 architettura, agricoltura e fisica alla Ruprecht Karl University di Heidelberg.\nFece il servizio civile come ufficiale della forestale e nel 1810, ricevette il titolo di responsabile, ma non gli fu assegnata una adeguata posizione. Un anno dopo, fu sospeso dal servizio, comunque continu\u00f2 a ricevere la paga, in modo che fu in grado di dedicarsi a tempo pieno alle sue invenzioni. In quel periodo progett\u00f2 diverse macchine, tra cui una macchina da scrivere a tasti, chiamata \"Schnellschreibklavier\" (\"pianoforte per scrivere rapido\"), un tritacarne, un estintore, un riflettore a luce solare e un sottomarino munito di periscopio.\nRealizz\u00f2 in quegli anni anche due macchine per spostarsi senza l'ausilio dei cavalli. Nel dicembre 1813 a Karlsruhe present\u00f2 allo zar Alessandro I, in viaggio per il Congresso di Vienna, la prima di queste due macchine, dotata di quattro ruote e chiamata \"Fahrmaschine\" (\"macchina per viaggiare\"). Lo zar ne fu entusiasta, gli don\u00f2 anche un anello con diamanti, ma il macchinario non ebbe successo. La seconda macchina, che chiam\u00f2 \"Laufmaschine\" (\"macchina per correre\"), era invece fornita di due ruote di legno con otto raggi ciascuna e di un manubrio mobile per la direzionalit\u00e0, e avanzava grazie alla spinta dei piedi sul terreno. Si trattava del veicolo poi noto come draisina, una primitiva versione di bicicletta senza pedali.\nIl primo viaggio riportato dalle cronache fu il 12 luglio 1817 da Mannheim a Schwetzingen (ora un sobborgo di Mannheim), e ritorno, sulla distanza di 28 chilometri coperti dallo stesso Drais sulla sua \"Laufmaschine\". Nello stesso anno egli fece un secondo viaggio da Gernsbach a Baden-Baden, e quindi anche da Karlsruhe a Kehl, su un percorso di 78 chilometri. Il 12 gennaio 1818 il granduca di Baden Carlo II confer\u00ec a Drais, per l'invenzione della \"Laufmaschine\", il \"Gro\u00dfherzogliches Privileg\", assimilabile al brevetto dei nostri giorni (a quel tempo in Baden non vi era una legislazione specifica in merito). Carlo II assegn\u00f2 inoltre a Drais il titolo di professore di Meccanica \u2013 si trattava di un semplice titolo onorario, non aveva niente a che fare con l'universit\u00e0 o altre istituzioni.\nAnche la Francia, il 17 febbraio 1818, confer\u00ec il brevetto al barone, per quello che venne chiamato per la prima volta in francese \"v\u00e9locip\u00e8de\" o, dal nome dell'inventore, \"draisienne\". Il 5 aprile 1818, ai Giardini del Lussemburgo a Parigi, venne data dimostrazione del nuovo veicolo. Il \"Journal de Paris\" diede annuncio di uno spettacolo a pagamento, una corsa di velocipedi da svolgersi su un percorso di trecento tese, pari a 585 metri. I biglietti costavano un franco e mezzo per gli uomini, un franco per le donne, mezzo per i bambini: all'evento assisterono 3000 spettatori, e vennero incassati 3600 franchi. L'evento incurios\u00ec, ma non entusiasm\u00f2, ci\u00f2 nonostante l'uso della draisina cominci\u00f2 a diffondersi.\nNello stesso anno concessero il brevetto a Drais anche la Prussia, la Baviera e, il 22 dicembre, l'Inghilterra (qui la draisina venne chiamata \"hobby horse\", cio\u00e8 \"cavallo da divertimento\"); nel 1819 anche il Belgio e gli Stati Uniti. Ci\u00f2 nonostante, per\u00f2, la domanda venne inizialmente rigettata a Vienna, capitale dell'Impero austriaco, e a Francoforte, capitale della Confederazione germanica. La macchina subir\u00e0 comunque ulteriori modifiche nei decenni seguenti, fino all'introduzione del pedale, attribuita a Pierre Michaux, e alla nascita dell'odierna bicicletta.\nNello stesso periodo Drais si ritir\u00f2 dal servizio civile, continuando per\u00f2 a ricevere il suo salario alla stregua di una pensione. Dal 1822 al 1825 partecip\u00f2 ad una spedizione tedesca in Brasile, organizzata da Georg Heinrich von Langsdorff. Drais era un convinto democratico e nel 1849 rinunci\u00f2 al proprio titolo nobiliare e alla particella \"von\" del cognome. Dopo il fallimento della rivoluzione borghese del 1848-1849, i realisti tentarono di farlo dichiarare malato di mente ed internare. La sua pensione venne confiscata e Drais mor\u00ec in povert\u00e0 nel 1851. "}
{"id": "108414", "revid": "1272592", "url": "https://it.wikipedia.org/wiki?curid=108414", "title": "Vesta (disambigua)", "text": ""}
{"id": "108416", "revid": "124337314", "url": "https://it.wikipedia.org/wiki?curid=108416", "title": "Marcus Garvey", "text": "Biografia.\nLott\u00f2 negli Stati Uniti d'America per migliorare le condizioni inumane in cui venivano fatte lavorare le persone di etnia afroamericana. Garvey predic\u00f2 il ritorno in Africa di tutti i neri del mondo, che non dovevano sentirsi cittadini dei paesi in cui risiedevano, ma africani. Predic\u00f2 inoltre una profezia contenuta nella Bibbia amarica, ovvero l'incoronazione in Africa di un Re nero, che avrebbe cacciato il colonialismo, estirpato il male e preparato il continente nero al ritorno della sua gente. Quando il 2 novembre 1930 Ras Tafari Maconn\u00e8n fu incoronato imperatore dell'Etiopia prendendo il nome di Hail\u00e9 Selassi\u00e9, i molti neri giamaicani videro l'avverarsi di questa profezia e diedero quindi vita al movimento del rastafarianesimo. Lo stesso Marcus Garvey viene considerato da molti rasta e musicisti reggae, specialmente in Giamaica, una sorta di profeta.\nIstitu\u00ec ad Harlem una sorta di governo in esilio della grande nazione africana. Cre\u00f2 una compagnia di navigazione, la \"Black Star Steamship\" col compito di trasportare passeggeri neri all'interno dell'arcipelago delle Antille, in aperta opposizione con le altre compagnie che da anni avevano istituito la segregazione. Condannato per frode postale a causa di presunte irregolarit\u00e0 nel sistema di finanziamento della compagnia, fu graziato dal presidente Calvin Coolidge ed espulso verso la nativa Giamaica.\nFu il fondatore dell'associazione Universal Negro Improvement Association and African Communities League e della rivista \"Negro World\". Il contributo di Garvey rappresenta la base ideologica di quella dottrina nazionalista africana che trover\u00e0 largo seguito negli Usa a partire dagli anni Sessanta con la fondazione del potere nero di Stokely Carmichael.\nLa morte.\nGarvey mor\u00ec a Londra all'et\u00e0 di cinquantadue anni, colpito da due infarti, \nA causa delle restrizioni dovute alla seconda guerra mondiale, il suo corpo fu seppellito all'interno di una cripta nel St. Mary's Catholic cemetery di Londra e solo vent'anni dopo, i suoi resti furono portati in Giamaica, dove il governo lo proclam\u00f2 primo eroe nazionale e lo inum\u00f2 nel locale Parco degli Eroi Nazionali."}
{"id": "108418", "revid": "30610", "url": "https://it.wikipedia.org/wiki?curid=108418", "title": "Riflesso faringeo", "text": "Il riflesso faringeo o della deglutizione \u00e8 un riflesso dei nervi cranici dovuto alla contrazione dei muscoli faringei in risposta ad uno stimolo portato sulla superficie mucosa alla base della lingua. Ha lo scopo di evitare che nella gola entrino oggetti diversi da quelli normalmente previsti nella deglutizione, per prevenire il soffocamento.\nToccare il palato molle provoca un forte riflesso faringeo nella maggior parte delle persone. Il riflesso faringeo pu\u00f2 essere usato anche per indurre a vomitare (manipolazione) in quanto in quella zona sono presenti muscoli involontari che se toccati (in genere con un dito) determinano effetto emetico. Questa pratica viene usata dalle persone che soffrono di bulimia come metodo per non assimilare cibo.\nL'assenza di riflesso faringeo \u00e8 sintomo di molte gravi patologie mediche, una delle quali pu\u00f2 essere il danneggiamento del nervo glossofaringeo. Il riflesso pu\u00f2 essere volontariamente eliminato con un allenamento, ad esempio a scopi professionali (come da parte di mangiatori di spada)"}
{"id": "108420", "revid": "9416", "url": "https://it.wikipedia.org/wiki?curid=108420", "title": "Riflesso della deglutizione", "text": ""}
{"id": "108422", "revid": "9", "url": "https://it.wikipedia.org/wiki?curid=108422", "title": "International Council of Scientific Unions", "text": ""}
{"id": "108454", "revid": "110470351", "url": "https://it.wikipedia.org/wiki?curid=108454", "title": "Indice terapeutico", "text": "L'indice terapeutico (IT, anche noto come rapporto terapeutico) \u00e8 un parametro farmacologico che \u00e8 indice della sicurezza di un farmaco. \u00c8 definito come il rapporto tra la dose letale mediana e la dose efficace mediana.\nDefinizione originaria.\nL'indice terapeutico propriamente detto \u00e8 il rapporto tra la dose letale mediana osservata in studi animali e la dose efficace mediana per produrre un determinato effetto nel 50% della popolazione.\nformula_1\nPoich\u00e9 il rapporto tra DL50 e DE50 \u00e8 generalmente di diversi ordini di grandezza si preferisce indicare l'IT come logaritmo decimale di tale rapporto.\nIndici terapeutici pi\u00f9 elevati sono da preferire a quelli pi\u00f9 ridotti in quanto per raggiungere dosaggi tossici o letali il paziente dovrebbe assumere una quantit\u00e0 maggiore di farmaco, rispetto a quella terapeutica.\nIl concetto di dose letale mediana si applica ai soli studi sugli animali, mentre negli studi clinici nell'uomo viene misurata la TD50 ovvero la dose tossica mediana.\nPoich\u00e9 dal 2002 sono stati messi al bando i test di DL50 ne consegue che anche l'indice terapeutico, quantomeno nella sua definizione originaria, sia stato superato da altri indicatori, come la finestra terapeutica.\nLimiti.\nOltre al gi\u00e0 citato problema inerente al calcolo della DL50 l'indice terapeutico \u00e8 affetto anche da altri limiti, tra cui:\nOggi pi\u00f9 comunemente con Indice Terapeutico si intende il rapporto fra la dose massima tollerata e la dose minima efficace, o semplificando ulteriormente, fra dose tossica e dose efficace.\nEsempi.\nTalvolta un farmaco con un indice terapeutico ristretto pu\u00f2 richiedere un accurato controllo del dosaggio in funzione delle concentrazioni plasmatiche ottenute nel paziente. Questo risultato, che pu\u00f2 essere ottenuto attraverso la definizione di speciali piani terapeutici, permette di ottenere una maggiore sicurezza nell'uso del farmaco in quanto il regime terapeutico \u00e8 definito sulla base della risposta individuale del paziente.\nGli indici terapeutici variano significativamente tra diverse classi di farmaci, e anche da un principio attivo all'altro. Tra gli oppioidi il farmaco con il pi\u00f9 ampio indice terapeutico (33\u00a0000:1) \u00e8 il remifentanil, seguito dal tetraidrocannabinolo, un sedativo analgesico di origine naturale (dalla Cannabis) avente un indice terapeutico d 1\u00a0000:1, mentre il diazepam, una benzodiazepina ipnotico-sedativo e rilassante muscolo scheletrico ha un pi\u00f9 stretto IT di 100:1 e la morfina, un sedativo, antidepressivo e analgesico anch'essa di origine naturale (Papaver Somniferum) ha un IT di 70:1 (tuttavia ancora considerato relativamente sicuro).\nMeno sicure sono la codeina, uno stimolante e anestetico locale e l'alcol etilico, un sedativo ampiamente disponibile e consumato in tutto il mondo con IT rispettivamente di 15:1 e 10:1. Ancora meno sicuri sono farmaci come i digitalici tra cui la digossina, un glicoside cardiotonico, con un indice terapeutico di circa 2:1. Altri farmaci caratterizzati da un indice terapeutico stretto sono il dimercaprolo, la teofillina, il warfarin, il metotrexato e il carbonato di litio. Anche alcuni antibiotici richiedono il monitoraggio delle concentrazioni ematiche per bilanciare l'efficacia minimizzando gli effetti collaterali, tra essi la gentamicina, la vancomicina, l'amfotericina B e la polimixina B."}
{"id": "108462", "revid": "79968", "url": "https://it.wikipedia.org/wiki?curid=108462", "title": "Istinto", "text": "L'istinto, o comportamento innato, \u00e8 la tendenza intrinseca di un organismo ad eseguire o mettere in atto un particolare comportamento.\nDescrizione.\nSono comportamenti automatici cio\u00e8 non sono frutto di apprendimento n\u00e9 di scelta personale. L'istinto ha un rapporto piuttosto rigido con ci\u00f2 che desidera e a cui mira, difficilmente ottenendo soddisfazione da un oggetto diverso.\nIn psicoanalisi si distingue dalla pulsione in quanto questa mira alla soddisfazione dei propri bisogni (fame, sonno, sesso) basandosi su schemi appresi tramite interazione continua tra individuo ed ambiente e senza obiettivi particolari (per esempio, l\"'istinto omicida\" spinge ad uccidere in modo improvviso ed inatteso, con un oggetto-vittima ben preciso in mente, come nei delitti passionali; la \"pulsione omicida\" porta al desiderio di uccidere, non importa chi, in modo ben programmato, con schemi appresi e probabilmente gi\u00e0 messi in atto in precedenza, come nei delitti seriali).\nCaratteristiche peculiari dell'azione istintiva sono la mancanza di basi derivanti da esperienze passate, ma sembra essere un comportamento innato dell'animale, come se derivasse da una caratteristica insita nel suo patrimonio genetico, e che viene compiuta in modo del tutto analogo da diversi individui, spesso senza che ne sia chiaro lo scopo. Esempi di comportamento istintivo sono le migrazioni degli uccelli, l'attrazione sessuale umana ed animale, gli stessi meccanismi della nostra vita sociale.\nLa definizione di istinto si estende anche ad azioni puramente psichiche e mentali. Intesa come processo innato, persino la stessa attivit\u00e0 cognitiva, il cui obiettivo \u00e8 la formulazione di pensieri, piani e significati, pu\u00f2 essere considerata come un istinto naturale (anche se i processi psichici che si basano su schemi appresi quali il linguaggio, i numeri, le idee di colore e forma per soddisfare i bisogni di comunicare, contare, riconoscere, devono essere intesi come pulsione).\nIstinti fondamentali nell'uomo, sui quali si basano tutti gli altri impulsi umani, secondo Freud sono l'istinto di vita (Eros), l'innato bisogno di creare, mantenere in vita ed ottenere gioia e piacere, legato al significato di libido, principale fonte nell'uomo di energia creativa e positiva e, secondo Freud, anche l'istinto di morte (Thanatos), l'innato bisogno di distruggere, uccidere e rivivere le esperienze di tristezza e dolore, oltre al bisogno di morire, legato al significato di destrudo, fonte di energia distruttiva e negativa. La definizione di istinto in questi casi \u00e8 abbastanza controversa e pertanto spesso si possono incontrare le stesse definizioni con i nomi di \"pulsione di vita\" e \"pulsione di morte\".\nComunemente universalmente accettati e noti sono l'\"istinto di sopravvivenza o autoconservazione\" e l\"'istinto all'autoaffermazione\", presenti nel mondo animale compreso l'uomo.\nTalvolta ci si riferisce all'istinto riferendosi ad intuizioni improvvise e senza fondamento che, per questo, appaiono innate ed \"istintive\": in questi casi si \u00e8 soliti riferirsi a tali episodi con il termine \"sesto senso\".\nUltimamente, lo studio dell'istinto si \u00e8 esteso all'endocrinologia, per verificare la correlazione tra azione istintiva ed ormoni, ed all'etologia, per studiare le implicazioni etiche e comportamentali negli istinti animali ed umani.\nSecondo Konrad Lorenz l'istinto \u00e8 come una grande forza all'interno dell'organismo che deve incanalarsi da qualche parte.\nFilosofi come Arthur Schopenhauer e Friedrich Nietzsche nell'ambito delle filosofie della vita hanno rispettivamente individuato ed esaltato l'istinto di aggressivit\u00e0 e la dimensione istintuale (spirito dionisiaco) come intrinseche e imprescindibili della natura dell'animo umano contrapposte alla razionalit\u00e0."}
{"id": "108464", "revid": "120574077", "url": "https://it.wikipedia.org/wiki?curid=108464", "title": "Settimana santa di Taranto", "text": "I riti della Settimana santa di Taranto sono degli eventi che si svolgono nella citt\u00e0 a partire dalla Domenica delle palme. Questi riti della Settimana santa risalgono all'epoca della dominazione spagnola nell'Italia meridionale. Furono introdotti a Taranto dal patrizio tarantino don Diego Cal\u00f2, il quale nel 1703, commission\u00f3 a Napoli le statue di Ges\u00f9 morto e dell'Addolorata. Durante il periodo illuminista nel 1765 il patrizio tarantino Francesco Antonio Cal\u00f2, erede e custode della tradizione della processione dei Misteri del Venerd\u00ec santo, don\u00f2 alla Confraternita del Carmine le due statue che componevano la suddetta processione e la prima volta si svolse il Venerd\u00ec Santo 4 aprile 1765, attribuendole l'onore e l'onere di organizzare e perpetrare quella tradizione cominciata nel 1703.\nI Riti della Settimana Santa.\nNella Domenica delle Palme, le due principali confraternite di Taranto organizzatrici dei suddetti Riti, quella di Maria Santissima Addolorata e san Domenico (sita nella chiesa di San Domenico Maggiore nel Borgo Antico) e quella di Maria Santissima del Carmine (sita nella omonima chiesa nel Borgo Umbertino), convocano in assemblea straordinaria i propri iscritti in regola con l'amministrazione e che non siano incorsi in sanzioni disciplinari, ed effettuano le \"gare\" per aggiudicarsi l'onore di partecipare alle due processioni, il pellegrinaggio dell'Addolorata e la processione dei Sacri Misteri. All'inizio dell'assemblea, il segretario o uno degli assistenti del priore bandisce l'asta che prosegue fino a quando l'offerta pi\u00f9 alta non \u00e8 superata da altre offerte. A questo punto il simbolo (o statua) viene aggiudicata al confratello che ha fatto l'offerta maggiore..Il ricavato delle \"gare\" viene devoluto nel corso dell'anno a favore di iniziative benefiche. \nNella casa circondariale di Taranto, si organizza prima delle due processioni una Via Crucis, per far rivivere anche ai detenuti la Passione di Ges\u00f9 con la Troccola, Croce dei Misteri e i \"Perd\u00fane\". \nAnche nell'ospedale civile Santissima Annunziata e nella Cittadella della Carit\u00e0, si svolgono altre due Via Crucis con il contributo della Confraternita dell'Addolorata.\nI Perdoni.\nI Perdoni (\"le Perd\u00fane\" in dialetto tarantino) sono \"poste\", coppie, di Confratelli del Carmine, che dalle ore 15:00 del Gioved\u00ec Santo escono ad intervalli dalla Chiesa di Maria Santissima del Monte Carmelo per effettuare un pellegrinaggio verso le Parrocchie del Borgo Antico e del Borgo Nuovo dove sono allestite gli Altari della Reposizione. La coppia che esce dal portone della sagrestia - rivolta verso il Borgo Nuovo - compie il pellegrinaggio per i sepolcri della citt\u00e0 nuova e si chiama \"posta di campagna\", a ricordo del fatto che alle origini dei Riti, tale zona della citt\u00e0 non esisteva, mentre la coppia che esce dal portone principale, rivolto verso il nucleo antico della citt\u00e0, compie il pellegrinaggio per i sepolcri della citt\u00e0 Vecchia e per questo conserva il nome di \"posta di citt\u00e0\". \nI Perdoni sono scalzi e vestiti con l'abito tradizionale di rito che si compone di: un camice bianco stretto in vita e sui polsi; un rosario nero appeso in vita con medaglie sacre ed un crocifisso, pendenti sulla destra del camice; una cinghia di cuoio nero attaccata in vita e fatta pendere sul lato sinistro del camice, rappresentante la frusta che colp\u00ec Ges\u00f9; una mozzetta color crema abbottonata sul davanti; due scapolari recanti rispettivamente le scritte ricamate \"Decor\" e \"Carmeli\" in seta blu chiaro; un cappuccio bianco con due forellini all'altezza degli occhi; un cappello nero bordato con nastro blu chiaro, dai cui lati scendono altri due nastri anch'essi blu, indossato in testa sul cappuccio o appoggiato sopra le spalle, fissato in vita con un nastro che viene fatto passare attraverso un'asola che si trova nell'abbottonatura della mozzetta e guanti bianchi di cotone o di pelle.\nI Perdoni portano inoltre una mazza, chiamata \"bordone\", alta circa due metri che simboleggia l'antico bastone dei pellegrini: infatti \"le Perd\u00fane\" sono cos\u00ec chiamati in ricordo dei pellegrini che si recavano a Roma per ottenere il perdono dei peccati.Un'altra teoria, riconducibile allo studioso di tradizioni tarantine Angelo Fanelli, vuole, invece, che il termine derivi dalla deformazione dialettale di \"bordone\", cio\u00e8 del nome del bastone uncinato che usavano i pellegrini.\nUn dondolio chiamato in dialetto tarantino \"nazzecata\", caratterizza l'incedere lentissimo dei confratelli penitenti.L'uscita dei Perdoni \u00e8 il primo atto del Sacro Triduo Pasquale che coinvolge l'intera cittadinanza.\nLe statue dell'Addolorata.\nLe statue dell'Addolorata che vengono fatte sfilare nelle due processioni sono solo apparentemente uguali:\nConfraternite a Taranto.\nNella citt\u00e0 di Taranto fin dal XV secolo la presenza delle confraternite \u00e8 stata massiccia e rilevante soprattutto nell'arco di tempo che va dal termine del Concilio di Trento agli immediati anni posteriori alla rivoluzione francese che porto all'abolizione degli ordini monastici nel regno di Napoli che avevano favorito la nascita di questi sodalizi (nel solo convento dei domenicani ne erano presenti tre). A partire dagli anni novanta c'\u00e8 stata una riscoperta e rinascita e addirittura l'istituzione di confraternite come per esempio la Confraternita di Sant'Egidio Maria di San Giuseppe fondata nella omonima parrocchia nel periferico rione Tramontone all'indomani della canonizzazione del santo tarantino.Ai riti della Settimana Santa fino al secondo conflitto mondiale parteciparono assiduamente anche i vari sodalizi di Taranto oltre al Carmine e all'Addolorata con dei cortei penitenziali il Venerd\u00ec Santo che visitavano gli Altari della reposizione nelle varie chiese, rito abolito La confraternite tarantine sono queste:"}
{"id": "108465", "revid": "71155", "url": "https://it.wikipedia.org/wiki?curid=108465", "title": "La Settimana Enigmistica", "text": "La Settimana Enigmistica \u00e8 un periodico enigmistico edito ininterrottamente in Italia dal 1932; tra i pi\u00f9 diffusi e noti settimanali del paese, ha superato i 4600 numeri e pu\u00f2 essere acquistata anche all'estero. Pubblicato settimanalmente, dal 2 gennaio 2014 esce ufficialmente il gioved\u00ec, come scritto in copertina (precedentemente il sabato, pur venendo distribuita due giorni prima). Dall'estate 2014 la rivista \u00e8 anche scaricabile in formato digitale solo su tablet iOS/Android/Kindle.\nDirezione e redazione hanno sede a Milano presso il palazzo Vittoria in piazza Cinque Giornate 10.\nLa sede storica, cos\u00ec come leggibile sul numero 1, era ubicata in via Enrico No\u00eb 43 a Milano.\nStoria editoriale.\nLa rivista venne fondata da un ingegnere sardo di nobili origini, il grande ufficiale, dottor, ingegner Giorgio Sisini, conte di Sant'Andrea. Dopo la sua morte la direzione venne assunta da Raoul de Giusti e successivamente da Francesco Baggi Sisini. La rivista nacque a Milano, in un piccolo appartamento preso in affitto da Giorgio Sisini e dalla futura moglie, l'austriaca Idell Breitenfeld, per necessit\u00e0 economica. Il primo numero, ancora con la testata in nero, fu pubblicato in 16 pagine il 23 gennaio 1932 al costo di 50 centesimi di lira; sulla copertina era disegnata l'immagine dell'attrice messicana Lupe V\u00e9lez tratta dalla rivista austriaca \"Das R\u00e4tsel\", ottenuta sagomando le caselle nere del cruciverba. Ha avuto due sole interruzioni alla sua uscita a cadenza settimanale: i numeri 607 del 1943 e 694 del 1945 uscirono dopo circa due mesi a causa degli eventi bellici, e in entrambe le occasioni la rivista si scus\u00f2 coi lettori. Da allora la rivista ha vantato fra i suoi collaboratori i pi\u00f9 famosi enigmisti, tra cui lo stesso fondatore, che cre\u00f2 enigmi per i lettori sino agli ultimi giorni di vita, oltre a Piero Bartezzaghi e Giancarlo Brighenti. Tant'\u00e8 vero che una delle didascalie in cima alla prima pagina di copertina, sopra il titolo, recita che la \"Settimana Enigmistica\" \u00e8 \"la rivista che vanta innumerevoli tentativi di imitazione!\" (in passato invece che la parola \"innumerevoli\" si era arrivati a numerare la cifra delle imitazioni fino a quota 205, poi evidentemente sorpassata). Numerosi altri periodici sono infatti sorti sulla scia della sua popolarit\u00e0. Una caratteristica che tuttavia rende unica la \"Settimana Enigmistica\" \u00e8 quella di non accettare pubblicit\u00e0 al suo interno e di usarla solo in estate per la propria diffusione. Il 22 novembre 2008 ha toccato il traguardo dei 4000 numeri pubblicati; per festeggiarlo, i cinque numeri precedenti hanno ospitato un concorso dedicato all'Italia, inoltre tale numero ha avuto una foliazione di 56 pagine. Il 21 giugno 2018 invece, il trafiletto in basso ricorda che \"questo \u00e8 il 4500\u00ba numero della nostra rivista!\". Il 20 gennaio 2022, per ricordare il 90\u00ba anniversario, come nel 2008 sono state aggiunte otto pagine, dove sono proposti alcuni giochi storici tratti dagli anni passati, tra cui lo schema della copertina del primo numero.\nLa dicitura \"Parole crociate\" \u00e8 un marchio registrato dalla rivista.\nDal luglio 1995, in occasione dell'ultimo restyling, la rivista \u00e8 affiancata da \"Il Mese Enigmistico\", (nato come Il Blocco Enigmistico e poi rinnovato a maggio 2016) edizione antologica della Settimana, inizialmente bimestrale, poi edito in forma mensile, che oltre ad avere alcuni giochi della \"sorella\" propone anche alcune esclusive e spesso riedita personaggi da tempo assenti.\nPer il periodo di Expo 2015, ogni 2-3 settimane ha proposto giochi dedicati al tema dell'alimentazione.\nDall'11 luglio 2019 ad ottobre si aggiunge \"Il Weekend Enigmistico\", di 16 pagine: con cadenza quindicinale, esce di sabato nel periodo estivo-autunnale e si pu\u00f2 anche acquistare insieme alla Settimana. Dal 18 giugno 2020 questo periodico si rinnova e diventa \"La Settimana Corta\", con 24 pagine (la met\u00e0 rispetto al periodico da cui deriva), edita il gioved\u00ec, e portata a 32 pagine nel 2021 col nome \"La Settimana Enigmistica Corta\". In tale anno si aggiunge il libro di 92 pagine \"Bar Vacanze\", che avr\u00e0 un secondo volume in inverno.\nDal 2017 si \u00e8 aggiunto anche il settimanale, in edicola ogni gioved\u00ec, \"La Settimana Enigmistica \u2013 i Sudoku\", interamente dedicato a questa tipologia di gioco.\nVeste tipografica.\nLa veste tipografica della rivista, di 48 pagine, il cui ultimo leggero restyling \u00e8 datato 1995, \u00e8 ormai consolidata da parecchi anni: molti giochi e rubriche mantengono la medesima pagina di collocazione da decenni, la testata pu\u00f2 assumere uno fra i seguenti tre colori: blu, verde e rosso (quest'ultimo nei numeri multipli di tre); i colori si alternano nell'ordine indicato. In copertina compare sempre uno schema di parole crociate con la foto in scala di grigi di un personaggio del mondo dello spettacolo, dello sport, della musica, del teatro o del cinema; in due occasioni si \u00e8 avuto un ritratto a colori, entrambe per artisti rinascimentali: nel numero 4554 venne pubblicato l'autoritratto di Leonardo da Vinci, nel numero 4622 Raffaello Sanzio. Per convenzione, sui numeri pari della rivista il personaggio \u00e8 di sesso maschile, sui numeri dispari invece \u00e8 di sesso femminile; una notevole eccezione ci fu nell'aprile 2002 quando comparvero, in ordine, i comici del trio Aldo, Giovanni e Giacomo. Nel numero 1 apparve Lupe V\u00e9lez, nel 1000 Tyrone Power, nel 2000 Michel Piccoli, nel 3000 Michael Douglas, nel 4000 George Clooney. La stessa foto \u00e8 collocata in un angolo del cruciverba e col progredire delle uscite settimanali ruota in senso orario (alto a sinistra, alto a destra, basso a destra, basso a sinistra) ritornando nella stessa posizione dopo 4 numeri.\nIn basso c'\u00e8 una striscia che pu\u00f2 contenere le frasi citate a inizio pagina, o rimandare ad alcuni giochi e concorsi; in dicembre e nei primi numeri di gennaio d\u00e0 le indicazioni per gli abbonamenti in Italia e all'estero.\nSempre dal 1995 \u00e8 stato introdotto il colore, inizialmente solo in alcuni giochi e quiz in forma saltuaria, poi pi\u00f9 stabilmente dagli anni 2010.\nDal numero 4519 i principali font tipografici della rivista sono stati cambiati: sono il Frutiger e il Times New Roman. Dal numero 4604, dopo 25 anni si rinnova leggermente la testata: \u00e8 aumentata di dimensione, la data \u00e8 scritta in formato numerico e non pi\u00f9 per esteso, le informazioni per gli abbonamenti sono spostate a pagina 2 ed \u00e8 aggiunta la \u00ae alla scritta \"Parole crociate\" in prima pagina, a sottolineare il carattere di marchio registrato. Dal numero 4645 del 1\u00ba aprile 2021 i giochi particolarmente difficili sono contrassegnati da un quadrato rosso.\nContenuto.\nOltre ai comuni schemi di parole crociate (normali, crittografate, facilitate, a schema libero, sillabiche), \"La Settimana Enigmistica\" propone:\nNon mancano le pagine dedicate all'umorismo, con barzellette, come \"Risate a denti stretti\" e \"Domande bizzarre\" composte col contributo dei lettori, premiati (almeno nel secondo caso) con 15 euro, e vignette, alcune delle quali possiedono un titolo che indica una ben definita situazione umoristica che si \u00e8 cristallizzata nel linguaggio comune: \u00e8 il caso, ad esempio, de \"Le ultime parole famose\". Fra le altre vignette e strisce a fumetti si ricordano \"Lillo il cane saggio\", \"Osvaldo\", lo \"Spot mitologico\", e le \"Schegge di follia\" che spesso contengono al loro interno brevi quiz o battute. Raccolte di vignette sono \"Antologia del buon umore\" e \"Per rinfrancar lo spirito\u2026 tra un enigma e l'altro\".\nOgni settimana propone almeno un concorso, e dal 1995 presenta anche immagini a colori. Dal 2005 pubblica in ciascuna edizione un diverso schema di sudoku, dimostrando notevole capacit\u00e0 di rinnovamento, testimoniata anche dai pi\u00f9 recenti Verbis, Imago e Crittonews.\nUna caratteristica che rende la rivista degna di attenzione per i collezionisti e per i solutori \u00e8 la catalogazione rigorosa (con numeri progressivi) di tutti i quesiti e di tutte le voci incluse nelle raccolte di quiz e di curiosit\u00e0. Il numero che compare sulle parole crociate della prima pagina indica il numero complessivo dei giochi pubblicati, numerazione che fino al 1995 proseguiva anche nelle pagine interne, mentre a partire dal 1995 i giochi interni sono contrassegnati da un numero composto cos\u00ec: le prime due cifre corrispondono alle ultime due del numero della rivista, le altre dal numero d'ordine che quel gioco ha nella rivista, con uno zero riempitivo per i primi 9. Per esempio: il gioco \"Parole intrecciate\" 2956 del 13 giugno 2009 \u00e8 il 56\u00ba gioco della rivista numero 4029.\nQuest'uso ragguardevole della numerazione da un lato agevola la ricerca delle soluzioni, normalmente inserite nella rivista della settimana successiva (le soluzioni dei quesiti a concorso invece sono pubblicate sul terzo numero successivo al corrente), dall'altro consente di verificare la persistenza (e di conseguenza anche l'indice di gradimento) di una determinata rubrica.Una particolarit\u00e0: se la terza cifra del numero \u00e8 uno zero, non appare \"0002\", \"0003\" \u2026 \"00100\", \"00101\" \u2026; ma (esempio fatto per il numero 4200 del 22 settembre 2012): \"20002\", \"20003\" \u2026 \"200100\", \"200101\" \u2026\nPosizionamento fisso di giochi e rubriche.\nPur essendosi rinnovata in alcune occasioni, La Settimana Enigmistica \u00e8 particolarmente attenta ad essere sempre uguale a se stessa, tanto che i suoi lettori hanno la possibilit\u00e0 di trovare regolarmente, non solo nella stessa pagina ma addirittura nella stessa posizione alcuni appuntamenti a cui sono legati; qui di seguito il posizionamento dal 1995 di molti di questi, inalterati da moltissimo tempo.\nEnigmi come le Parole crociate crittografate, le Cornici concentriche, alcuni quiz (Il piacere di saperlo, Vero o falso?, Quale delle tre?), il caso poliziesco e i giochi sulle differenze tra immagini, pur essendo sempre presenti, hanno collocazioni variabili.\nPersonaggi.\nIl successo de \"La Settimana Enigmistica\" \u00e8 legato anche a molti personaggi protagonisti di giochi e vignette. In questa sezione ricordiamo solo quelli ancora editi.\nI lettori meno giovani ricorderanno:\nSi ricordano anche i protagonisti di alcune strisce, quali:\nDa ricordare anche i personaggi delle battute e barzellette presenti nelle pagine, come:\nRedattori e collaboratori.\nTra i redattori e collaboratori della rivista del passato si ricordano: Piero Bartezzaghi, Giancarlo Brighenti, Aldo Nugnes, Gianni Corvi, Pietro Carraturo, Bruno Bozzoli, Bruno Makain, Claudio Medaglia, Ignazio Antinoro, Attilio Ghilardi, Carlo Squillante, Guido Iazzetta, Mario Bortolato.\nTra gli attuali: Alessandro Bartezzaghi, Alfredo Baroni, Giuliano Di Muro, Massimo Malaguti, Maven, Fortunato Oliviero, Andrea Ravasio."}
{"id": "108471", "revid": "125414444", "url": "https://it.wikipedia.org/wiki?curid=108471", "title": "Carte da gioco", "text": "Le carte da gioco sono normalmente tessere di forma rettangolare (rotonde in India) di carta pesante o di plastica, di dimensioni adeguate per essere tenute in una mano, usate per praticare giochi di carte. Una serie completa viene detta \"mazzo\".\nUn lato di ogni carta, il \"fronte\" o la \"faccia\", porta dei segni che la distinguono dalle altre e determinano il suo uso nelle regole di un particolare gioco, mentre l'altro, il \"dorso\" o il \"retro\", \u00e8 identico per tutte le carte di un mazzo, generalmente con motivo astratto. Nella maggioranza dei giochi le carte sono raggruppate in un mazzo ed il loro ordine viene reso casuale mediante una procedura detta \"mescola\", per fornire un elemento di casualit\u00e0 nel gioco.\nLe carte da gioco sono alcuni degli strumenti pi\u00f9 usati dagli illusionisti, cos\u00ec come nelle pratiche occulte quali la cartomanzia. \nSono anche oggetto di collezionismo (distintamente dalle carte realizzate apposta per giochi di carte collezionabili): mazzi nuovi o speciali sono prodotti comunemente per i collezionisti, spesso con temi politici, culturali o educativi. Le carte da gioco sono anche usate per fare costruzioni come castelli a uno o pi\u00f9 piani.\nStoria.\nOrigini.\nL'origine delle carte da gioco \u00e8 ignota, ma le prime testimonianze del loro uso risalgono alla Cina poco dopo l'invenzione della carta, forse attorno al X secolo. Le antiche cinesi \"carte moneta\" avevano tre \"semi\": \"Jian\" o \"Qian\" (monete), \"Tiao\" (stringhe di monete, dove il nome \"stringa\" si riferisce al foro centrale che le monete cinesi per poterle appendere e impilare su una corda), \"Wan\" (diecimila), e a questi si aggiungevano altre tre carte singole \"Qian Wan\" (Migliaia di Diecimila), \"Hong Hua\" (Fiore Rosso) e \"Bai Hua\" (Fiore Bianco). Queste erano rappresentate da ideogrammi con numerali da 2 a 9 sui tre semi. Wilkinson suggerisce che le prime carte siano state in realt\u00e0 denaro reale e che fossero contemporaneamente lo strumento di gioco e la posta scommessa. Le tessere del moderno Mah Jong e del domino si sono probabilmente evolute da queste prime carte da gioco. La parola cinese \"p'ai\" viene usata per descrivere sia le carte che le tessere da gioco.\nIl tempo ed i modi dell'introduzione delle carte da gioco in Europa \u00e8 oggetto di discussioni. Il 38\u00ba canone del Concilio di Worcester (1240) viene spesso citato come dimostrazione dell'esistenza delle carte in Inghilterra alla met\u00e0 del XIII secolo, ma i giochi \"de rege et regina\" che vi vengono menzionati pi\u00f9 probabilmente erano gli scacchi. Il fatto che Francesco Petrarca nel \"De remediis utriusque fortunae\", opera scritta poco dopo il 1355 in cui si occupa di giochi d'azzardo, non accenni mai alle carte da gioco rende molto improbabile che a quell'epoca si fossero gi\u00e0 diffuse in Europa. Anche altri scrittori dell'epoca (tra cui Giovanni Boccaccio e Geoffrey Chaucer) citano o si riferiscono a vari giochi, senza mai accennare alle carte. In altre opere coeve, supponiamo dunque che la parola \"carte\" sia frutto di una errata traduzione o interpolazione.\n\u00c8 probabile che le antenate delle moderne carte da gioco siano arrivate in Europa attraverso i contatti con i Mamelucchi egiziani alla fine del XIV secolo, e per quell'epoca avevano gi\u00e0 assunto una forma molto simile a quella odierna. In particolare il mazzo dei Mamelucchi conteneva 52 carte, che formavano quattro semi: \"Jawk\u00e2n\" (bastoni da polo), \"Dar\u00e2him\" (denari), \"Suy\u00fbf\" (spade) e \"T\u00fbm\u00e2n\" (coppe). Ogni seme conteneva dieci carte, numerate da 1 a 10, e tre figure (o carte di corte) chiamate \"malik\" (re), \"n\u0101'ib malik\" (vicer\u00e9) e \"th\u0101n\u012b n\u0101'ib\" (secondo vicer\u00e9). Le figure mamelucche mostravano disegni astratti senza ritrarre persone (a causa della legge islamica che vietava di ritrarre figure umane), ma riportavano il nome di ufficiali dell'esercito. Un mazzo completo di carte da gioco mamelucche risalente al XV secolo fu scoperto da Leo Ary Mayer nel Topkapi Sarayi Museum di Istanbul nel 1939; comunque le sue carte corrispondono a quelle di un frammento di mazzo datato tra il XII e il XIII secolo. Ci sono alcune prove che suggeriscono che questo mazzo si sia evoluto da un mazzo precedente composto da 48 carte che aveva solo due figure per seme ed alcune altre prove sembrano suggerire che le prime carte cinesi arrivate in Europa siano passate per la Persia che a sua volta ha influenzato i Mamelucchi.\nSi ignora se queste carte abbiano influenzato le carte indiane usate nel gioco della Ganjifa o se sia avvenuto il contrario. In ogni caso le carte indiane si distinguono per alcune caratteristiche: sono rotonde, generalmente dipinte a mano con schemi intricati e comprendono pi\u00f9 di quattro semi (a volte fino a dodici).\nEsiste anche una teoria per cui i semi delle carte da gioco derivino direttamente da lingotti romani conosciuti come \"aes signatum\" (minerale - rame o bronzo - contrassegnato, del peso di circa 1,5\u00a0kg), dato che su questi lingotti di forma rettangolare vi sono, tra varie figure, un sole (o anche un'aquila), una spada, un bastone ed una coppa. Secondo quanto sostenuto in quest'ipotesi gli assi e i relativi semi sarebbero direttamente ispirati ad antichissime monete romane chiamate Assi. Queste monete non sarebbero mai entrate nella ricostruzione storica in quanto praticamente sconosciute (se ne conoscono pochissimi esemplari). Per questo motivo chi in passato aveva sostenuto questa tesi (Padre Daniel nel saggio: \"Origine du jeu de piquet, trouv\u00e9 dans l'histoire de France\", in \"Journal de Trevoux\", maggio 1720. Citato da Cesare Cant\u00f9, \"Storia Universale\", Volume X, Epoca XI, Torino, 1842, pp. 221-222) si era poi dovuto rassegnare davanti all'impossibilit\u00e0 di produrre prove concrete. Anche il fatto che il termine \"asso\" derivi dal latino aes (asse) che indica proprio le monete in questione, viene considerato una forte prova dai fautori di quest'interpretazione.\nDiffusione in Europa e prime modifiche dell'aspetto.\nAlla fine del XIV secolo l'uso delle carte da gioco si diffonde rapidamente in Europa. Tra i primi riferimenti, notevoli i seguenti:\nIl mazzo di carte europeo pi\u00f9 antico che si conosca \u00e8 quello chiamato \u00abItalia 2\u00bb, datato tra il 1390 ed il 1410 e conservato al Museo Fournier de Naipes di Vitoria. Un altro mazzo antico \u00e8 il \"Stuttgarter Kartenspiel\" (\"Mazzo di Stoccarda\") risalente al 1430.\nRisalgono al Quattrocento anche le carte dei Tarocchi, composti dall'unione di un mazzo di carte tradizionale con una serie di carte speciali dette Trionfi, e utilizzati per giochi di presa. I mazzi pi\u00f9 famosi e pi\u00f9 antichi di Tarocchi che siano pervenuti sino a noi furono realizzati per i Visconti di Milano e per gli Este di Ferrara. Se ne conoscono vari esemplari, tutti incompleti, conservati presso collezioni pubbliche e private in Europa e negli Stati Uniti d'America. L'unico mazzo completo giunto ai nostri giorni dal Quattrocento \u00e8 quello dei Tarocchi Sola-Busca, conservato a Milano alla Pinacoteca di Brera.\nGli europei variarono molto la struttura e l'aspetto delle carte da gioco nel XV secolo. Le figure delle carte cambiarono per rappresentare le famiglie reali europee ed i loro vassalli, originariamente \"re\", \"cavalieri\" e \"servi\". La regina venne introdotta in modi differenti: nei pi\u00f9 antichi mazzi tedeschi arrivati fino a noi (1440 circa) la regina rimpiazza il re in due dei semi come carta di maggior valore. Durante il XV secolo sono comuni mazzi da 56 carte contenenti re, regina, cavaliere e servo. Anche i semi variano, molti produttori non ritennero che fosse necessario avere un insieme tipico di nomi per i semi, quindi i primi mazzi ne hanno variet\u00e0 differenti (pur essendo sempre in numero di quattro). Gli stampatori tedeschi produssero carte usando cuori, campane, foglie e ghiande, semi presenti anche nei mazzi della Germania meridionale e orientale per il gioco dello Skat, e nei mazzi bavaresi per il gioco del Watten e del Mao Mao (diffusi anche in Alto Adige). Le pi\u00f9 tarde carte italiane e spagnole del XVI secolo usano spade, bastoni, coppe e denari.\n\u00c8 certo che il mazzo dei tarocchi fu inventato nell'Italia del Nord in questo periodo, sebbene molti credano erroneamente che sia stato importato in Europa dagli zingari. I tarocchi (intesi come unione di 22 Trionfi e 56 carte comuni) nacquero essenzialmente per svolgere complicati giochi di \"presa e risposta\", ma oggi trovano il loro uso pi\u00f9 frequente in cartomanzia e per altre pratiche esoteriche: uno sviluppo cominciato nel 1780 circa, quando i filosofi occulti vollero associare i simboli sulle carte dei tarocchi ai geroglifici egizi.\nI quattro semi cuori, quadri, picche e fiori hanno origine in Francia approssimativamente nel 1480 e sono probabilmente prevalsi perch\u00e9 pi\u00f9 facili ed economici da riprodurre rispetto a disegni pi\u00f9 elaborati (si veda tecniche di produzione). Il \"tr\u00e8fle\" (cos\u00ec chiamato per la somiglianza alla foglia del trifoglio) deriva probabilmente dalla ghianda dei semi tedeschi, e cos\u00ec anche il \"pique\", derivato dal seme della foglia tedesca (tuttavia assumendo il nome dell'arma, seguendo l'esempio delle \"spade\" italiane). In Inghilterra vengono usati i semi francesi, nominandoli \"hearts\" (cuori), \"clubs\" (bastoni, ma sono i \"fiori\" nostrani), \"spades\" (vanghe, a indicare le \"picche\") e \"diamonds\" (quadri). Chatto si pronuncia sui nomi dei semi come segue:\nLe figure sulle carte similmente attraversano alcuni cambiamenti in aspetto e nome. Sulle prime carte si ritrovano figure intere, e in Francia spesso hanno il nome di particolari eroi storici o fiabeschi. Rouen diventa un centro prolifico di produzione nel XVI secolo, da dove si originano molti degli elementi delle carte di corte ancora presenti nei mazzi moderni. \u00c8 probabile che le carte di Rouen siano importate in Inghilterra diventandovi di uso comune, sebbene altri stili siano pi\u00f9 popolari in Europa a quel tempo. Le figure sulle carte prodotte dagli artigiani di Rouen hanno il nome, in corrispondenza dei re di picche, cuori, quadri e fiori, rispettivamente di \u00abDavid\u00bb, \u00abAlexander\u00bb, \u00abCaesar\u00bb, \u00abCharles\u00bb, individuati nei personaggi storici di Davide, Alessandro Magno, Giulio Cesare e Carlo Magno. I fanti (inglese \"knave\" o, molto pi\u00f9 tardi, \"jack\", in francese \"valet\") sono rispettivamente \u00abHector\u00bb, Ettore (principe di Troia), \u00abLa Hire\u00bb, il soprannome di \u00c9tienne de Vignolles (comandante francese al tempo di Giovanna d'Arco), \u00abOgier\u00bb (a volte \u00abHoger\u00bb), ovvero Uggeri il Danese (un cavaliere di Carlo Magno) e \u00abJudas\u00bb, Giuda Maccabeo (che guid\u00f2 la rivolta ebraica contro i siriani). In alcuni mazzi \u00abJudas\u00bb \u00e8 sostituito da \u00abLancillot\u00bb, ovvero Lancillotto, il famoso cavaliere della Tavola rotonda. Le regine sono \u00abPallas\u00bb (Pallade Atena), \u00abRachel\u00bb, (Rachele la madre biblica di Giuseppe), \u00abArgine\u00bb (di origine ignota, forse un anagramma di \u00abregina\u00bb) e \u00abJudith\u00bb, Giuditta (altra figura biblica). La tradizione parigina usa gli stessi nomi, ma assegnandoli a semi diversi: il re di picche, cuori, quadri e fiori erano rispettivamente Davide, Carlo Magno, Giulio Cesare e Alessandro Magno; le regine erano Pallade, Giuditta, Rachele e Argine; i fanti erano Uggeri, La Hire, Ettore e Giuda Maccabeo. Stranamente i nomi parigini ottengono pi\u00f9 successo nei tempi a venire.\nUn'altra interpretazione suggerisce che probabilmente Argine \u00e8 una storpiatura di \u00abArgeia\u00bb, leggendaria principessa di Argo (nonch\u00e9 nome di vari personaggi della mitologia greca). Sempre secondo questa ipotesi Rachel sarebbe la storpiatura del nome \u00abRagnel\u00bb, moglie di sir Gawain, uno dei cavalieri della tavola rotonda. In questo modo i personaggi sarebbero equamente suddivisi se accettiamo anche l'ipotesi che in realt\u00e0 La Hire sia la storpiatura di \u00abAulus Hirtius\u00bb, Aulo Irzio, uno dei comandanti di Cesare. La suddivisione \u00e8 la seguente:\nInizialmente le carte del mazzo comunemente conosciuto come \u00aba semi francesi\u00bb furono disegnate a figura intera, prendendo a prestito lo stile spagnolo. Molto simile al re di cuori era ad esempio il re di denari del mazzo di Phelippe Ayet. Col passare dei secoli il disegno \u00e8 divenuto man mano pi\u00f9 schematico ed alcuni particolari sono andati perduti. Il re di cuori infatti brandiva un'ascia sopra la testa e non una spada dietro la testa (motivo per il quale, oggi, viene soprannominato \"re suicida\"). Il fante di picche portava una lancia che poi \u00e8 divenuta l'indecifrabile oggetto che si pu\u00f2 osservare sulle carte di fabbricazione odierna. In ultimo, verso la fine dell'Ottocento, si \u00e8 deciso di capovolgere quelle figure che avevano il seme a destra per aumentare la leggibilit\u00e0 delle carte quando sono disposte a ventaglio.\nModifiche successive.\nNei primi giochi i re sono la carta di valore maggiore, con nessuna eccezione. Gi\u00e0 a partire dalla fine del 1400 si inizi\u00f2 a dare un significato speciale alla carta nominalmente di valore minore, ora detto \"asso\", tanto da renderla di valore maggiore (e dare al 2 il valore minore). Questo concetto pu\u00f2 essere stato affrettato dalla Rivoluzione francese dove si comincia a fare giochi in cui \nLe indicazioni del valore della carta sugli angoli e sui bordi cominciano a comparire alla met\u00e0 del XIX secolo per permettere di tenere le carte ravvicinate a ventaglio con una sola mano e controllarle comunque tutte (in precedenza le carte si distribuivano e si leggevano tra le due mani).\nL'innovazione successiva fu quella delle figure simmetriche (o a \u00abdue teste\u00bb), in modo che un giocatore non fosse tentato di capovolgere la carta per averla dritta, dato che questo poteva dare indicazioni agli altri giocatori di quali carte avesse in mano. Questa innovazione richiese l'abbandono di alcune delle caratteristiche delle figure precedenti che erano rappresentate per intero sulla carta.\nLa matta, \"jolly\" o \"joker\" in inglese, \u00e8 una carta creata negli Stati Uniti per il gioco dell\"Euchre\", che si era diffuso provenendo dall'Europa nella seconda met\u00e0 del XIX secolo. Nell\"Euchre\" le due briscole di valore maggiore sono il \"right bower\" e il \"left bower\"\" (rispettivamente il fante del seme di briscola e il fante del seme dello stesso colore di quello di briscola) e il joker fu introdotto intorno negli anni cinquanta del XIX secolo come terza briscola che superasse tutte le altre (\"best bower\") Si pensa che il nome della carta derivi da \"juker\", il nome del gioco alsaziano da cui sarebbe derivato l\"Euchre\". La prima versione di un joker usato come matta che rimpiazza qualunque altra carta risale al 1875 in una variante del Poker.\nNonostante la somiglianza iconografica con Il Matto dei tarocchi si ritiene che non ci sia alcuna correlazione. Le prime versioni del joker avevano illustrazioni di vario tipo, una di un mazzo del 1862 viene descritta come riportante una tigre con la scritta \"Higher Trump\", un'altra del 1865 che ci \u00e8 arrivata non ha immagini ma semplicemente delle scritte e solo alla fine del XIX secolo l'immagine divenne stabilmente quella di un giocoliere di corte. Inizialmente i mazzi contenevano un solo joker e fu solo intorno al 1880 che iniziarono a incorporare un secondo di scorta Nei mazzi moderni uno dei due joker \u00e8 generalmente pi\u00f9 colorato e dettagliato dell'altro, sebbene questa distinzione non sia sfruttata dalla maggioranza dei giochi. I due joker sono normalmente detti \u00abRosso\u00bb e \u00abNero\u00bb. Diversamente dalle figure lo stile dei joker varia grandemente, e molti produttori lo usano per imprimervi il loro marchio registrato.\nSemi.\nUna evidente variazione delle carte moderne riguarda i semi utilizzati. I vari semi prendono il nome dal paese di origine, ma il loro uso non coincide necessariamente con i confini nazionali. Le carte da gioco italiane ad esempio, a seconda della regione, fanno uso sia di semi italiani, sia di semi spagnoli, francesi o tedeschi.\nIn generale i semi iberici (spagnoli e portoghesi) e italiani condividono gli stessi tipi di simboli (bastoni, spade, denari e coppe) e sono collettivamente detti semi latini. Si differenziano principalmente tra loro in come sono rappresentati e disposti i simboli delle carte di bastoni e di spade. Nei semi spagnoli e portoghesi le spade sono dritte, mentre nei semi italiani le spade sono ricurve e disposte in modo da incrociarsi. I bastoni dei semi spagnoli e portoghesi sono nodosi randelli, quelli dei semi italiani sono sottili e dritti. Inoltre mentre nei semi italiani e portoghesi spade e bastoni sono disposti in modo da intrecciarsi, in quelli spagnoli non si intrecciano.\nSemi francesi.\nIl mazzo principale in uso oggi consiste di 54 carte, ed include 13 carte per ognuno dei 4 semi (cuori \u2665, quadri \u2666, fiori \u2663 e picche \u2660, figure simmetriche sullo stile delle carte di Rouen) e due \"jolly\" (uno dei quali pi\u00f9 colorato dell'altro). Le 13 carte per ogni seme sono composte da dieci carte numeriche, dall'1 (l\"asso\") fino al 10 (ognuna delle quali riportante tanti simboli del suo seme corrispondenti al suo valore numerico - il simbolo dell'asso \u00e8 notevolmente pi\u00f9 grosso di quello delle altre carte), da un \"fante\", da una \"regina\" e da un \"re\". Generalmente su due angoli opposti, quello in alto a sinistra e in basso a destra, (o, in alcuni casi, su tutti e quattro gli angoli) \u00e8 riportato il valore della carta per facilitarne l'identificazione quando sono tenute in mano a ventaglio.\nL'asso di picche ha un simbolo di solito pi\u00f9 grosso e decorato degli altri, in una tradizione iniziata dopo una legge promulgata da Giacomo I d'Inghilterra che richiedeva una stampigliatura su quella carta come prova del pagamento della tassa sulla produzione delle carte da gioco.\nSebbene alcuni elementi delle figure siano raramente usati in gioco alcuni sono degni di nota:\nLe carte da gioco hanno una dimensione tipica, detta \"bridge size\" (3,5 pollici - 89\u00a0mm di altezza \u00d7 2,25 pollici di larghezza - 57\u00a0mm), che \u00e8 quella pi\u00f9 utilizzata. La \"poker size\" ha la stessa altezza ma \u00e8 lievemente pi\u00f9 larga (2,5 pollici - 62\u00a0mm).\nI mazzi di Blackjack per casin\u00f2 alle volte , e in generale i mazzi da casin\u00f2 hanno indici su tutti e quattro gli angoli anzich\u00e9 solo su due. Molti dei mazzi hanno grandi indici per l'uso in giochi di \"stud poker\" dove la possibilit\u00e0 di leggere le carte da lontano \u00e8 un beneficio e le dimensioni delle mani di gioco sono piccole.\nPer abbreviare il nome delle carte si usa generalmente (per le carte numeriche) il suo valore seguito dal suo seme (eccetto l'Asso indicato con \"A\"), mentre per le figure si usa \"J\", \"Q\" e \"K\" rispettivamente per \"Fante\", \"Regina\" e \"Re\" (sono le abbreviazioni dei nomi inglesi \"Jack\", \"Queen\" e \"King\"). Per esempio le carte del seme di picche sono: \"A\u2660\", \"2\u2660\", \"3\u2660\", \"4\u2660\", \"5\u2660\", \"6\u2660\", \"7\u2660\", \"8\u2660\", \"9\u2660\", \"10\u2660\", \"J\u2660\", \"Q\u2660\", \"K\u2660\".\nSimboli dei semi francesi in Unicode.\nLo standard Unicode definisce 8 caratteri per i semi delle carte, da U+2660 a U+2667:\nFrancesi con colori tedeschi.\nDopo la riunificazione tedesca sono stati introdotti dei mazzi con semi francesi e colori tedeschi, con i quadri di colore giallo arancio come i campanelli, e le picche verdi come le foglie, come compromesso nazionale tra regioni che usano i semi francesi e quelle che usano i semi tedeschi.\nQueste carte sono utilizzate nei tornei internazionali di Skat.\nSemi \"latini\".\nItaliani.\nQuesti mazzi sono usati solo in alcune zone dell'Italia settentrionale (grosso modo l'ex Repubblica di Venezia, incluse Bergamo e Brescia, e nel bolognese). Nelle restanti zone d'Italia sono diffusi mazzi di tipo \"spagnolo\" o di altro tipo (vedi sotto). Sono inoltre i pi\u00f9 simili ai mazzi di tarocchi\nI semi italiani, oggi diffusi soprattutto in Italia settentrionale, sono bastoni, ori o denari, spade e coppe. Hanno le spade in forma di scimitarre e i bastoni in forma di scettri o mazze cerimoniali. Le coppe sono a base squadrata e poco colorate mentre i denari sembrano pi\u00f9 raffigurazioni di fiori e l'oro \u00e8 poco presente. Gli assi elaborati possono riportare un motto.\nSpagnoli.\nOltre che in Spagna, sono usati nei paesi latino americani di lingua spagnola, nella regione del Rossiglione francese e in molte regioni italiane, dall'Emilia alla Sicilia alla Sardegna. Le carte sono inoltre prodotte specificatamente per il gioco dell'Aluette, diffuso in Bretagna e Bordeaux.\nI semi di origine spagnola sono bastoni, ori o denari, spade e coppe. Rispetto ai corrispettivi italiani si notano i bastoni in forma di tronchi o randelli e le spade pi\u00f9 corte e dritte. Inoltre le coppe sono pi\u00f9 elaborate e spesso panciute mentre i denari rappresentano chiaramente delle monete dorate.\nGli spagnoli hanno un mazzo speciale, detto \"baraja espa\u00f1ola\".\nMarocchini.\nIn Marocco le carte da gioco seguono i semi spagnoli nella variante Cad\u00edz (che \u00e8 una variante della baraja spagnola destinata soprattutto all'esportazione).\nSemi germanici.\nTedeschi e austriaci.\nLe carte tedesche e austriache hanno un aspetto diverso. Mentre nella Germania renana e settentrionale sono in uso carte di modello francese, nella Germania del sud, nell'Austria, nell'Alto Adige e nell'Europa danubiana, sono diffusi i mazzi tradizionali con cuori, campanelli, foglie e ghiande (che sostituiscono rispettivamente cuori, quadri, picche e fiori). Si usano anche in altre aree d'Italia ove sono presenti minoranze di lingua tedesca, in Slovenia, Ungheria, Repubblica Ceca, Croazia, Slovacchia, Bosnia e Transilvania. Ad esempio, nella Valcanale (Friuli Venezia Giulia) si gioca a \"Schnaps\" (variante pi\u00f9 semplice del \"Bauernschnapsen\" austriaco), un gioco con venti carte e di conseguenza con partite molto brevi.\nIl mazzo di carte regionale a semi tedeschi usato nell'Alto Adige \u00e8 detto Salisburghese (\"Salzburger\"), composto un tempo da 36 ed ora pi\u00f9 frequentemente da 40 carte a figure intere. Il particolare che pi\u00f9 lo differenzia (oltre ai semi) dagli altri mazzi regionali italiani sono i valori. Nell'ordine sono presenti l\"Ass\" (l'asso), le carte numerali del 5, del 6 (che includono il \"Weli\", che ha funzione di Joker in vari giochi), del 7, dell'8, del 9 e del 10 e le figure, che sono l\"Unter / Bube\" (il Fante o Valletto Inferiore) l\"Ober\" / Dame (il Fante o Valletto Superiore) ed il \"K\u00f6nig\" (il Re).\nSvizzeri.\nPer giocare al gioco nazionale svizzero, chiamato Jass, ad est della linea Br\u00fcnig-Napf-Reuss si usa un mazzo di 36 carte, che ha due semi in comune con le carte tedesche (ghiande - \"Eicheln\" e campanelli - \"Schellen\") e due semi diversi (scudi - \"Schilten\" e rose - \"Rosen\"). I valori vanno dal sei al nove, la Bandiera (\"Banner\") corrisponde ai 10, poi vi sono le figure Under, Ober, K\u00f6nig ed infine un Due con valore di Asso (\"As\", \"Sau\", \"Daus\").\nMazzi giapponesi.\nIn Giappone le carte da gioco sono state introdotte dai portoghesi e successivamente sono state modificate creando il mazzo da 48 carte tensh\u014d karuta con i classici 4 semi: denari, coppe, bastoni, spade.\nIn seguito \u00e8 nato il mazzo da 75 carte unsun karuta con 5 semi: denari, coppe, bastone, spade, vortici.\nPoich\u00e9 molti giochi non necessitavano di una distinzione tra semi, si sono sviluppati set da 40 o 48 carte di un seme solo (denari o bastoni), dove ogni numero si ripete quattro volte, per esempio le kabufuda.\nInfine sono nate le hanafuda, mazzi da 48 carte che hanno dei motivi floreali come base per i 12 semi (un fiore per ogni mese dell'anno).\nTecniche di produzione.\nLa manifattura delle carte era interamente artigianale. La tecnica utilizzata era piuttosto costosa e non consentiva la produzione di massa. Alcuni sostengono che l'arte di incidere il legno, che port\u00f2 alla stampa, sia nata addirittura per la necessit\u00e0 di stampare le carte da gioco. Ammesso che sia vero, bisogna dunque assumere che i primi produttori o pittori di carte di Ulma, Norimberga e di Augusta risalenti a un periodo tra il 1418 e il 1450 furono probabilmente anche incisori di legno.\nQuel che \u00e8 certo \u00e8 che le carte vengono inizialmente stampate con il metodo della xilografia: sui fogli di carta vengono impressi i disegni mediante matrici incise nel legno, quindi colorate a mano sovrapponendo varie mascherine e utilizzando tamponi imbevuti di inchiostro - il che, per le produzioni pi\u00f9 economiche implicava numerose sbavature.\nIl motivo principale del successo dei semi francesi e della loro diffusione nel mondo \u00e8 legato probabilmente all'economicit\u00e0 della loro stampa: data la colorazione a tinta unita di questi semi le carte numerali possono essere prodotte direttamente mediante la sovrapposizione delle maschere senza dover passare per la xilografia (comunque necessaria per le figure).\nNon si ha notizia di evoluzione nella stampa delle carte fino all'inizio del 1800 quando venne introdotta la litografia, pi\u00f9 economica della xilografia, ma si deve arrivare al 1900 e all'introduzione della cromolitografia per poter produrre le carte da gioco senza bisogno di doverle colorare a mano.\nIl processo produttivo che porta alla realizzazione di un mazzo di carte da gioco inizia col scegliere il materiale pi\u00f9 adatto: cartoncino o plastica.\nLe carte vengono impresse su fogli unici a cui successivamente viene applicato uno strato di vernice per aumentarne la luminosit\u00e0, la brillantezza dei colori, la viscosit\u00e0 e la durata nel tempo.\nNel mercato odierno, sono presenti alcuni prodotti che, grazie a particolari trattamenti superficiali quali la \"calandratura\" e \"telatura\", garantiscono una maggiore durata nel tempo sia per un uso casalingo che professionale del mazzo.\nSuccessivamente, i fogli vengono tagliati e predisposti in bande, cio\u00e8 in strisce verticali che, a loro volta, vengono passati in una lama e quindi tagliati in singole carte. I mazzi di carte ottenuti, attraversano il processo automatizzato di arrotondamento degli angoli, per giungere quindi alla forma tipica della carta da gioco moderna.\nInfine, ogni mazzo viene confezionato ed avvolto in cellophane ed inserito nell'astuccio pronto per la distribuzione e l'utilizzo."}
{"id": "108486", "revid": "1573940", "url": "https://it.wikipedia.org/wiki?curid=108486", "title": "Lutra lutra", "text": "La lontra europea (Lutra lutra, ) \u00e8 un mammifero di medie dimensioni (raggiunge anche i 120\u00a0cm, compresa la lunga coda) che trova il suo habitat ideale lungo i fiumi e i laghi europei ed asiatici.\nDistribuzione.\n\u00c8 una specie con areale eurasiatico (dalla penisola iberica sino al Giappone) e nordafricano (Marocco, Tunisia e Algeria).\nL'attuale distribuzione in Europa \u00e8 molto frammentaria e in diversi paesi (ad esempio Paesi Bassi, Liechtenstein, Svizzera) \u00e8 ormai estinta mentre in altri (Italia, Francia, Belgio, Germania) \u00e8 presente con popolazioni residue poco numerose e isolate. \u00c8 in aumento in Svezia.\nIn Italia era originariamente diffusa in tutta la penisola, ma attualmente \u00e8 presente principalmente lungo i corsi d'acqua di Basilicata, Campania, Calabria, Puglia (fiumi Picentino, Calore lucano, Sele, Tanagro, Calore irpino, Ofanto, Alento, Mingardo, Bussento, Bradano, Basento, Cavone, Agri, Sinni, Noce, Lao e fiumara di Atella). \u00c8 presente anche in Abruzzo e in Molise (bacino del Sangro e alto bacino del Volturno) e in alcune aree di risorgiva del Friuli-Venezia Giulia, nonch\u00e9 forse in stazioni isolate di altre regioni (Lazio, Toscana, Liguria, Emilia Romagna) dove un tempo era sicuramente presente.\nNel 2006 la popolazione di lontre in Italia fu stimata fra 220 e 660 esemplari, presenti in diversi nuclei su Alpi, Appennini e alcuni grandi fiumi di pianura. La popolazione \u00e8 considerata in incremento numerico e in espansione geografica.\nBiologia.\nHa una pelliccia marrone intenso nella parte superiore e pi\u00f9 chiara nella parte inferiore. Il corpo \u00e8 allungato e la coda \u00e8 lunga e affusolata. Il muso \u00e8 tozzo e coperto di baffi robusti. Le orecchie sono molto piccole. Le zampe sono corte con piedi palmati, utili per il nuoto. \u00c8 un'ottima nuotatrice e spesso pu\u00f2 spingersi sino alle zone costiere, quando c'\u00e8 carenza di cibo.\nLa lontra \u00e8 un predatore e si nutre principalmente di pesci (in genere preferisce le anguille e le trote), mangia anche gamberetti e altri invertebrati e non disdegna nemmeno gli uccelli acquatici. Sulla terra preda arvicole, conigli e altri piccoli mammiferi. Generalmente \u00e8 notturna. Passa molto tempo in acqua.\nPer costruirsi la tana approfitta quasi sempre delle buche che le acque dei fiumi lasciano sulle rive; raramente utilizza le cavit\u00e0 naturali tra le radici di vecchi alberi o le tane abbandonate da tassi o volpi perch\u00e9 sono state gi\u00e0 abitate in precedenza (la tana).\nIl periodo riproduttivo dura solitamente da febbraio a marzo, ma gli accoppiamenti al di fuori di questo periodo non sono rari, pertanto i piccoli possono nascere durante tutto il periodo dell'anno. La gestazione dura nove settimane e la femmina partorisce da 2 a 4 piccoli che nascono con occhi chiusi e quasi inappetenti. Diventano sessualmente attivi poco prima dei tre anni di et\u00e0. Gli esemplari adulti vivono isolati o in piccoli gruppi familiari, tuttavia le femmine tengono presso di s\u00e9 la prole per molto tempo.\nMinacce.\nLa lontra vive solo in zone non antropizzate ed \u00e8 molto sensibile all'inquinamento. Inoltre \u00e8 un'ottima pescatrice che \u00e8 entrata in competizione con l'essere umano: questo significa che negli ultimi 2-3 secoli la convivenza non \u00e8 stata per nulla facile, a discapito della lontra, che \u00e8 stata molto cacciata durante il XX secolo anche per la sua pelliccia, usata per l'abbigliamento femminile.\nDichiarata specie a rischio nel 1977 in Italia, \u00e8 pi\u00f9 facile incontrarla nelle ampie zone selvagge del nord Europa."}
{"id": "108487", "revid": "109522221", "url": "https://it.wikipedia.org/wiki?curid=108487", "title": "Musashimaru K\u014dy\u014d", "text": "Biografia.\nNato nelle Samoa Americane, la famiglia di Fiamalu Penitani si trasfer\u00ec nelle isole Hawaii quando egli aveva soltanto dieci anni. Nonostante la giovane et\u00e0, fu incoraggiato dai genitori a partecipare ad incontri di lotta, ed in particolare di wrestling e di lotta greco-romana: i successi ottenuti al liceo lo convinsero di emigrare in Giappone nel 1989 al fine di diventare un lottatore di sumo professionista. Dopo due anni di apprendistato, riuscir\u00e0 nell'intento (1991).\nAlto 191 centimetri e pesante ben 223 Chilogrammi, Musashimaru (questo il nome da lui adottato in terra nipponica) divenne grazie alla sua enorme mole un avversario arduo da affrontare e difficile da battere per tutti. Egli riusciva ad incutere sempre rispetto e terrore nei suoi rivali, anche grazie alla sua somiglianza facciale con l'eroe giapponese Saig\u014d Takamori.\nIn soli due anni (1992 e 1993) egli riusc\u00ec a conquistare 52 tornei consecutivi (record), ma era incapace di conquistare il campionato successivo che gli avrebbe permesso di diventare yokozuna (gran campione). Quando, sempre nel 1993, il campione hawaiano Akebono divenne il primo gran campione straniero di questo sport, egli decise di prendere Musashimaru sotto la sua guida: divenne in pratica il suo \"personal trainer\" di lusso, e grazie a questo importante maestro il privilegiato lottatore originario della Samoa divenne yokozuna nel 1999.\nDurante la sua carriera ha vinto un totale di dodici campionati della categoria superiore, addirittura uno in pi\u00f9 rispetto ad Akebono. Inoltre, ha vinto oltre 700 match nella divisione makuuchi, cosa che finora \u00e8 riuscita soltanto a cinque lottatori nella storia. Nel mese di novembre del 2003, Musashimaru ha annunciato il suo ritiro dal sumo professionistico a causa di una dolorosa ferita al suo polso sinistro. La cerimonia del ritiro \u00e8 effettivamente avvenuta il 2 ottobre 2004 a Tokyo."}
{"id": "108491", "revid": "123587174", "url": "https://it.wikipedia.org/wiki?curid=108491", "title": "Anas crecca", "text": "L'alzavola ( (Anas crecca ) \u00e8 un uccello della famiglia degli Anatidi.\nDescrizione.\nLa colorazione del maschio \u00e8 variegata e va dal verde o foglia di t\u00e8 della fascia che circonda l'occhio al marrone rossiccio del resto della faccia. Il petto \u00e8 bianco sporco maculato di macchie nere. Le ali, marrone scuro e grigie, presentano uno specchio verde. La femmina \u00e8 quasi totalmente bruna, eccetto lo specchio alare verde che \u00e8 comune al piumaggio del maschio.\nDimensioni.\nL'alzavola \u00e8 l'anatra pi\u00f9 piccola fra quelle europee.\nBiologia.\nAlimentazione.\nLa sua alimentazione \u00e8 molto varia e include specialmente semi di piante acquatiche, insetti, molluschi e Crostacei.\nVoce.\nIl canto \u00e8 un guit, guit ripetuto molte volte, lo fa solo il maschio.\nRiproduzione.\nL'alzavola nidifica in primavera in aree limitrofe all'acqua e ad una fitta vegetazione. la coppia costruisce un nido sul terreno, prossimo all'acqua coperto da rami o vegetazione varia.\nDepone da sette a dodici uova di colore giallo - verde.\nDistribuzione e habitat.\nPresente in Europa, Asia e Africa. Di passo, nidificante e svernante in Italia, la gran parte degli stormi europei sono migratori e si spostano nei paesi caldi dell'Africa settentrionale, mentre il Italia \u00e8 parzialmente sedentaria.\nMolto pi\u00f9 diffidente di altre specie della sua famiglia, \u00e8 difficile trovarla nei parchi e nei giardini, ma preferisce acque interne isolate in estate, mentre si disperde nelle acque aperte e lungo le coste in inverno. \u00c8 nota per la sua attitudine a tuffarsi. \u00c8 pi\u00f9 facile trovarla in grandi e rumorosi stormi, in laghi circondati da canneti, dove vengono costruiti i nidi.\nSistematica.\nSono note 2 sottospecie:\nL'alzavola americana, in passato classificata come \"Anas crecca carolinensis\", \u00e8 attualmente considerata una specie a s\u00e9 stante.\nConservazione.\nLa IUCN classifica \"Anas crecca\" come specie a rischio minimo (\"Least Concern\").\nLa specie \u00e8 cacciabile secondo la legge 157/92 e adatta al consumo culinario. Nonostante la caccia per\u00f2, la specie non risulta in declino e in Italia \u00e8 stimata una popolazione di oltre 100.000 esemplari, distribuiti maggiormente nella Pianura Padana e nei grandi laghi alpini (lago Maggiore, Lago di Como e Lago di Garda)."}
{"id": "108492", "revid": "125432059", "url": "https://it.wikipedia.org/wiki?curid=108492", "title": "Animale da compagnia", "text": "Un animale da compagnia o animale d'affezione \u00e8 un animale con il quale gli esseri umani convivono per compagnia. \nLa maggior parte degli animali da compagnia appartengono a un preciso numero di specie, preferite per il loro aspetto o per il comportamento. Questi si contrappongono idealmente agli \"animali da reddito\", raggruppamento che comprende tutti gli animali che, a partire dai primordiali utilizzi nella pastorizia, hanno, rispetto all'uomo, un'utilit\u00e0 di tipo produttivo (carne, latte, lana, ecc.).\nI cani e i gatti sono certamente gli animali da compagnia pi\u00f9 diffusi e in generale i mammiferi, insieme agli uccelli e ai pesci. Questi ultimi presuppongono la convivenza con attrezzature specifiche. Fanno parte degli animali da compagnia anche numerose specie di rettili (dalle pi\u00f9 comuni tartarughe ai serpenti e alle iguane), alcuni tipi di anfibi e, pi\u00f9 raramente, anche artropodi come ragni e scorpioni.\nTipologia.\nPesci.\nVedi: \nIl dibattito sull'antropomorfizzazione.\nUn fenomeno diffuso \u00e8 quello dell\u2019umanizzazione, o antropomorfizzazione (ossia l\u2019attribuzione di aspetti e caratteristiche umane a ci\u00f2 che non \u00e8 umano), degli animali domestici.\nHal Herzog, docente in psicologia alla Western Carolina University, esperto delle relazioni fra uomo e animali, racconta di aver chiesto a un buon numero di proprietari di animali cosa essi rappresentassero per loro. I risultati non hanno lasciato spazio a interpretazioni:\nUn\u2019indagine Gfk Eurisko del 2013 rivela che il 70% del campione intervistato ammette di consentire, qualche volta, che il proprio animale domestico dorma sul letto; due su tre acquistano regali di Natale per gli animali; il 23% cucina pasti speciali per loro; il 16% in particolari occasioni li veste. \nEsistono diverse teorie sull'antropomorfizzazione degli animali da compagnia:\nI benefici della compagnia di un animale.\nLa presenza di un animale pu\u00f2 avere ripercussioni positive sul nucleo familiare e sull\u2019intera societ\u00e0. In un momento di crisi economica e affettiva, esso pu\u00f2 rappresentare un investimento orientato al benessere psicofisico e al superamento delle difficolt\u00e0 del momento. Nel rapporto padrone-animale di affezione si attua una vera e propria donazione reciproca: il padrone investe soldi, tempo e attenzioni sull\u2019animale, che lo ripaga con la sua propensione altruistica e amore incondizionato. In quest\u2019ottica si colloca un\u2019accezione positiva dell\u2019umanizzazione dell\u2019animale che diventa destinatario di interesse e attenzioni che ne accrescono il benessere. La condivisione di spazi e di tempo favorisce il corretto sviluppo del carattere dell\u2019animale d'affezione, che si sente protagonista della famiglia con le sue peculiarit\u00e0 e i suoi bisogni.\nPossedere un animale d'affezione pu\u00f2 apportare diversi benefici alla salute dell\u2019uomo. Oltre a un umore decisamente migliore, in taluni casi la vicinanza di un animale pu\u00f2 contribuire all\u2019abbassamento della pressione sanguigna e del colesterolo, alla riduzione dell\u2019ansia e delle allergie e potrebbe portare benefici anche in caso di malattie importanti. Si pensi alla pet-therapy, una forma di terapia, in uso in tutto il mondo, che impiega gli animali da compagnia per migliorare lo stato psicofisico delle persone. Inoltre, vi sarebbero importanti benefici caratteriali derivanti dal prendersi cura di un animale: relazioni pi\u00f9 solide, aumento della leadership e dell\u2019impegno sociale e, in generale, la tendenza a diventare persone migliori. Uno studio pubblicato su \u201cApplied Developmental Science\u201d conferma questa tendenza. Un campione di 500 persone adulte tra i 18 e i 26 anni che si \u00e8 preso cura di un animale da compagnia per un determinato periodo ha sviluppato maggior attenzione verso la propria famiglia e i propri amici. Queste persone, inoltre, sono diventate membri pi\u00f9 attivi all\u2019interno della comunit\u00e0. La ricerca evidenzia che sono proprio la qualit\u00e0 e la natura del rapporto con l\u2019animale a fare la differenza. In particolare, sono i bambini e i ragazzi, ancora in piena et\u00e0 evolutiva, a beneficiare maggiormente di questa compagnia.\nLa convivenza per l\u2019animale.\nIl rapporto tra uomo e animale presenta anche degli ostacoli, specie all'inizio, quando il secondo viene inserito in un contesto umano a cui non \u00e8 abituato. Non va dimenticato che ogni animale nasce in libert\u00e0 ed essere inserito in un contesto domestico comporta sempre un trauma. Il padrone determina la vita dell'animale da compagnia, ne condiziona la genetica, sceglie l\u2019ambiente in cui dovr\u00e0 vivere, le esperienze che dovr\u00e0 affrontare. \nL'antropomorfizzazione pu\u00f2 avere conseguenze negative quando incide sulle caratteristiche etologiche dell'animale. Differenze importanti nel codice comunicativo possono portare, infatti, a fraintendimenti, poich\u00e9, talvolta, l\u2019antropomorfizzazione costituisce una soluzione di comodo per l\u2019uomo, che evita cos\u00ec lo sforzo di capire il codice comunicativo dell\u2019animale: \"Il linguaggio canino deriva, infatti, da un percorso evolutivo diverso da quello umano e sfrutta precise posture, mimiche facciali e vocalizzazioni, che non devono essere fraintese, poich\u00e9, come noi traduciamo il comportamento del cane dal nostro punto di vista, altrettanto far\u00e0 il nostro amico, che legger\u00e0 in chiave canina i nostri atteggiamenti\u201d.\nAmati e coccolati, gli animali da compagnia possono perdere le caratteristiche peculiari della loro razza: diventano incapaci di socializzare con i simili e posso soffrire di ansia e stress. Cambiando identit\u00e0, perch\u00e9 fanno le stesse cose degli umani, mangiano i loro stessi cibi, dormono nello stesso letto, talvolta vengono addirittura portati su un passeggino come bambini. \u201cIl ruolo degli animali domestici, e in particolare del cane, nella societ\u00e0 moderna ha subito una radicale trasformazione nel corso degli anni. Ormai parte integrante del nucleo familiare, il cane viene in molti casi considerato addirittura il sostituto di un compagno, di un amico e di un figlio. \u201d. \nIl business legato agli animali da compagnia ha un valore stimato di 160 miliardi di euro l'anno nel mondo e circa 4 miliardi di euro in Italia, tra spese per l\u2019alimentazione, cure medico-veterinarie ma anche igiene, bellezza, istruzione e accessori moda come passeggini, collarini, cosmetici, profumi, spazzole ecc. Si pensa addirittura allo sport del cane, con abbonamenti a palestre ad hoc. Gli animali sono sempre pi\u00f9 popolari sui social media, dove hanno profili personalizzati, soprattutto su Instagram. In alcuni casi i padroni monetizzano su eventi e campagne pubblicitarie che sfruttano popolarit\u00e0, fan e followers: \u201cdietro a cani e gatti che inconsapevolmente incantano e inteneriscono i loro milioni di follower, c\u2019\u00e8 un vero e proprio business [\u2026] c\u2019\u00e8 chi gestisce i loro profili e stringe accordi con le aziende che intendono sfruttare la popolarit\u00e0 di questi animali per pubblicizzarsi\u201d. Nel 2014, inoltre, \u00e8 nato Bepuppy, un social network interamente dedicato agli animali domestici, che con gli anni si \u00e8 evoluto: \u201cLanciato all\u2019inizio come social network per cani in versione \u2018sperimentale\u2019, durante i tre anni di sviluppo, la piattaforma \u00e8 diventata quello che doveva essere gi\u00e0 nei progetti originali: un \"social pet\" innovativo ed aperto a qualsiasi animale domestico\u201d.\nTutela giuridica nel mondo.\nItalia.\nIn Italia le norme principali che riguardano gli animali d'affezione sono la legge 14 agosto 1991, n. 281 e la legge 20 luglio 2004, n. 189. La definizione di una specie come \"animale da affezione\" comporta il vietarne: l'abbandono, la produzione e macellazione, l'importazione e l'esportazione a fini alimentari della loro carne, il trasporto e lo stoccaggio, la vendita e il suo consumo; l'utilizzazione in spettacoli o manifestazioni pericolose o degradanti; pone l'obbligo di assicurare la tracciabilit\u00e0 e riconducibilit\u00e0 all'effettivo proprietario lungo tutta la filiera attraverso interventi sull'anagrafe.\nInoltre la ha modificato l'articolo 1138 del codice civile italiano decretando che le norme del regolamento condominiale non possono vietare di possedere o detenere animali domestici."}
{"id": "108493", "revid": "1610933", "url": "https://it.wikipedia.org/wiki?curid=108493", "title": "Daino", "text": ""}
{"id": "108496", "revid": "1610933", "url": "https://it.wikipedia.org/wiki?curid=108496", "title": "Ermellino", "text": ""}
{"id": "108508", "revid": "110157", "url": "https://it.wikipedia.org/wiki?curid=108508", "title": "Kerns", "text": "Kerns (toponimo tedesco) \u00e8 un comune svizzero di 6\u00a0270 abitanti nel Canton Obvaldo, sul lago di Alpnach. Sul suo territorio si trovano i laghi artificiali di Melch e di Tannensee e la stazione sciistica di Melchsee-Frutt."}
{"id": "108526", "revid": "110157", "url": "https://it.wikipedia.org/wiki?curid=108526", "title": "Alpnach", "text": "Alpnach (toponimo tedesco) \u00e8 un comune svizzero di 5\u00a0974 abitanti nel Canton Obvaldo, sul lago di Alpnach."}
{"id": "108543", "revid": "110157", "url": "https://it.wikipedia.org/wiki?curid=108543", "title": "Dallenwil", "text": "Dallenwil (toponimo tedesco) \u00e8 un comune svizzero di 1\u00a0797 abitanti del Canton Nidvaldo.\nEconomia.\nL'apertura della funivia che collega Dallenwil a Wiesenberg e Wirzweli (1966) ha reso possibile lo sviluppo del turismo invernale."}
{"id": "108548", "revid": "125742514", "url": "https://it.wikipedia.org/wiki?curid=108548", "title": "Ipazia", "text": "Rappresentante della filosofia neo-platonica, la sua uccisione da parte di una folla di cristiani in tumulto, per alcuni autori composta di monaci detti \"parabolani\", l'ha resa secondo il teosofo Augusto Agabiti una \u00abmartire della libert\u00e0 di pensiero\u00bb.\nBiografia.\nIpazia nacque ad Alessandria d'Egitto, nella seconda met\u00e0 del IV secolo. Il suo anno di nascita preciso \u00e8 oggetto di discussione: il lessico della \"Suda\" riporta che ella \u00abfior\u00ec durante il regno d'Arcadio\u00bb, ossia tra il 395 e il 408, che comporterebbe una data di nascita oscillante dal 355 al 370 circa. In base a un modello probabilistico, l'anno pi\u00f9 probabile per la sua nascita \u00e8 il 355 (con circa il 14.5% di probabilit\u00e0) e - pi\u00f9 in generale - come intervallo di anni pi\u00f9 probabile quello compreso fra il 350 e il 360 (con circa il 90% di probabilit\u00e0).\nNulla si sa della madre e il fatto che i saluti rivolti a Ipazia e agli altri familiari nelle lettere del suo allievo Sinesio non la citino mai, fa ritenere che, almeno nel 402, ella fosse gi\u00e0 morta. Si sa di un fratello di nome Epifanio, dedicatario sia del \"Piccolo commentario alle Tavole facili di Tolomeo\", che del IV libro dei \"Commentaria a Tolomeo\", del padre Teone.\nDubbia \u00e8 la possibilit\u00e0 che avesse un altro fratello di nome Atanasio; nelle lettere in cui Sinesio saluta Ipazia: \u00abAbbraccia per me la venerabilissima e piissima filosofa, il beato coro che gode della divina voce, ma soprattutto il beatissimo padre Teotecno e il compagno nostro Atanasio\u00bb e \u00abstammi bene e salutami i compagni felici, cominciando dal padre Teotecno e dal fratello Atanasio\u00bb, l'ipotesi che Teotecno \u2014 \"Teone\" \u00e8 effettivamente il diminutivo di Teotecno \u2014 e Atanasio indichino rispettivamente il padre e il fratello di Ipazia, non ha la maggioranza dei consensi dei commentatori.\nNoto \u00e8 invece il padre, \u00abTeone, il geometra, il filosofo d'Alessandria\u00bb, che studiava e insegnava ad Alessandria, dedicandosi in particolare alla matematica e all'astronomia \u2014 osserv\u00f2 l'eclisse solare del 15 giugno 364 e quella lunare del 26 novembre \u2014 e che sarebbe vissuto almeno per tutto il regno di Teodosio I (378-395). Che Ipazia sia stata allieva prima e collaboratrice del padre poi \u00e8 attestato dallo stesso Teone il quale, in capo al III libro del suo commento al \"Sistema matematico\" di Tolomeo, scrive che l'edizione \u00e8 stata \u00abcontrollata dalla filosofa Ipazia, mia figlia\u00bb. Non \u00e8 chiaro il tipo di controllo esercitato da Ipazia: se si sia trattato di una semplice revisione del commento paterno, di integrazioni al testo ovvero di modificare ed emendare l'intero testo di Tolomeo.\nAstronoma e matematica.\nLe fonti classiche sono concordi nel rilevare come non solo Ipazia fosse stata istruita dal padre nella matematica ma, sostiene Filostorgio, anche che \u00abella divenne migliore del maestro, particolarmente nell'astronomia e che, infine, sia stata ella stessa maestra di molti nelle scienze matematiche\u00bb. Filostorgio non \u00e8 soltanto uno storico della Chiesa, ma anche un appassionato, se non un esperto, di astronomia e di astrologia, e le sue affermazioni trovano conferma in Damascio il quale scrive che Ipazia \u00abfu di natura pi\u00f9 nobile del padre, non si accontent\u00f2 del sapere che viene dalle scienze matematiche alle quali lui l'aveva introdotta, ma non senza altezza d'animo si dedic\u00f2 anche alle altre scienze filosofiche\u00bb.\nMatematica, astronoma e filosofa, come aveva gi\u00e0 attestato il padre, Ipazia aveva tutti i titoli per succedere al padre nell'insegnamento di queste discipline nella comunit\u00e0 Alessandrina, nella tradizione del glorioso Museo fondato quasi 700 anni prima da Tolomeo I Soter. Anche se il vecchio Museo non esisteva pi\u00f9 da quando era andato distrutto al tempo della guerra condotta da Aureliano, la tradizione dell'insegnamento delle scienze mediche e della matematica era per\u00f2 continuata ad Alessandria, mantenendo intatto l'antico prestigio, come conferma anche Ammiano Marcellino, e Ipazia, gi\u00e0 almeno dal 393, era a capo della scuola alessandrina, come ricorda Sinesio, giunto ad Alessandria da Cirene per seguirvi i suoi corsi.\nLe fonti antiche le attribuiscono sicuramente un commentario a un'opera di Diofanto di Alessandria, che dovrebbe essere, secondo gli interpreti, l\"'Arithmetica\", e un commentario alle \"Coniche\" di Apollonio di Perga. \u00c8 dubbio se ella abbia composto anche un'opera originale sull'astronomia, un \"Canone astronomico\": la notizia di \"Suda\" \u2014 \u00abscrisse un commentario a Diofanto, il Canone astronomico, un commentario alle Coniche di Apollonio\u00bb \u2014 non permette di comprendere se quel canone sia in realt\u00e0 un commento a un'opera di Tolomeo, possibilmente quella gi\u00e0 nota e citata dallo stesso padre Teone.\nLa mancanza di ogni suo scritto rende problematico stabilire il contributo effettivo da lei prodotto al progresso del sapere matematico e astronomico della scuola di Alessandria: a dire del Kline, quella scuola \u00abpossedeva l'insolita combinazione di interessi teorici e interessi pratici che doveva rivelarsi cos\u00ec feconda un migliaio di anni pi\u00f9 tardi. Fino agli ultimi anni della sua esistenza, la Scuola alessandrina godette di piena libert\u00e0 di pensiero, elemento essenziale per il fiorire di una cultura e fece compiere importanti passi avanti in numerosi campi che dovevano diventare fondamentali nel Rinascimento: la geometria quantitativa piana e solida, la trigonometria, l'algebra, il calcolo infinitesimale e l'astronomia\u00bb.\nProgressi sulle conoscenze ereditate fino ad allora sono rivendicati dall'allievo di Ipazia, Sinesio, che nel 399 scriveva che Ipparco, Tolomeo e i successivi astronomi \u00ablavorarono su mere ipotesi, perch\u00e9 le pi\u00f9 importanti questioni non erano state ancora risolte e la geometria era ancora ai suoi primi vagiti\u00bb: ora si \u00e8 ottenuto di \u00abperfezionarne l'elaborazione\u00bb. E Sinesio fornisce un esempio di tali perfezionamenti e dell'unione di interessi teorici e pratici dall'astrolabio da lui fatto costruire e \u00abconcepito sulla base di quanto mi insegn\u00f2 la mia veneratissima maestra [...] Ipparco lo aveva intuito e fu il primo a occuparsene, ma noi, se \u00e8 lecito dirlo, lo abbiamo perfezionato\u00bb mentre \u00ablo stesso grande Tolomeo e la divina serie dei suoi successori\u00bb si erano contentati di uno strumento che servisse semplicemente da orologio notturno.\nDa queste parole si ricava che i matematici e gli astronomi del tempo di Ipazia non consideravano affatto l'opera di Tolomeo l'ultima e definitiva parola in fatto di conoscenza astronomica: al contrario, essa era correttamente ritenuta una semplice ipotesi matematica, segno che per gli astronomi alessandrini era necessario proseguire le ricerche, per giungere possibilmente alla reale comprensione della natura e della disposizione dell'universo. L'idea di un Tolomeo sistematore della realt\u00e0 astronomica appartiene alla pi\u00f9 tarda epoca medievale.\nSinesio chiese anche ad Ipazia di costruirgli un idroscopio, allegando una descrizione dettagliata: \u00abun tubo cilindrico avente la forma e la misura di un flauto. In linea perpendicolare reca degli intagli, a mezzo dei quali misuriamo il peso dei liquidi. Da una delle estremit\u00e0 \u00e8 otturato da un cono fissato strettamente al tubo, in modo che unica sia la base di entrambi. \u00c8 questo il cosiddetto barillio. Quando s'immerge il tubo nell'acqua, esso rimane eretto e si ha in tal modo la possibilit\u00e0 di contare gli intagli, i quali danno l'indicazione del peso\u00bb.\nLa filosofia di Ipazia.\nAnaloghe difficolt\u00e0 presenta la ricostruzione del pensiero filosofico di Ipazia. In assenza di opere autografe e di riferimenti espliciti occorre fare ancora riferimento agli scritti del suo allievo Sinesio. Christian Lacombrade dopo aver analizzato le caratteristiche degli scritti del giovane Sinesio, fondatamente influenzati dal suo soggiorno alla scuola d'Alessandria, afferma che quei primi testi \u00abhanno necessariamente registrato, con modifiche minori che in seguito, il pensiero di quei venerati maestri che Ipazia rivelava nell'\u00e9lite dei suoi discepoli\u00bb, concludendone che nell'insegnamento di Ipazia il posto d'onore sarebbe stato tenuto da Porfirio, mentre minore rilievo vi avrebbe avuto Giamblico, sottolineando che Ipazia avrebbe soltanto illustrato il pensiero neoplatonico, senza elevarsi \u00aba una concezione generale del mondo, non ha creato, come qualsiasi autentico filosofo, nessun sistema originale\u00bb.\nResta il fatto che Sinesio rimase devotissimo alla sua maestra per tutta la vita, un atteggiamento che sembra dimostrare che egli avrebbe ascoltato ad Alessandria molto pi\u00f9 di una semplice esposizione del pensiero di alcuni filosofi: \u00abSinesio sembra aver sperimentato alla scuola d'Ipazia un'autentica \"conversione\" alla filosofia. Nei suoi \"Inni\" egli si rivela poeta metafisico di intuito religioso di notevole profondit\u00e0. Inoltre egli, come dimostrano le sue lettere a Ipazia e ad altri, fece parte per tutta la vita di un circolo di iniziati alessandrini, con i quali condivise i misteri della filosofia\u00bb. Ipazia gli avrebbe insegnato a considerare la filosofia \u00abuno stile di vita, una costante, religiosa e disciplinata ricerca della verit\u00e0\u00bb.\nSinesio frequent\u00f2 sia la scuola di Alessandria sia quella di Atene, ma \u00abl'Atene di oggi\u00bb \u2014 scrisse al fratello Evozio \u2014 \u00abnon ha nulla di eccelso a parte i nomi delle localit\u00e0 [...] al giorno d'oggi l'Egitto tiene desta la mente avendo ricevuti i semi di sapienza da Ipazia. Atene, al contrario, che fu un tempo la sede dei sapienti, viene ora onorata solo dagli apicultori\u00bb.\nA opinione del Garzya, la filosofia di Plotino fu accolta da Sinesio nell'interpretazione alessandrina \u2014 in un processo \u00abnel quale dovette avere parte non piccola Ipazia, anche se ci sfuggono i termini\u00bb \u2014 che si distingueva sia dal neoplatonismo orientaleggiante, \u00abin nome di un certo razionalismo\u00bb, sia dal neoplatonismo polemicamente anticristiano della scuola ateniese, \u00abin nome d'una certa neutralit\u00e0 nei confronti del cristianesimo\u00bb. \u00c8 allora possibile che non vi sia mai stato, nel tempo, un distacco di Sinesio dagli insegnamenti di Ipazia, conformemente \u00aballa tradizione platonica che mostra di avere alla sua radice la relazione maestro-allievo fra Socrate e Platone\u00bb e che sia pertanto individuabile in tutte le opere filosofiche di Sinesio, se non la lettera, almeno la traccia costante dell'insegnamento di Ipazia.\nNell'opuscolo \"Dione\", cos\u00ec intitolato dal nome del sofista Dione di Prusa, Sinesio delinea il rapporto esistente tra filosofia e letteratura, esprimendo cos\u00ec anche i propri personali interessi culturali. Lo invi\u00f2 a Ipazia nel 405, chiedendole un giudizio prima di una eventuale pubblicazione: \u00abSe tu ritieni che lo scritto debba essere pubblicato, lo destiner\u00f2 tanto ai retori quanto ai filosofi: agli uni recher\u00e0 diletto, agli altri profitto, sempre che non venga respinto da te che hai la facolt\u00e0 del giudizio\u00bb.\nLa filosofia \u00e8 l'unit\u00e0 delle conoscenze, \u00abla scienza delle scienze\u00bb, ma \u00e8 anche il mezzo con il quale l'uomo comunica tanto con i suoi simili che col dio: non si tratta, pertanto, di una comunicazione mistica o fondata su pratiche magiche, bens\u00ec razionale e tipica dell'uomo, il quale non \u00e8 infatti \u00abun puro spirito, ma uno spirito calato nell'anima di un essere vivente\u00bb. Lo stesso Dione di Prusa fu nella realt\u00e0 un uomo come tanti altri, di media cultura e capacit\u00e0, un oratore che per\u00f2, una volta dedicatosi, seppur tardi, alla filosofia, \u00absi applic\u00f2 a educare gli uomini, fossero re o semplici cittadini, singoli o gruppi\u00bb, abbandonando ogni retorica e ogni ricerca del successo personale nell'esclusivo interesse dell'educazione dei propri simili: e lo stesso aveva fatto Socrate, filosofo ben pi\u00f9 grande, che mise a disposizione la propria sapienza a chiunque volesse indirizzarsi alla conoscenza e al bene.\nA capo della scuola di Alessandria.\nIpazia \u00abera giunta a tanta cultura da superare di molto tutti i filosofi del suo tempo, a succedere nella scuola platonica riportata in vita da Plotino e a spiegare a chi lo desiderava tutte le scienze filosofiche. Per questo motivo accorrevano da lei da ogni parte tutti coloro che desideravano pensare in modo filosofico\u00bb. In questo passo, Socrate Scolastico, scrivendo intorno al 440, indica che ad Alessandria l'unica erede del platonismo interpretato da Plotino era stata Ipazia: diversamente, Ierocle, alessandrino di nascita ma formatosi ad Atene nella scuola del neoplatonico Plutarco (350-430), indica nel suo maestro l'erede della filosofia platonica in una successione che procede da Ammonio Sacca e, attraverso Origene, Plotino, Porfirio e Giamblico, giunge a Plutarco di Atene. Analoga \u00e8 la successione dei maestri neoplatonici indicata dal pi\u00f9 tardo Proclo, anch'egli membro della scuola d'Atene.\nTale diversit\u00e0 si pu\u00f2 spiegare con la volont\u00e0 di \u00abmostrare che i soli veri eredi di Platone e di Plotino erano gli aderenti della teurgia giamblichea. Questo comport\u00f2 la pi\u00f9 completa omissione dei neoplatonici alessandrini da Ipazia a Sinesio in poi\u00bb. Se pertanto si ammette la correttezza della successione delineata da Socrate Scolastico, ne deriva che Ipazia escluse dal suo insegnamento della filosofia neoplatonica la corrente magico-teurgica, indifferente, quando non ostile al cristianesimo, inaugurata da Giamblico e continuata nella scuola ateniese, per ricondurla alle fonti di Platone attraverso la mediazione di Plotino.\nResta da capire il senso preciso di quel \u00absuccedere nella scuola platonica riportata in vita da Plotino\u00bb: se cio\u00e8 ella abbia \u00aboccupato la cattedra di filosofia platonica nella citt\u00e0 del padre\u00bb, svolgendovi la funzione del mero insegnante delle storiche dottrine filosofiche, ovvero \u00abIpazia aderiva a un platonismo derivato da quello di Plotino\u00bb, o se invece, rifacendosi \u00aba una tradizione pi\u00f9 o meno consolidata\u00bb, proponeva \u00abun pensiero adeguato al tempo in cui si trovava a vivere e pensare\u00bb. La premessa \u2014 aveva superato \u00abdi molto tutti i filosofi del suo tempo\u00bb \u2014 non dovrebbe lasciar dubbio sul fatto che ella, almeno nell'opinione di Socrate Scolastico, fosse considerata filosofa nel senso alto del termine e degna erede di Plotino.\nUn'altra testimonianza proviene da Damascio, che alla fine del V secolo si stabil\u00ec ad Alessandria. Egli scrive che Ipazia \u00abdi natura pi\u00f9 nobile del padre, non si accontent\u00f2 del sapere che viene attraverso le scienze matematiche a cui era stata introdotta da lui ma, non senza altezza d'animo, si dedic\u00f2 anche alle altre scienze filosofiche. La donna, gettandosi addosso il mantello e uscendo in mezzo alla citt\u00e0, spiegava pubblicamente a chiunque volesse ascoltarla Platone o Aristotele o le opere di qualsiasi altro filosofo\u00bb.\nRisulterebbe dal passo che Ipazia, iniziato il suo percorso culturale dallo studio delle scienze matematiche \u2014 che sono, secondo lo concezione platonica, le scienze propedeutiche alla filosofia \u2014 fosse approdata alle \u00abaltre scienze filosofiche\u00bb, ossia alla \u00abvera filosofia\u00bb, che raggiunge il suo culmine nella dialettica. Ma alla \u00abvera\u00bb filosofia, a giudizio di Damascio, Ipazia non sarebbe giunta: egli scrive infatti che Isidoro, il maestro di Damascio, \u00abera molto superiore a Ipazia, non solo come uomo rispetto a una donna, ma anche quale vero filosofo rispetto a una geometra\u00bb.\nQui Damascio sembra rivendicare al proprio maestro e perci\u00f2, indirettamente anche a s\u00e9 stesso, un'alta dignit\u00e0 di filosofo, che risulterebbe diminuita se Ipazia, gi\u00e0 \u00abinferiore in quanto donna\u00bb, avesse superato Isidoro nel dominio delle scienze filosofiche. Ma esiste un'altra considerazione: \u00aba differenza di Ipazia, Isidoro non capiva niente di geometria\u00bb, essendo Isidoro sostanzialmente un retore, e pertanto il giudizio di Damascio appare in linea con la sua svalutazione della formazione filosofica basata sulle scienze matematiche anzich\u00e9 sulle discipline letterarie e retoriche.\nNel \"De dono\", l'allievo di Ipazia Sinesio aveva scritto che \u00abl'astronomia \u00e8 di per s\u00e9 una scienza di alta dignit\u00e0, ma pu\u00f2 forse servire da ascesa a qualcosa di pi\u00f9 alto, da tramite opportuno, a mio avviso, verso l'ineffabile teologia, giacch\u00e9 il beato corpo del cielo ha sotto di s\u00e9 la materia e il suo moto sembra essere ai sommi filosofi un'imitazione dell'intelletto. Essa procede alle sue dimostrazioni in maniera indiscutibile e si serve della geometria e dell'aritmetica, che non sarebbe disdicevole chiamare diritto canone di verit\u00e0\u00bb. Se questo passo riflette legittimamente le idee dell'astronoma Ipazia, si pu\u00f2 ritenere che ella in filosofia \u00abnon si mosse alla ricerca dell'essere e del divino attraverso un discorso retorico-dimostrativo che costruisce il vero facendo a meno dei fenomeni e dell'esperienza\u00bb, cos\u00ec che il giudizio negativo di Damascio \u00e8, in questo senso, del tutto conseguente con la sua personale visione della filosofia.\nUn altro elemento che viene sottolineato dalle fonti antiche \u00e8 il pubblico insegnamento esercitato da Ipazia verso \"chiunque\" volesse ascoltarla: l'immagine data di una Ipazia che insegna nelle strade sembra sottolineare un comportamento la cui audacia sembra voluta, come un gesto di sfida e, a questo proposito, va rilevato che quando Ipazia comincia a insegnare, nell'ultimo decennio del IV secolo, ad Alessandria sono stati appena demoliti i templi dell'antica religione per ordine del vescovo Teofilo, una demolizione che simboleggia la volont\u00e0 di distruzione di una cultura alla quale anche Ipazia appartiene e che ella \u00e8 intenzionata a difendere e a diffondere.\nLa distruzione dei templi di Alessandria.\nI cosiddetti decreti teodosiani, emessi dall'imperatore Teodosio tra il 391 e il 392, avevano sancito la proibizione di ogni genere di culto pagano ed equiparato il sacrificare nei templi al delitto di lesa maest\u00e0 punibile con la morte.\nSocrate Scolastico sottolinea la particolare insistenza del vescovo Teofilo per ottenere dall'imperatore decreti che mettessero fine ad Alessandria ai culti dell'antica religione: \u00abper sollecitudine di Teofilo, l'imperatore ordin\u00f2 di distruggere i templi degli elleni in Alessandria e questo avvenne per l'impegno dello stesso Teofilo\u00bb. Fu risparmiato il tempio di Dioniso, che il vescovo ottenne in dono dall'imperatore, per essere trasformato in chiesa: gi\u00e0 da anni un altro storico edificio, il Cesareo, il tempio di Augusto, era stato trasformato in cattedrale cristiana e costituiva il luogo di celebrazione pi\u00f9 importante della comunit\u00e0 cristiana.\nUna particolare resistenza opposero gli elleni alla distruzione del Serapeo, il tempio pi\u00f9 antico e prestigioso della citt\u00e0, \u00abcos\u00ec adorno di atri con amplissimi colonnati, di statue che sembrano vive e d'opere d'arte di ogni genere, che nulla vi \u00e8 sulla terra di pi\u00f9 fastoso all'infuori del Campidoglio\u00bb. Oltre al culto di Giove Serapide, vi erano celebrati i culti di Iside e delle divinit\u00e0 egizie e vi erano custoditi i loro misteri.\nTeofilo \u00abfece tutto quello che era in suo potere per recare offesa ai misteri degli elleni\u00bb, esponendo pubblicamente per dileggio gli oggetti di culto dei templi distrutti. Il gesto provoc\u00f2 l'ultima resistenza degli elleni: \u00absconvolti dall'insolito e insospettato evento, non poterono starsene tranquilli e tramarono tra loro una cospirazione ai danni dei cristiani; dopo aver ucciso e ferito molti di loro, occuparono il tempio di Serapide\u00bb. L'imperatore stesso, da Costantinopoli, appoggi\u00f2 la comunit\u00e0 cristiana, sollecitando gli elleni a convertirsi: questi abbandonarono il tempio, che fu occupato dai cristiani. Il giorno prima della sua distruzione Olimpio, l'ultimo sacerdote del Serapeo, fugg\u00ec in Italia.\nIl conflitto di potere tra il prefetto Oreste e il vescovo Cirillo.\nNessuna fonte attesta il comportamento tenuto da Ipazia durante queste drammatiche vicende, n\u00e9 gli eventuali rapporti intercorsi tra lei e il vescovo Teofilo. Sappiamo che il risalto ottenuto nella citt\u00e0 di Alessandria dalla personalit\u00e0 di Ipazia \u00e8 immediatamente successivo a quei fatti e coincide altres\u00ec con l'affermazione, prodottasi nell'Impero orientale, del movimento politico e culturale degli elleni, sostenitori tutti della tradizionale cultura greca indipendentemente dalle singole adesioni a una particolare religione. La loro ascesa sub\u00ec un arresto con l'avvento al potere dell'Augusta Pulcheria, nel 414, per risalire, con alterna fortuna, nei decenni successivi, fino al declino avvenuto a partire dalla seconda met\u00e0 del V secolo.\nIl prestigio conquistato da Ipazia ad Alessandria ha una natura eminentemente culturale, ma quella sua stessa eminente cultura \u00e8 la condizione dell'acquisizione, da parte di Ipazia, di un potere che non \u00e8 pi\u00f9 soltanto culturale: \u00e8 anche politico. Scrive infatti lo storico cristiano ortodosso Socrate Scolastico:\nQuasi un secolo dopo, anche il filosofo Damascio riprende le sue considerazioni:\nAlla morte di Teofilo nel 412 sal\u00ec sul trono episcopale di Alessandria Cirillo: questi \u00absi accinse a rendere l'episcopato ancora pi\u00f9 simile a un principato di quanto non fosse stato al tempo di Teofilo\u00bb, nel senso che con Cirillo \u00abla carica episcopale di Alessandria prese a dominare la cosa pubblica oltre il limite consentito all'ordine episcopale\u00bb. In tal modo, tra il prefetto di Alessandria Oreste, che difendeva le proprie prerogative, e il vescovo Cirillo, che intendeva assumersi poteri che non gli spettavano, nacque un conflitto politico, anche se \u00abCirillo e i suoi sostenitori tentarono di occultarne la vera natura e di porre la questione nei termini di una lotta religiosa riproponendo lo spettro del conflitto tra paganesimo e cristianesimo\u00bb.\nNel 414, durante un'assemblea popolare, alcuni ebrei denunciarono al prefetto Oreste quale seminatore di discordie il maestro Ierace, un sostenitore del vescovo Cirillo, \u00abil pi\u00f9 attivo nel suscitare gli applausi nelle adunanze in cui il vescovo insegnava\u00bb. Ierace fu arrestato e torturato, al che Cirillo reag\u00ec minacciando i capi della comunit\u00e0 ebraica, e gli ebrei reagirono a loro volta massacrando un certo numero di cristiani. La reazione di Cirillo fu durissima: l'intera comunit\u00e0 ebraica fu cacciata dalla citt\u00e0, i loro averi furono confiscati e le sinagoghe distrutte. \u00abOreste, prefetto di Alessandria, s'indign\u00f2 molto per l'accaduto e prov\u00f2 un gran dolore perch\u00e9 una citt\u00e0 tanto importante era stata completamente svuotata di esseri umani\u00bb, ma non pot\u00e9 prendere provvedimenti contro Cirillo, poich\u00e9 per la costituzione del 4 febbraio 384 il clero veniva a essere soggetto al solo foro ecclesiastico.\nNel pieno del conflitto giurisdizionale tra il prefetto e il vescovo, dai monti della Nitria intervenne a sostegno di Cirillo un gran numero di monaci, i cosiddetti \"parabolani\". Formalmente degli infermieri, \u00abdi fatto costituivano un vero e proprio corpo di polizia che i vescovi di Alessandria usavano per mantenere nelle citt\u00e0 il loro ordine\u00bb. Costoro, \u00abusciti in numero di circa cinquecento dai monasteri e raggiunta la citt\u00e0, si appostarono per sorprendere il prefetto mentre passava sul carro. Accostatisi a lui, lo chiamavano sacrificatore ed elleno, e gli gridavano contro molti altri insulti. Egli allora, sospettando un'insidia da parte di Cirillo, proclam\u00f2 di essere cristiano e di essere stato battezzato dal vescovo Attico. Ma i monaci non badavano a ci\u00f2 che veniva detto e uno di loro, di nome Ammonio, colp\u00ec Oreste sulla testa con una pietra\u00bb.\nAccorsero cittadini di Alessandria, dispersero i parabolani e catturarono Ammonio conducendolo da Oreste: \u00abquesti, rispondendo alla sua provocazione pubblicamente con un processo secondo le leggi, spinse a tal punto la tortura da farlo morire. Non molto tempo dopo rese noti questi fatti ai governanti. Ma Cirillo fece pervenire all'imperatore la versione opposta\u00bb. Non si sa quale fosse la versione dei fatti approntata da Cirillo, ma la si pu\u00f2 immaginare dal fatto che il vescovo fece collocare il cadavere di Ammonio in una chiesa e, cambiatogli il nome in Thaumasios \u2014 \u00abammirevole\u00bb \u2014 lo elev\u00f2 al rango di martire, come se fosse morto per difendere la sua fede. \u00abMa chi aveva senno, anche se cristiano, non approv\u00f2 l'intrigo di Cirillo. Sapeva, infatti, che Ammonio era stato punito per la sua temerariet\u00e0 e non era morto sotto le torture per costringerlo a negare Cristo\u00bb. Infatti, lo stesso Cirillo \u00absi adoper\u00f2 per far dimenticare al pi\u00f9 presto l'accaduto con il silenzio\u00bb.\nUccisione di Ipazia.\nIl contesto in cui avviene l'omicidio di Ipazia \u00e8 dunque quello di un conflitto fra Oreste e Cirillo. Secondo alcuni storici cristiani, Ipazia sarebbe stata diffamata, e accusata con calunnia di essere una delle cause di questo conflitto.\nRiferisce infatti lo storico della Chiesa Socrate Scolastico che [Ipazia] \u00abs'incontrava alquanto di frequente con Oreste, l'invidia mise in giro una calunnia su di lei presso il popolo della chiesa, e cio\u00e8 che fosse lei a non permettere che Oreste si riconciliasse con il vescovo\u00bb.\nTracce di queste voci che screditavano la reputazione di Ipazia sono visibili nella Cronaca di Giovanni di Nikiu, un vescovo cristiano copto attivo ad Alessandria nel VII secolo, secondo cui Ipazia era una strega:\nIn questo clima matur\u00f2 l'omicidio di Ipazia. Era il mese di marzo del 415, e correva la quaresima:\nLa versione dei fatti di Socrate Scolastico \u00e8 considerata una versione \"cristiana moderata\", che si allineava al punto di vista dell'Impero bizantino. La versione del vescovo copto Giovanni di Nikiu si allineava appunto alle posizioni copte, favorevoli a Cirillo. Secondo questa versione, definita da alcuni \"cristiana radicale\" Ipazia era in realt\u00e0 una strega e la sua eliminazione era un vero e proprio titolo di merito per il vescovo Cirillo di Alessandria. Ecco come Giovanni di Nikiu racconta l'omicidio:\nUna versione pagana della vicenda \u00e8 trasmessa invece dal filosofo pagano Damascio, che si era recato ad Alessandria intorno al 485, quando ancora \u00abvivo e denso di affetto era il ricordo dell'antica maestra nella mente e nelle parole degli alessandrini\u00bb. Divenuto poi scolarca della scuola di Atene, scrisse, cento anni dopo la morte di Ipazia, la sua biografia. In essa sostiene la diretta responsabilit\u00e0 di Cirillo nell'omicidio, pi\u00f9 esplicitamente di quanto non faccia Socrate Scolastico: accadde che il vescovo, vedendo la gran quantit\u00e0 di persone che frequentava la casa di Ipazia, \u00absi rose a tal punto nell'anima che tram\u00f2 la sua uccisione, in modo che avvenisse il pi\u00f9 presto possibile, un'uccisione che fu tra tutte la pi\u00f9 empia\u00bb. \nAnche Damascio rievoca la brutalit\u00e0 dell'omicidio: \u00abuna massa enorme di uomini brutali, veramente malvagi [...] uccise la filosofa [...] e mentre ancora respirava appena, le cavarono gli occhi\u00bb.\nIl riferimento di Damascio alle frequentazioni private della casa di Ipazia \u00e8 stato collegato da alcuni studiosi alla possibile attivit\u00e0 di culti misterici neoplatonici che avrebbero fatto parte dell'insegnamento di Ipazia. Questo perch\u00e9 la filosofia neoplatonica comportava un insegnamento pubblico (demosia), ma anche riunioni private (idia) dove era forte la dimensione esoterica. Ipazia in queste riunioni avrebbe offerto uno spazio di ritrovo alle \u00e9lite pagane della citt\u00e0 di Alessandria, che si erano convertite al cristianesimo per necessit\u00e0, una volta diventati la minoranza.\nIn altre parole, l'omicidio di Ipazia serviva a dare una lezione e un avvertimento ai pagani che ancora occupavano alcuni posti chiave nell'amministrazione della citt\u00e0 e che tentavano di mantenere in vita la cultura ellenica.\nDopo l'uccisione di Ipazia fu aperta un'inchiesta. A Costantinopoli regnava di fatto Elia Pulcheria, sorella del minorenne Teodosio II (408-450), che era vicina alle posizioni del vescovo Cirillo d'Alessandria e come il vescovo fu dichiarata santa dalla Chiesa. Il caso fu archiviato, sostiene Damascio, a seguito dell'avvenuta corruzione di funzionari imperiali.\nAnche secondo Socrate Scolastico, la corte imperiale fu corresponsabile della morte di Ipazia, non essendo intervenuta, malgrado le sollecitazioni del prefetto Oreste, a porre fine ai disordini precedenti l'omicidio. Tesi condivisa da Giovanni Malalas, secondo il quale l'imperatore Teodosio \u00abamava Cirillo, il vescovo di Alessandria. In questo periodo gli alessandrini, col permesso del vescovo (Cirillo) di fare da s\u00e9, bruciarono Ipazia, un'anziana donna (\u03c0\u03b1\u03bb\u03b1\u03b9\u03ac \u03b3\u03c5\u03bd\u03ae), filosofa insigne, da tutti considerata grande\u00bb.\nIpazia nell'arte, al cinema e alla radio.\nA partire dall'Illuminismo, Ipazia viene considerata una vittima del fanatismo religioso e una martire laica del pensiero scientifico. Nel Settecento lo storico britannico Edward Gibbon defin\u00ec la sua morte una \u00abmacchia indelebile sul carattere e sulla religione di Cirillo d'Alessandria\u00bb. Ipazia fu celebrata in romanzi, poesie, opere teatrali e quadri. In epoca moderna le furono attribuite alcune false citazioni ."}
{"id": "108549", "revid": "110157", "url": "https://it.wikipedia.org/wiki?curid=108549", "title": "Ennetmoos", "text": "Ennetmoos (toponimo tedesco) \u00e8 un comune svizzero di 2\u00a0083 abitanti del Canton Nidvaldo, sul lago di Alpnach."}
{"id": "108551", "revid": "104458", "url": "https://it.wikipedia.org/wiki?curid=108551", "title": "Hasliberg", "text": "Hasliberg (toponimo tedesco; fino al 1923 Hasleberg) \u00e8 un comune svizzero di 1\u00a0183 abitanti del Canton Berna, nella regione dell'Oberland (circondario di Interlaken-Oberhasli).\nStoria.\nIl comune di Hasliberg \u00e8 stato istituito nel 1834 con l'unione delle comunit\u00e0 (\"B\u00e4uert\") di Goldern, Hohfluh, Reuti e Wasserwendi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nIstruzione.\nIn localit\u00e0 Goldern ha sede l'Ecole d'Humanit\u00e9, collegio internazionale fondato nel 1946.\nGeografia antropica.\nIl comune di Hasliberg comprende:\nEconomia.\nHasliberg \u00e8 una localit\u00e0 di villeggiatura sviluppatasi dagli anni 1890 e una stazione sciistica sviluppatasi dagli anni 1960.\nInfrastrutture e trasporti.\nHasliberg \u00e8 servito dalla stazione di Br\u00fcnig-Hasliberg sulla ferrovia del Br\u00fcnig e dalle ferrovie di montagna K\u00e4serstatt e Meiringen-Planplatten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nHasliberg ha ospitato varie tappe della Coppa del Mondo di freestyle, i Campionati mondiali di freestyle 1999 e i Campionati svizzeri di sci alpino 2018."}
{"id": "108552", "revid": "7", "url": "https://it.wikipedia.org/wiki?curid=108552", "title": "A.C. Milan", "text": ""}
{"id": "108553", "revid": "1632387", "url": "https://it.wikipedia.org/wiki?curid=108553", "title": "Altan (gruppo musicale)", "text": "Gli Altan sono un gruppo di musica celtica irlandese formatosi a Gaoth Dobhair (Donegal) nel 1987 nel gaeltacht irlandese. Capeggiati dalla violinista e cantante Mair\u00e9ad N\u00ed Mhaonaigh, hanno ricevuto grandi plausi da parte della critica internazionale e un grande riscontro di pubblico. Durante gli anni novanta si sono affermati come uno dei gruppi musicali tradizionali di punta dell'Irlanda.\nNel corso della loro carriera hanno collaborato con tanti artisti celebri, tra i quali Enya, Dolly Parton e Bonnie Raitt.\nCarriera.\nLe origini.\nNel 1981, Mair\u00e9ad sposa Frankie Kennedy, un giovane musicista di Belfast che nelle sue vacanze estive studiava e imparava a suonare musica tradizionale irlandese nella cittadina di Gaoth Dobhair. I due cominciano a comporre musica, pubblicando insieme l'album \"Ceol Aduaidh\" in collaborazione con una sconosciuta artista locale di nome Eithne N\u00ed Bhraon\u00e1in, divenuta poi nota in tutto il mondo come Enya.\nIl successo.\nNel 1987, la coppia decide di fondare un gruppo, chiamandolo Altan, in omaggio ad uno dei laghi di Gaoth Dobhair. Il nome in irlandese \u00e8 facilmente riconducibile alla parola \"stream\", tradotto in \"ruscello\". Spinti dal successo del loro debutto agli inizi degli anni ottanta, N\u00ed Mhaonaigh e Kennedy cominciano con il gruppo a riprendere ballate e giga tipiche del nord Europa. Il risultato finale di questo lavoro, \u00e8 un album omonimo al nome del gruppo, per l'appunto \"Altan\", pubblicato in lingua gaelica irlandese.\nNel 1989 il gruppo realizza il primo vero album, chiamato \"Horse with a Hearth\", affiancandogli lo stesso anno anche \"The Red Crow\", il primo dei tre album del gruppo a vincere il \u201c\"Celtic/British Isles Album of the Year\"\u201d, premio assegnato dalla National Association of Independent Record Distributors and Manufactures (NAIRD).\nNel 1992, D\u00e1ith\u00ed Sproule da Derry entra a far parte del gruppo e con lui la band pubblica \"Harvest Storm\". Dal giugno dello stesso anno, una tragedia colpisce Frankie, il leader del gruppo infatti, si ammala di Sarcoma di Ewing, un tumore maligno alle ossa. Continua nonostante ci\u00f2 a collaborare con gli Altan, alternando la cura alla musica. Nel settembre 1994, purtroppo, per\u00f2, Kennedy muore, portando il gruppo ad un periodo di pausa.\nIl gruppo riprende a suonare dopo qualche tempo, per rispettare la volont\u00e0 di Frankie, che a conoscenza della malattia aveva chiesto agli altri membri della band di andare avanti anche senza di lui. \"Island Angel\", gi\u00e0 pubblicato nel 1993 diviene cos\u00ec nel 1994 uno degli album pi\u00f9 venduti di quell'anno, secondo Billboard. Nel giorno di San Patrizio, la band si esibisce alla Casa Bianca, davanti al Presidente degli Stati Uniti d'America, all'epoca Bill Clinton.\nVirgin e Narada.\nNel 1995, dopo aver pubblicato il loro primo \"best of\", intitolato \"The First Ten Years\", gli Altan vengono scritturati dalla Virgin Records. Con l'etichetta nel 1996, pubblicano \"Blackwater\" e nel 1997, \"Runaway Sunday\".\nDal 2000 passano alla Narada Productions. Con essa pubblicano \"Another Sky\" e nel 2002, \"The Blue Idol\" con la collaborazione di Dolly Parton. Quest'ultimo album porta alla vittoria del gruppo nei Folk Awards organizzati dalla BBC Radio 2.\nNel 2003, pubblicano ancora una raccolta, intitolata stavolta \"The Best of Altan: The Songs\", che rappresenta la pi\u00f9 grande raccolta dei loro successi dagli inizi fino ai giorni della pubblicazione.\nDue anni dopo pubblicano \"Local Ground\".\nProgetti solisti e 25\u00ba anniversario.\nTra il 2005 e il 2008, alcuni dei membri si dedicano a progetti da solista. Ciar\u00e1n Tourish, pubblica \"Down The Line\"; D\u00e1ith\u00ed Sproule, \"The Crow in the Sun\" e Mair\u00e9ad, \"Imeall\".\nNel 2010, per celebrare i 25 anni di attivit\u00e0 della band, viene pubblicato \"25th Anniversary Celebration\" con il supporto della RT\u00c9 Concert Orchestra."}
{"id": "108554", "revid": "712828", "url": "https://it.wikipedia.org/wiki?curid=108554", "title": "Filius Vitious", "text": ""}
{"id": "108555", "revid": "712828", "url": "https://it.wikipedia.org/wiki?curid=108555", "title": "Professor R\u00fcf", "text": ""}
{"id": "108557", "revid": "1652635", "url": "https://it.wikipedia.org/wiki?curid=108557", "title": "Hogwarts", "text": "La scuola di magia e stregoneria di Hogwarts (), nota pi\u00f9 semplicemente come Hogwarts, \u00e8 un istituto scolastico immaginario che costituisce l'ambientazione principale della serie di romanzi \"Harry Potter\", scritti dall'autrice britannica J. K. Rowling. Nell'ambito del mondo magico in cui si svolge la serie, Hogwarts \u00e8 una scuola di magia in cui compiono i loro studi la maggior parte dei maghi e delle streghe delle Isole britanniche.\nHogwarts venne fondata dai quattro maghi e streghe britannici pi\u00f9 influenti del loro tempo oltre mille anni prima dell'inizio della narrazione. I fondatori iniziarono la pratica di suddivisione degli studenti in quattro case, Grifondoro, Tassorosso, Corvonero e Serpeverde, selezionandoli in base alle caratteristiche da loro tenute in maggior considerazione. Dal punto di vista dell'ordinamento Hogwarts \u00e8 un collegio scolastico coeducativo della durata di sette anni, che accoglie ragazzi e ragazze di et\u00e0 compresa tra gli undici e i diciassette anni. Le materie di studio si differenziano sostanzialmente da quelle scolastiche tradizionali e vertono invece sull'insegnamento teorico e pratico della magia.\nHogwarts ha sede in Scozia, in un grande castello immerso nelle montagne che gli studenti raggiungono prendendo il treno Espresso di Hogwarts dal binario 9 \u00be della stazione di King's Cross a Londra. La costruzione \u00e8 arroccata sopra una scogliera di fronte al Lago Nero, ed \u00e8 circondata da un parco e da una vasta foresta. Numerosi incantesimi protettivi difendono l'edificio, alcuni dei quali lo rendono ad esempio invisibile alla popolazione non magica dei babbani. Il castello \u00e8 dotato di sette piani e comprende numerose torri merlate, cortili, aule, sale, dormitori e passaggi segreti.\nCreazione e sviluppo.\nQuando durante un viaggio in treno da Manchester a Londra nel 1990 J. K. Rowling ebbe l'idea per la storia di \"Harry Potter\", si concentr\u00f2 per prima cosa proprio sulla creazione di Hogwarts come luogo di ambientazione della serie. Si immagin\u00f2 allora \u00abun luogo in cui vige l'ordine, ma molto pericoloso\u00bb, situato in un posto isolato, poi divenuto la Scozia in omaggio al luogo in cui si erano sposati i suoi genitori. Lo rese inoltre un collegio scolastico, ambientazione classica della letteratura per ragazzi, per permettere a Harry di agire anche nelle ore notturne:\nA detta della Rowling il termine \"Hogwarts\" deriverebbe da \"hogwort\", il nome comune inglese della pianta \"Croton capitatus\", che l'autrice aveva visto durante una visita al giardino botanico di Kew Gardens qualche tempo prima di iniziare a scrivere la serie e che probabilmente aveva riutilizzato inconsciamente. Il docente di lettere classiche dell'Universit\u00e0 di Oxford Richard Jenkyns ha invece notato che i termini \"The Hogwarts\" e \"Hoggwart\" erano gi\u00e0 apparsi nel romanzo \"How to Be Topp\" di Geoffrey Willans del 1954, che come \"Harry Potter\" appartiene al genere delle storie scolastiche, suggerendo che il riutilizzo da parte della Rowling possa aver costituito una semplice coincidenza oppure \u00abun vero e proprio plagio\u00bb.\nAdattamenti cinematografici.\nIl compito di creare Hogwarts per le riprese dei film di \"Harry Potter\" fu affidato allo scenografo Stuart Craig e al suo team. In merito al processo di creazione del castello, Craig disse: \u00abDecidemmo fin da subito di non renderlo stravagante, non come un castello delle fiabe, ma di farlo apparire solido, duraturo, reale. [...] Volevamo che Hogwarts fosse nello stile gotico medievale, che \u00e8 forte e dinamico, cos\u00ec prendemmo in prestito elementi da ogni dove \u2014 il meglio dalle universit\u00e0, il meglio dalle cattedrali \u2014 e poi li unimmo insieme\u00bb.\nLe due influenze maggiori sull'architettura e l'aspetto di Hogwarts nei film furono il castello di Alnwick e la cattedrale di Durham. Riprendendo elementi di questi due edifici e variandone il profilo con l'aggiunta di guglie per renderlo pi\u00f9 spettacolare, un team di 86 artisti cre\u00f2 per \"La pietra filosofale\" una miniatura completa del castello, che venne poi utilizzata per tutti e otto i film della serie. Il modello, di oltre 15 metri di larghezza, aveva un livello di dettaglio minuzioso, e combinato a luci e all'uso di effetti digitali permise di filmare le varie vedute esterne di Hogwarts. Dal 2012 la miniatura \u00e8 esposta all'interno della sezione \"The Making of Harry Potter\" agli Studi Leavesden di Londra.\nAlcune scene di interni ed esterni di Hogwarts furono filmate in location realmente esistenti nel Regno Unito. Ne sono un esempio i gi\u00e0 citati castello di Alnwick e la cattedrale di Durham, dove si svolgono le lezioni di volo e una scena con Harry e Edvige in un chiostro innevato nella \"Pietra filosofale\" e l'atterraggio dell'auto volante di Arthur Weasley sul Platano Picchiatore nella \"Camera dei segreti\". Altre scene furono girate nel chiostro della cattedrale di Gloucester, nell'abbazia di Lacock e nella Biblioteca Bodleiana, che forn\u00ec l'ambientazione per la biblioteca e l'infermeria di Hogwarts. Il refettorio del collegio Christ Church di Oxford ispir\u00f2 invece la Sala grande, poi ricostruita per le riprese in un set agli Studi Leavesden. Il paesaggio, i terreni e il lago circostanti la scuola corrispondono a location in Scozia, nella zona di Fort William, Glencoe, Loch Shiel, Loch Eilt e Loch Morar.\nIl castello ha subito cambiamenti a ogni pellicola; variazioni dettate dalla sceneggiatura che necessitava di ambienti specifici per lo svolgimento delle vicende. Nel secondo film vengono aggiunte le serre per le lezioni della professoressa Sprite, il terzo film invece stravolge il retro del complesso costruendo la torre dell'orologio, il ponte di legno, la via per Hogsmeade e riposizionando la capanna di Hagrid e l'ingresso della Foresta proibita, oltre ad assottigliare le guglie e aggiungere la Torre oscura. Il quarto film elimina la scalinata in marmo presente nei primi episodi e viene posizionato un portico gemello a quello della torre dell'orologio per ospitare il nuovo ingresso della Sala grande, inoltre viene presentata la guferia e si creano appositamente le aree per ospitare il Torneo Tremaghi. Il sesto film vede comparire la Torre di astronomia sostituendosi alla precedente Torre oscura. Nell'ottavo film il castello subisce pesanti cambiamenti per mettere in scena la battaglia finale: il nuovo portico d'ingresso viene quadruplicato e il viadotto di pietra che nei precedenti capitoli collega due aree del castello, permette un ingresso diretto alla Sala grande dalla scogliera. La rimessa delle barche e la torre del sesto piano diventano pi\u00f9 sontuose e aguzze, il parco del castello viene completamente rimosso, il ponte di legno viene raddoppiato nella sua lunghezza e il sottotetto del quinto piano viene ridisegnato per ospitare una serie di passerelle sorrette da catene.\nTraduzioni del nome.\nGran parte delle versioni linguistiche dell'opera hanno mantenuto il nome \"Hogwarts\", trascrivendolo quando necessario negli alfabeti di destinazione, come nel caso dell'arabo \u0647\u0648\u063a\u0648\u0648\u0631\u062a\u0633, \"H\u016bghw\u016brts\", del russo \u0425\u043e\u0433\u0432\u0430\u0440\u0442\u0441, \"Khogvarts\", del giapponese \u30db\u30b0\u30ef\u30fc\u30c4, \"Hoguw\u0101tsu\", del bengalese \u09b9\u0997\u0993\u09af\u09bc\u09be\u09b0\u09cd\u099f\u09b8, \"Hogowarts\", del greco \u03a7\u03cc\u03b3\u03ba\u03bf\u03c5\u03b1\u03c1\u03c4\u03c2, \"H\u00f3guarts\", o del cinese semplificato \u970d\u683c\u6c83\u8328, \"Hu\u00f2g\u00e9w\u00f2c\u00ed\". In altri casi per\u00f2, alcuni traduttori hanno optato per coniare un nuovo nome nella lingua di destinazione, come nel caso del francese \"Poudlard\", del lettone \"C\u016bkk\u0101rpas\", dell'olandese \"Zweinstein\", del norvegese bokm\u00e5l \"Galtvort\" (mentre la traduzione nynorsk ha mantenuto il nome originario), del finlandese \"Tylypahka\", dell'ungherese \"Roxfort\", dello sloveno \"Bradavi\u010darka\", del ceco \"Bradavice\" e del greco antico \u1f59\u03bf\u03b3\u03bf\u03ae\u03c4\u03bf\u03c5.\nStoria.\nAlla fine del X secolo, i quattro maghi britannici pi\u00f9 famosi dell'epoca, Godric Grifondoro, Tosca Tassorosso, Priscilla Corvonero e Salazar Serpeverde, decisero di fondare una scuola in cui educare giovani che mostrassero doti magiche e tramandare cos\u00ec le loro conoscenze. Secondo la leggenda, Priscilla Corvonero sogn\u00f2 un maiale coperto di verruche (in inglese \"warty hog\") che la condusse a un altopiano delle Highlands scozzesi; i quattro amici vi si recarono poi effettivamente e trovarono il luogo adatto per costruire il castello che avrebbe ospitato la scuola. In riferimento al curioso animale sognato dalla Corvonero, i fondatori chiamarono il castello \"Hogwarts\". Poich\u00e9 il Medioevo era un periodo in cui maghi e streghe erano particolarmente perseguitati dai babbani, oltre a scegliere un luogo isolato come le Highlands i quattro fondatori intrisero il castello di potenti magie protettive per celarlo agli occhi della gente comune.\nPoco tempo dopo l'apertura della scuola, tra i fondatori nacquero dei dissidi: ognuno voleva selezionare i suoi allievi in base a caratteristiche precise, e ci\u00f2 li spinse a costituire quattro gruppi in cui dividere i discenti, le cosiddette \"case\", chiamate Grifondoro, Tassorosso, Corvonero e Serpeverde dai cognomi dei promotori. Al fine di scegliere nel miglior modo possibile in quale casa sarebbe stato inviato ogni studente e per fare in modo che la selezione continuasse secondo i loro criteri anche dopo la loro morte, i quattro fondatori infusero nel cappello di Godric Grifondoro la capacit\u00e0 di leggere nella mente degli studenti, in modo che l'oggetto, da allora conosciuto come Cappello parlante, si facesse carico della cerimonia di smistamento mantenendo i criteri di selezione da loro messi a punto. Tuttavia Salazar Serpeverde voleva selezionare con maggior severit\u00e0 gli studenti della scuola; egli era convinto infatti che il sapere magico dovesse essere custodito solo dalle pi\u00f9 antiche famiglie di maghi, e che gli studenti nati babbani non fossero degni di frequentare l'istituto e di apprendere le arti magiche. Ci\u00f2 port\u00f2 a una spaccatura insanabile tra lui e i restanti tre fondatori e Serpeverde lasci\u00f2 la scuola. Prima di partire, per\u00f2, costru\u00ec la camera dei segreti, una stanza segreta nei sotterranei della scuola di cui gli altri fondatori ignoravano l'esistenza, sigillandola in modo che solo un suo erede l'avrebbe potuta aprire per liberare un mostro custodito al suo interno: un basilisco che avrebbe ripulito la scuola dai nati babbani.\nHogwarts attravers\u00f2 i secoli successivi acquisendo un ruolo di primo piano nella societ\u00e0 magica britannica e diventando uno degli istituti magici pi\u00f9 rinomati a livello internazionale. La scuola fu frequentata da Tom Riddle, che vi reclut\u00f2 i primi Mangiamorte e vi progett\u00f2 i suoi primi Horcrux. Riddle, una volta appreso di essere l'erede di Serpeverde, riusc\u00ec ad aprire la camera dei segreti e a liberare il basilisco, causando la morte di una ragazza, Mirtilla Malcontenta. Dopo aver richiesto il posto di insegnante di difesa contro le arti oscure e aver ottenuto un rifiuto da parte di Silente, Voldemort maled\u00ec la cattedra, impedendo a chiunque insegnasse quella materia di permanere per pi\u00f9 di un anno, e nascose nella Stanza delle necessit\u00e0 il suo quinto Horcrux, il diadema di Priscilla Corvonero.\nLa storia successiva di Hogwarts viene ripercorsa nei libri di \"Harry Potter\", che prendono in esame principalmente i sette anni dal 1991 al 1998. In questo periodo, il preside \u00e8 Albus Silente. Nella \"Pietra filosofale\", Hogwarts viene scelta per nascondere la pietra filosofale; il tentativo di Voldemort di impossessarsi dell'artefatto per mezzo del professore Quirinus Raptor viene fermato dai protagonisti della saga, evento in seguito al quale la pietra viene distrutta dal suo creatore. Nella \"Camera dei segreti\", il basilisco viene nuovamente liberato dal diario di Tom Riddle, per mezzo di Ginny Weasley. Il mostro pietrifica diversi studenti, prima di venire fermato dal protagonista. Nel \"Calice di fuoco\", Hogwarts ospita il Torneo Tremaghi; in questa occasione, la scuola accoglie le delegazioni delle scuole di Beauxbatons e di Durmstrang. Il calice di fuoco seleziona per Hogwarts due campioni, Harry Potter e Cedric Diggory, che muore nel corso dell'impresa per ordine di Voldemort. Nel corso dell\"Ordine della Fenice\", il Ministero della Magia estende la sua influenza nella scuola per mezzo di Dolores Umbridge, nominata prima professoressa di Difesa contro le arti oscure, poi inquisitore supremo di Hogwarts, e infine, in seguito all'allontanamento di Silente, preside della scuola, fino al ritorno di Silente alla fine del romanzo. Nel \"Principe mezzosangue\", la scuola subisce un'incursione dei Mangiamorte, affrontati dai membri dell'Ordine della Fenice; nel corso di questo evento, Silente viene ucciso da Severus Piton. Nei \"Doni della Morte\", in seguito alla presa del potere da parte di Voldemort, Piton diviene preside e la frequentazione di Hogwarts viene resa obbligatoria. In seguito all'arrivo dei protagonisti, intenzionati a distruggere il diadema di Corvonero, la scuola viene assediata da Voldemort e dai suoi seguaci e, nel corso della battaglia, gran parte degli edifici subiscono gravi danneggiamenti. Al termine dello scontro la scuola viene ricostruita e continua a svolgere la sua funzione.\nDescrizione.\nHogwarts \u00e8 un castello situato nelle Highlands scozzesi in prossimit\u00e0 del villaggio di Hogsmeade, unico insediamento della Gran Bretagna a essere abitato da soli maghi. La scuola sorge su una scogliera in riva al Lago Nero. Nelle vicinanze si estende un bosco vasto, tetro, pericoloso e interdetto agli studenti, chiamato Foresta proibita. La scuola \u00e8 inoltre circondata da un ampio parco con prati, aiuole, orti, serre, un campo da quidditch e alcuni edifici minori, come la capanna del guardiacaccia Rubeus Hagrid.\nPer quanto riguarda l'edificio scolastico principale, la Rowling l'ha descritto come \u00abun castello enorme, sconnesso e che incute paura e rispetto, con un mucchio di torri e merlature\u00bb; un edificio dall'architettura irregolare e che sfugge alle leggi della statica in quanto \u00e8 sorretto parzialmente dalla magia. Il castello ha sette piani e dei sotterranei, il tutto collegato da 142 scalinate, e ospita numerose aule, dormitori per gli studenti e per il personale, sale comuni, cortili, corridoi, sale di rappresentanza, le cucine, una biblioteca e un'infermeria. Su alcune scalinate sono presenti gradini che scompaiono; inoltre, le stesse scale e alcune aule hanno la tendenza a spostarsi, quindi risulta facile perdere l'orientamento all'interno del vasto castello o ritrovarsi in un luogo che non \u00e8 quello dove si pensava di essere diretti. Altra particolarit\u00e0 di Hogwarts sono alcuni passaggi segreti, sette in totale, che conducono fuori dal castello, o stanze misteriose, come la camera dei segreti o la Stanza delle necessit\u00e0. Nessuno, si dice, \u00e8 a conoscenza di tutti i misteri della scuola, sebbene il preside Albus Silente, il custode Argus Gazza e i gemelli Fred e George Weasley ne abbiano una conoscenza molto approfondita. Nel corso dei secoli alcuni studenti hanno esplorato a fondo la scuola svelandone numerosi segreti; \u00e8 il caso dei \"Malandrini\" James Potter, Sirius Black, Remus Lupin e Peter Minus, i quali hanno fatto confluire le loro scoperte nella Mappa del Malandrino, una carta che mostra Hogwarts nella sua interezza ed \u00e8 in grado di localizzarvi la posizione di chiunque. Hogwarts ospita anche numerosi ritratti e dipinti magici, oltre ad alcuni fantasmi e a un poltergeist dispettoso e incontrollabile di nome Pix.\nHogwarts \u00e8 avvolta da varie protezioni magiche. Alcune di queste servono a nascondere il castello e il parco ai babbani, i quali al loro posto vedono solo un cumulo di rovine e dei segnali di pericolo che dissuadono dall'avvicinarsi. La posizione esatta del castello \u00e8 sconosciuta e non individuabile. La scuola \u00e8 avvolta da incantesimi che impediscono a maghi e streghe di materializzarsi all'interno dei suoi confini. Il preside pu\u00f2 rimuovere tale blocco a sua discrezione, anche solo per brevi periodi di tempo e/o in aree circoscritte. Nel \"Calice di fuoco\" Hermione afferma anche che, a causa dell'alta concentrazione di magia, gli apparecchi elettronici babbani, come computer o telefoni cellulari, non funzionano nei dintorni di Hogwarts.\nIl motto che si legge nello stemma della scuola \u00e8 \"Draco dormiens nunquam titillandus\", che in latino significa \"Non stuzzicare il drago che dorme\".\nOrdinamento.\nHogwarts \u00e8 un collegio scolastico coeducativo, della durata di sette anni, che accoglie ragazzi e ragazze tra gli undici e i diciassette anni, ed \u00e8 assimilabile pertanto a un ciclo di istruzione secondaria. Nelle concezioni iniziali della Rowling Hogwarts avrebbe dovuto ospitare circa mille studenti. In seguito l'autrice corresse il numero al ribasso e sugger\u00ec invece seicento, salvo ammettere che questa cifra \u00e8 comunque in contrasto con il numero esiguo di studenti presenti nell'anno di Harry. Questa discrepanza \u00e8 dovuta al fatto che per comodit\u00e0 la Rowling aveva ideato solo quaranta studenti coetanei di Harry.\nIscrizione e arrivo.\nOgni mago e strega delle Isole britanniche \u00e8 iscritto a Hogwarts dalla nascita o comunque da prima del compimento degli undici anni, grazie a una penna e a un libro magici situati in una torre segreta della scuola che rilevano i segni di magia nei nuovi nati e nei bambini, se questi sviluppano le loro doti pi\u00f9 tardi, e ne annotano i nomi. La decisione dei due oggetti \u00e8 inappellabile e serve a impedire che i maghin\u00f2 frequentino la scuola. Ogni anno un insegnante, nel periodo di ambientazione dei libri la professoressa McGranitt, controlla il libro e invia una lettera di accettazione ai ragazzi con poteri magici che stanno per compiere l'undicesimo anno d'et\u00e0. Le lettere ai nati babbani, che potrebbero non essere a conoscenza dei loro poteri o della societ\u00e0 magica, sono recapitate direttamente da un funzionario della scuola, che si occupa di spiegare all'interessato e ai suoi genitori la situazione e di rassicurarli o rispondere alle loro domande. La lettera contiene anche una lista di materiali scolastici che lo studente deve procurarsi, che includono una bacchetta magica, libri di testo, uniformi e, facoltativamente, un animale a scelta tra un gufo, un gatto e un rospo. Gli studenti che non possono permettersi l'acquisto dei materiali possono richiedere un aiuto economico dalla scuola, come nel caso di Tom Riddle. La frequentazione di Hogwarts non \u00e8 comunque obbligatoria e le famiglie, anche dopo aver ricevuto la lettera da Hogwarts, possono decidere di educare i propri figli in casa o di iscriverli ad altre scuole di magia in giro per il mondo.\nL'inizio dell'anno scolastico \u00e8 fissato al 1\u00ba settembre. In questo giorno gli studenti si recano al binario 9 \u00be della stazione di Londra King's Cross, a cui si accede attraversando magicamente la barriera che si trova tra i binari 9 e 10; da l\u00ec salgono sull'Espresso di Hogwarts, che parte alle 11 del mattino e giunge in serata alla stazione di Hogsmeade, vicino alla scuola. Da qui gli studenti degli anni tra il secondo e il settimo salgono su carrozze trainate dai thestral per giungere al castello, mentre gli studenti del primo anno, accompagnati dal Custode delle Chiavi e dei Luoghi a Hogwarts Rubeus Hagrid, fanno il loro ingresso alla scuola attraversando il Lago Nero su delle barchette.\nCase.\nAll'interno di Hogwarts gli studenti sono suddivisi in quattro case, una per ognuno dei fondatori della scuola: Grifondoro, Tassorosso, Corvonero e Serpeverde. Nei primi anni ogni fondatore era solito scegliere gli studenti per la propria casa prendendo in considerazione le caratteristiche e le attitudini degli studenti che erano loro pi\u00f9 congeniali. I quattro incantarono poi il cappello di Grifondoro, facendolo diventare il Cappello parlante, affinch\u00e9 proseguisse lo smistamento secondo i loro criteri anche dopo la loro morte. Da allora la casa a cui si \u00e8 assegnati viene decisa all'inizio del primo anno dal Cappello parlante, il quale viene indossato a turno da tutti i nuovi studenti durante un'apposita cerimonia di smistamento, che si tiene appena giunti alla scuola prima del banchetto iniziale. Una volta indossato, il cappello, che \u00e8 in grado di scrutare nella mente dei ragazzi, valuta le caratteristiche dello studente e lo assegna di conseguenza alla casa pi\u00f9 appropriata per lui, prima sussurrando le sue considerazioni nell'orecchio dello studente e poi gridando il nome della casa davanti alla folla.\nLe case fungono soprattutto da comunit\u00e0 per gli studenti, in quanto ognuna ha una sala comune e un dormitorio riservati in cui gli studenti possono socializzare. Ogni casa \u00e8 diretta da un professore, appartenuto a essa in passato, e ha un fantasma ufficiale, che da vivo \u00e8 stato protagonista di vicende legate a quella casa. Per ogni casa vengono scelti tra gli studenti del quinto anno due prefetti, un ragazzo e una ragazza, che sono responsabili del rispetto delle regole da parte degli altri alunni e dell'accoglienza degli studenti del primo anno. Le quattro case hanno anche un animale simbolo e dei colori specifici che compongono il loro stendardo.\nNel corso dell'anno, per incentivare il rispetto delle regole e il rendimento scolastico, per particolari buone azioni svolte dagli studenti vengono assegnati dei punti alla loro casa di appartenenza, mentre per violazioni delle regole o comportamenti scorretti vengono sottratti dei punti. Sono autorizzati a dare e togliere punti il preside, i professori, i prefetti e i capiscuola. Il punteggio risultante viene monitorato tramite quattro clessidre giganti riempite di pietre preziose che si trovano nella sala d'ingresso della scuola e che si aggiornano automaticamente ogni volta che qualcuno che ne ha il diritto dichiara di voler aggiungere o togliere punti a una casa. La casa con pi\u00f9 punti al termine dell'anno scolastico vince la prestigiosa coppa delle case. Le case si affrontano anche nella coppa scolastica di quidditch, i cui risultati vengono conteggiati anche ai fini della coppa delle case. Queste due competizioni alimentano la rivalit\u00e0 tra case, che \u00e8 molto sentita, con gli studenti che spesso arrivano a idolatrare i loro compagni che fanno guadagnare molti punti e a odiare quelli che ne fanno perdere.\nIl sistema delle case prende spunto da quello adottato in alcuni collegi anglosassoni. Ci\u00f2 ha comportato delle difficolt\u00e0 di adattamento e di traduzione nelle culture in cui questo concetto non esiste.\nGrifondoro.\nLa casa di Grifondoro (\"Gryffindor\") valorizza coraggio, audacia e nobilt\u00e0 d'animo. Recita al primo anno la canzone del Cappello parlante: \"\u00c8 forse Grifondoro la vostra via, culla dei coraggiosi di cuore: audacia, fegato, cavalleria fan di quel luogo uno splendore\". Il suo stemma \u00e8 un leone e i suoi colori sono scarlatto e oro. Il fondatore \u00e8 stato Godric Grifondoro. La direttrice \u00e8 la professoressa di trasfigurazione Minerva McGranitt, mentre il fantasma \u00e8 Sir Nicholas de Mimsy-Porpington, meglio noto tra gli studenti come Nick-Quasi-Senza-Testa. Inoltre \u00e8 la casa a cui appartengono i protagonisti Harry Potter, Ron Weasley e Hermione Granger.\nLa sala comune della casa \u00e8 situata nella Torre ovest, il cui ingresso \u00e8 al settimo piano nascosto dal ritratto della Signora Grassa; per potervi accedere bisogna dirle la parola d'ordine, che cambia regolarmente. La sala \u00e8 ampia, circolare e accogliente, arredata con poltroncine, pouf e tavolini bassi. Drappi, arazzi e tappeti color rosso e oro tappezzano la stanza. Un grande camino funge da fonte di calore. Due scale a chiocciola si diramano portando ai dormitori maschili e femminili. Una particolarit\u00e0 \u00e8 che i maschi non possono salire la scala delle femmine, poich\u00e9 questa diventa uno scivolo al loro passaggio, mentre le femmine possono tranquillamente salire quella dei maschi, in quanto i fondatori ritenevano che i ragazzi fossero meno affidabili delle ragazze. I dormitori si trovano leggermente sopraelevati rispetto alla sala comune. I dormitori sono giustamente spaziosi, con letti a baldacchino con tende rosse, lenzuola bianche, e delle piccole lampade sui comodini illuminano il letto. La principale fonte di calore \u00e8 un piccolo caminetto. Mentre la luce deriva da un lampadario in mezzo alla stanza.\nTassorosso.\nLa casa di Tassorosso (\"Hufflepuff\", lett. \"sbuffare o soffiare a raffiche o folate\", tradotta poi nella nuova edizione italiana come Tassofrasso) richiede duro lavoro, pazienza, lealt\u00e0, giustizia e tenacia. Secondo il Cappello parlante: \"O forse \u00e8 a Tassorosso la vostra vita, dove chi alberga \u00e8 giusto e leale: qui la pazienza regna infinita e il duro lavoro non \u00e8 innaturale\". L'animale della casa \u00e8 un tasso, mentre i suoi colori sono il giallo e il nero. La fondatrice \u00e8 stata Tosca Tassorosso. Il direttore \u00e8 la professoressa di erbologia Pomona Sprite, mentre il fantasma \u00e8 il Frate Grasso, un monaco basso, panciuto e gioviale. La casa di Tassorosso raramente si ricopre di gloria, ma questo non perch\u00e9 i suoi studenti siano meno capaci: solo sono pi\u00f9 modesti e generosi degli altri, infatti Tassorosso \u00e8 la casa da cui \u00e8 uscito il minor numero di maghi oscuri.\nLa sala comune \u00e8 situata nel seminterrato, vicino alle cucine, e l'ingresso \u00e8 nascosto da una catasta di botti. Si presenta come una stanza a pianta circolare, in stile rustico e con i soffitti bassi. Le molte finestre permettono ai raggi del sole di inondare di continuo la sala. Divani neri e gialli sono disposti lungo la stanza, e i davanzali e i ripiani sono ornati dalle piante delle serre della professoressa Sprite. Un camino, con sopra il ritratto di Tosca Tassorosso, rappresenta la fonte di calore primaria nei mesi freddi e rende l'ambiente molto accogliente. Ai dormitori si accede attraverso porte rotonde disposte lungo le pareti. Questi sono arredati con letti a baldacchino riscaldati con lampade di rame.\nCorvonero.\nLa casa di Corvonero (\"Ravenclaw\", lett. \"artiglio di corvo\") d\u00e0 grande valore a intelligenza, creativit\u00e0, apprendimento e saggezza. Il Cappello parlante declama: \"Oppure Corvonero, il vecchio e il saggio, se siete svegli e pronti di mente, ragione e sapienza qui trovan linguaggio che si conf\u00e0 a simile gente\". Lo stemma della casa \u00e8 un'aquila e i suoi colori sono blu e bronzo, quest'ultimo sostituito dal grigio negli adattamenti cinematografici. La fondatrice \u00e8 stata Priscilla Corvonero. Il direttore \u00e8 il professore di incantesimi Filius Vitious e il fantasma \u00e8 la Dama Grigia.\nLa sala comune \u00e8 situata nella Torre di Corvonero, la torre ovest della scuola. Per accedervi \u00e8 necessario rispondere correttamente a una domanda o indovinello posto dal batacchio di bronzo della porta; se si sbaglia la risposta non si potr\u00e0 entrare finch\u00e9 non arriver\u00e0 qualcuno in grado di rispondere correttamente. Il salone \u00e8 circolare, ampio e arioso. Finestre ad arco si affacciano sul parco che circonda la scuola. Le pareti sono tappezzate di drappi blu e bronzo, mentre la stanza \u00e8 arredata con librerie, divani e poltrone blu. In una nicchia si trova una grande statua di marmo rappresentante Priscilla Corvonero con in testa il diadema perduto. Il soffitto \u00e8 ricoperto da un cielo stellato. I dormitori si diramano in piccole torrette, con letti a baldacchino di tessuti blu notte.\nSerpeverde.\nLa casa di Serpeverde (\"Slytherin\", che richiama il verbo \"slithering\", \"strisciare\") tiene in grande considerazione ambizione, astuzia e intraprendenza. Il Cappello parlante, al primo anno, canta: \"O forse a Serpeverde, ragazzi miei, vi troverete gli amici migliori, quei tipi astuti e affatto babbei che qui raggiungono fini ed onori!\". Lo stemma della casa \u00e8 un serpente e i suoi colori sono verde e argento. Il fondatore \u00e8 stato Salazar Serpeverde. Il direttore \u00e8 nei primi sei libri il professore di pozioni e di difesa contro le arti oscure Severus Piton, a cui succede, nel settimo libro, Horace Lumacorno, anch'egli insegnante di pozioni, che era gi\u00e0 stato direttore molti anni prima. Il fantasma \u00e8 il Barone Sanguinario. Serpeverde \u00e8 la casa con la peggior reputazione, dovuta al fatto che da essa \u00e8 uscita la quasi totalit\u00e0 dei maghi oscuri, tra cui Voldemort stesso. Grande importanza viene data da numerosi suoi membri alla cosiddetta purezza di sangue. I principali personaggi citati di questa casa sono Draco Malfoy e i suoi due compagni Gregory Goyle e Vincent Tiger.\nLa sala comune dei Serpeverde si trova nei sotterranei, precisamente sotto il Lago Nero. Vi si accede attraverso una porta nascosta in una parete, che si apre con una parola d'ordine. La sala \u00e8 descritta come una lunga cella sotterranea dai soffitti bassi, pervasa da una luce verdastra e sinistra. L'arredamento \u00e8 costituito da poltroncine e sof\u00e0 neri, con tappeti verde e argento e vari teschi decorativi; le pareti sono tappezzate con arazzi che raffigurano avventure di famosi Serpeverde. \u00c8 presente un colossale camino. Nei dormitori vi sono antichi letti a baldacchino con tende di seta verde e copriletti ricamati di filo argentato.\nMaterie di studio.\nHogwarts \u00e8 una scuola di magia, pertanto molte materie differiscono da quelle educative tradizionali. Alcune di queste discipline sono obbligatorie fin dal primo anno, come incantesimi e difesa contro le arti oscure. A partire dal terzo anno, poi, agli studenti viene chiesto di aggiungere almeno altre due materie al proprio curriculum, scegliendo tra cinque corsi opzionali.\nLe materie obbligatorie sono:\nLe materie facoltative dal terzo anno in poi sono:\nAltre materie:\nEsami.\nGli esami a Hogwarts hanno luogo al termine del quinto e del settimo anno e sono supervisionati dall'Autorit\u00e0 per gli Esami dei Maghi del Ministero della Magia.\nI G.U.F.O. (Giudizio Unico per Fattucchieri Ordinari, nella nuova traduzione Grado Ufficiale di Fattucchiere Ordinario), nell'originale inglese O.W.L. (\"Ordinary Wizarding Level\"), sono gli esami a cui gli studenti di Hogwarts devono sottoporsi nel corso del loro quinto anno. Gli esami comprendono tutte le materie seguite da uno studente. Le prove si svolgono nel mese di giugno solitamente nel corso di due settimane, e prevedono per ogni materia una prova teorica la mattina e una pratica il pomeriggio. Tutte le prove, a parte quelle pratiche di astronomia e di cura delle creature magiche, si tengono nella Sala grande. I G.U.F.O. sono essenziali per la formazione, in quanto, in base al risultato ottenuto, determinano i corsi che lo studente pu\u00f2 seguire nel sesto e settimo anno. I giudizi ottenibili sono sei, dal migliore al peggiore: E (eccezionale), O (oltre ogni previsione), A (accettabile), S (scadente), D (desolante) e T (troll). I primi tre sono i voti con cui si \u00e8 promossi mentre gli ultimi tre sono i voti di bocciatura secca. Tuttavia pu\u00f2 accadere che un docente richieda un voto minimo per poter accedere alle lezioni degli ultimi due anni, quindi pu\u00f2 accadere che non si possa continuare un corso anche se si \u00e8 preso un voto sufficiente.\nI M.A.G.O. (Magia Avanzata di Grado Ottimale), nell'originale inglese N.E.W.T. (\"Nastily Exhausting Wizarding Test\"), sono gli esami che gli studenti di Hogwarts affrontano nel loro settimo e ultimo anno. Risultano determinanti per la professione che si desidera intraprendere nel mondo magico terminati gli studi a Hogwarts. Poich\u00e9 Harry decide di non frequentare il suo settimo anno scolastico nei \"Doni della Morte\", lo svolgimento dei M.A.G.O. non \u00e8 descritto nel dettaglio; tra i membri del trio protagonista, solo Hermione \u00e8 tornata a Hogwarts per frequentare il settimo anno e conseguire i M.A.G.O. dopo la fine della serie.\nVita scolastica.\nGiornata tipo e anno scolastico.\nGli studenti di Hogwarts sono tenuti a indossare un'uniforme scolastica, composta da una divisa da lavoro che copre tutto il corpo e da un cappello a punta neri. Negli adattamenti cinematografici l'uniforme appare piuttosto diversa e pi\u00f9 simile a quelle tradizionali anglosassoni: con camicia bianca, maglione o cardigan grigio scuro, pantaloni grigio scuro per i maschi e gonna e calze dello stesso colore per le femmine, scarpe nere e un mantello nero. Inoltre, per identificare a prima vista le case di Hogwarts a cui appartengono gli studenti, questi indossano delle cravatte colorate e il loro mantello, seppur nero, \u00e8 decorato con lo stemma e coi colori della loro casa.\nLa giornata a Hogwarts inizia con la colazione nella Sala grande. Gli studenti sono divisi per casa in quattro lunghe tavolate, mentre i professori e il preside sono seduti su un tavolo posto perpendicolarmente e rialzato da un lato della sala. Durante la colazione gli studenti possono mangiare, socializzare o finire i compiti, e ricevono la posta via gufo. Una campanella segnala l'inizio della prima classe alle ore 9:00. Vi sono due classi la mattina, intervallate da una breve pausa per permettere agli studenti di raggiungere l'aula successiva. Dopo la pausa pranzo le lezioni riprendono alle 13:00 e terminano nel pomeriggio. La sera gli studenti cenano nella Sala grande e poi devono recarsi nella sala comune della loro casa per il coprifuoco serale. Le sale comuni sono fornite di camini, divani, poltrone e tavolini, e permettono agli studenti di studiare, fare i compiti, socializzare e rilassarsi. Dalle sale comuni dipartono poi i dormitori, piccole stanze provviste di letti a baldacchino in cui gli studenti di una casa e dello stesso anno e sesso dormono insieme.\nL'anno scolastico va dal 1\u00ba settembre alle vacanze estive a fine giugno, ed \u00e8 suddiviso in tre trimestri separati dalle vacanze di Natale e di Pasqua. Durante le festivit\u00e0 la maggior parte degli studenti lascia la scuola per trascorrere del tempo con le proprie famiglie o amici. Per trasportare gli studenti da e verso la scuola viene messo loro a disposizione l'Espresso di Hogwarts. Gli alunni che decidono invece di rimanere a Hogwarts durante le vacanze possono festeggiare le festivit\u00e0 con i professori che restano al castello e trascorrere il tempo liberamente nella scuola. Le lezioni si tengono dal luned\u00ec al venerd\u00ec, con il sabato e la domenica liberi. Gli studenti del primo anno, inoltre, hanno libero anche il venerd\u00ec pomeriggio, mentre quelli del sesto anno hanno diverse ore libere nel corso della settimana. In certi fine settimana gli studenti a partire dal terzo anno dotati di permesso dei loro genitori o tutori sono autorizzati ad andare in visita al vicino villaggio di Hogsmeade, dove possono fare acquisti o ristorarsi nei pub e locali del piccolo centro abitato.\nDisciplina.\nLa disciplina a Hogwarts \u00e8 esercitata dai professori, dal custode Argus Gazza, dai prefetti e dai capiscuola, mentre per le questioni pi\u00f9 gravi la decisione finale spetta al preside o ai direttori delle case. I professori possono punire gli studenti dei loro corsi a loro discrezione, ad esempio per comportamenti irrispettosi o scarsi risultati. Altre regole a cui gli alunni sono tenuti ad attenersi e che comportano delle punizioni se vengono infrante sono: il rispetto del coprifuoco serale e notturno, la proibizione di introdurre nella scuola oggetti pericolosi, il divieto di accedere ad alcuni luoghi proibiti o il divieto all'uso della magia per attaccare i propri compagni o per danneggiare la scuola. Le punizioni si risolvono in detenzioni, che consistono spesso nell'eseguire compiti noiosi e ripetitivi senza l'aiuto della magia sotto la supervisione di un professore, confische o nella rimozione di punti della propria casa dalla classifica della coppa delle case. Allo stesso modo, dei punti possono essere assegnati dal preside e dai professori a una specifica casa per premiare comportamenti e risultati positivi da parte degli studenti.\nPer infrazioni pi\u00f9 gravi si pu\u00f2 arrivare a informare i genitori o i tutori dello studente, a sospenderlo o a espellerlo in via definitiva dalla scuola. Nella \"Camera dei segreti\" Harry e Ron vengono minacciati di espulsione dopo essersi schiantati con l'auto volante rubata di Arthur Weasley sul Platano Picchiatore. L'unico studente effettivamente espulso di cui si ha notizia nella saga di \"Harry Potter\" \u00e8 per\u00f2 Rubeus Hagrid, il quale viene incastrato e fatto passare per il responsabile dell'apertura della camera dei segreti dal vero responsabile Tom Riddle; inoltre, nella saga di \"Animali fantastici\", si viene a sapere che anche Newt Scamandro \u00e8 stato espulso da Hogwarts per aver introdotto illegalmente creature pericolose.\nNell'esercitare la disciplina all'interno della scuola il personale \u00e8 inoltre supportato da alcuni studenti scelti. Ogni anno vengono selezionati per ogni casa due prefetti, un maschio e una femmina, tra gli studenti del quinto anno. I prefetti hanno alcuni privilegi e responsabilit\u00e0 aggiuntive, soprattutto nel sorvegliare e disciplinare gli altri studenti. Due capiscuola, un maschio e una femmina, sono scelti invece tra gli studenti del settimo anno che si sono distinti per particolari meriti scolastici. I capiscuola hanno autorit\u00e0 anche sui prefetti, ma per il resto i loro compiti sono simili. La nomina a caposcuola non \u00e8 subordinata a una precedente nomina a prefetto, come dimostrato nel caso di James Potter.\nAttivit\u00e0 extrascolastiche.\nNel tempo libero gli studenti di Hogwarts possono dedicarsi ad attivit\u00e0 extrascolastiche. La pi\u00f9 popolare di queste \u00e8 il quidditch, uno sport di squadra praticato su scope volanti. Ogni anno la scuola organizza un torneo di quidditch in cui si affrontano le rappresentative delle quattro case. La squadra vincitrice ottiene la coppa e accumula pi\u00f9 punti per la propria casa nella classifica della coppa delle case.\nGli studenti che condividono gli stessi interessi si riuniscono inoltre in associazioni studentesche dette club, tra cui il club di gobbiglie, il club di incantesimi, il club di collezionisti di figurine delle cioccorane, il club di astronomia e il club di pozioni. Club simili possono essere promossi anche dagli stessi insegnanti, come \u00e8 il caso del club dei duellanti nella \"Camera dei segreti\", in cui Gilderoy Allock insegna i rudimenti del combattimento magico, o del Lumaclub, il circolo esclusivo in cui Horace Lumacorno inserisce i suoi studenti prediletti. Nell\"Ordine della Fenice\" Harry e i suoi compagni fondano l'Esercito di Silente, un gruppo clandestino di esercitazioni di Difesa contro le arti oscure, la cui attivit\u00e0 viene sospesa nel \"Principe mezzosangue\" in quanto non pi\u00f9 utile e ripresa da Neville Paciock nei \"Doni della Morte\".\nCastello.\nSala grande.\nLa Sala grande (\"Great Hall\") \u00e8 un'enorme stanza che funge da sala da pranzo, aula per gli esami e luogo per cerimonie e riunioni della scuola al suo completo. Contiene quattro lunghe tavolate allineate una di fianco all'altra, ognuna esclusiva di una delle quattro case di Hogwarts: Grifondoro, Tassorosso, Corvonero e Serpeverde. In fondo alla sala, su una piattaforma rialzata e posta perpendicolarmente alle quattro tavolate, c'\u00e8 il tavolo dei professori dove siedono il preside e gli altri insegnanti. All'occorrenza i tavoli possono essere rimossi per permettere un'affluenza maggiore nella sala. Il soffitto della sala \u00e8 stato incantato per rispecchiare il cielo all'esterno, dando cos\u00ec l'impressione di trovarsi in uno spazio aperto. La Sala grande \u00e8 inoltre illuminata, oltre che da torce, da migliaia di candele sospese a mezz'aria.\nNella Sala grande gli studenti e il personale della scuola mangiano tutti i pasti della giornata. Vi si tengono anche le feste e le celebrazioni, come il banchetto di Natale, le cerimonie di inizio e di fine anno, Halloween, o il Ballo del Ceppo.\nBiblioteca.\nLa biblioteca \u00e8 un'immensa fonte di informazione a Hogwarts, contenente decine di migliaia di libri. Ogni studente \u00e8 libero di passare il proprio tempo tra i volumi a studiare o rilassarsi; i protagonisti della serie, in particolare Hermione Granger, vi passano parecchio tempo in cerca di informazioni. La biblioteca contiene un reparto proibito, un'area separata da un cordone in cui sono conservati i libri sulla magia oscura, che a Hogwarts non viene insegnata e che sono a disposizione degli studenti che si perfezionano in studi avanzati di Difesa contro le arti oscure. Gli studenti possono prendere in prestito libri dalla biblioteca ma non possono portarli al di fuori del castello. Anche i libri del reparto proibito possono essere consultati e presi in prestito, ma solamente dietro autorizzazione scritta di un insegnante. La bibliotecaria di Hogwarts \u00e8 Irma Pince.\nInfermeria.\nL'infermeria occupa un'ala del castello ed \u00e8 il luogo in cui gli studenti e il personale di Hogwarts vengono ricoverati in caso di malanni, ferite o malattie. L'infermeria riesce a coprire la quasi totalit\u00e0 dei bisogni della scuola, mentre i rari casi pi\u00f9 gravi devono essere trattati all'ospedale San Mungo. L'infermeria \u00e8 piena di letti con lenzuola bianche e separati da dei paraventi. Harry e altri personaggi della serie vi finiscono ogni volta che si feriscono durante le loro avventure; in particolare Harry viene ricoverato in infermeria almeno una volta in ogni libro. L'infermeria \u00e8 gestita da Poppy Chips.\nCucine.\nLe cucine si trovano nel seminterrato del castello. Il loro ingresso \u00e8 nascosto dal dipinto di una ciotola piena di frutta; per entrare \u00e8 necessario solleticare la pera del quadro, la quale si trasformer\u00e0 a quel punto in una maniglia per poter aprire la porta. Si tratta di una sala enorme, delle stesse dimensioni della Sala grande e collocata esattamente sotto di essa. Lungo i muri della stanza si trovano gli attrezzi, le postazioni da cucina e un grande camino. Al centro sono disposte invece quattro tavolate che ricalcano esattamente quelle della Sala grande; i cuochi dispongono infatti il cibo su questi tavoli e lo inviano magicamente e istantaneamente ai tavoli superiori. Nelle cucine lavorano pi\u00f9 di cento elfi domestici, tutti con indosso una specie di federa col blasone di Hogwarts sul petto. La loro esistenza non \u00e8 divulgata tra gli studenti e lavorano nascosti alla loro vista. Tra gli elfi domestici che vi lavorano vi sono Dobby e Winky, entrambi assunti nel \"Calice di fuoco\" e gli unici con dei vestiti veri addosso, e Kreacher a partire dal \"Principe mezzosangue\".\nGuferia.\nLa guferia \u00e8 una grande stanza circolare in cima alla torre ovest del castello che ospita i gufi degli studenti e quelli della scuola. Quando uno studente intende recapitare un pacco o una lettera, sale alla guferia e sceglie uno dei gufi: gli studenti che possiedono un gufo usano il loro, mentre coloro che ne sono sprovvisti possono usare i gufi della scuola. La guferia non \u00e8 chiusa da finestre per permettere ai volatili di entrare e uscire a piacimento, e per questo \u00e8 molto fredda d'inverno. Le sue pareti ospitano nicchie e trespoli per permettere ai gufi di riposarsi, mentre il pavimento \u00e8 ricoperto di paglia, escrementi e scheletri di piccoli roditori. Negli adattamenti cinematografici invece che trovarsi nel castello la guferia sorge in un edificio separato in mezzo al parco.\nUfficio del preside.\nL'ufficio del preside si trova in una torre dedicata. \u00c8 protetto dalla statua di un gargoyle, che si fa da parte se viene pronunciata una parola d'ordine, che viene scelta e cambiata periodicamente dal preside in carica; durante il periodo di presidenza di Albus Silente le parole d'ordine sono spesso nomi di dolci magici da lui apprezzati. L'ufficio \u00e8 grande e spazioso e di forma ovale. Lungo le pareti vi si trovano i ritratti di tutti i presidi di Hogwarts che si sono susseguiti dalla fondazione della scuola; i quadri interagiscono con il preside in carica e sono tenuti a consigliarlo e svolgere incarichi per lui quando viene loro richiesto, e rifiutarsi di fare ci\u00f2 \u00e8 considerato per loro un grave disonore. Durante il periodo della gestione di Silente, la stanza \u00e8 piena di oggetti magici strani e affascinanti. Tra questi si trovano il Cappello parlante, la spada di Godric Grifondoro e il pensatoio. \u00c8 inoltre il luogo dove di solito si trova il trespolo di Fanny, la fenice di Silente.\nCamera dei segreti.\nLa camera dei segreti (\"Chamber of Secrets\") \u00e8 una stanza nascosta sotto le fondamenta di Hogwarts. Fu creata da Salazar Serpeverde per esaltare la sua potenza o per scopi non meglio identificati. Poco prima di lasciare la scuola a causa dei contrasti sulla purezza di sangue con gli altri tre fondatori, per\u00f2, Serpeverde vi rinchiuse un basilisco, un rettile mostruoso in grado di uccidere o pietrificare con lo sguardo, e la sigill\u00f2, affinch\u00e9 lui stesso o un suo erede potesse un giorno riaprirla e liberare la creatura al suo interno per mondare la scuola dai nati babbani ritenuti impuri e indegni di frequentarla. Per molto tempo si cerc\u00f2 questa stanza, ma nessuno fu mai in grado di trovarla, per cui alla fine venne considerata solo una leggenda.\nLa camera viene aperta secoli dopo da Tom Riddle, discendente di Salazar stesso. Ma quando, dopo l'uccisione accidentale di Mirtilla Malcontenta da parte del basilisco, la scuola rischia di essere chiusa, Tom la sigilla nuovamente e decide di aspettare il momento pi\u00f9 opportuno per riprendere le sue attivit\u00e0. Nella \"Camera dei segreti\" Ginny Weasley, posseduta dal diario di Tom Riddle, funge inconsciamente da tramite per riaprire la camera. Recatosi nella stanza, Harry riesce a uccidere il basilisco, a distruggere il diario e a salvare la ragazza e la scuola grazie all'aiuto di Fanny, del Cappello parlante e della spada di Godric Grifondoro. Nei \"Doni della Morte\" Ron e Hermione tornano nella camera dei segreti per recuperare una zanna del basilisco e distruggere con essa l'Horcrux della coppa di Tassorosso.\nL'accesso alla camera dei segreti si trova nel bagno delle ragazze fuori uso infestato dal fantasma di Mirtilla Malcontenta. Pronunciando un comando in serpentese a un particolare rubinetto con inciso un serpente si apre un passaggio segreto che scende in profondit\u00e0 verso la porta vera e propria, recante in bassorilievo due serpenti intrecciati e che si apre sempre parlando in serpentese. La camera appare come un lungo corridoio fiancheggiato da statue monumentali di colonne avvolte da serpenti. Al centro si erge invece una statua colossale di Salazar Serpeverde, che costituisce il nido del basilisco.\nStanza delle necessit\u00e0.\nLa Stanza delle necessit\u00e0 (\"Room of Requirement\"), nota anche come Stanza va-e-vieni tra gli elfi domestici, \u00e8 una stanza magica che pu\u00f2 essere scoperta solo da chi ha veramente bisogno di qualcosa, dove costui trover\u00e0 tutto ci\u00f2 di cui necessita. Si trova al settimo piano, di fronte all'arazzo di Barnaba il Babbeo bastonato dai Troll. Per far apparire la porta della stanza nel muro bisogna poi camminare avanti e indietro per il corridoio per tre volte pensando molto intensamente a ci\u00f2 di cui si necessita. \u00c8 protetta da molte magie, tra cui quella che la rende indisegnabile, infatti non compare sulla Mappa del Malandrino. Quando la si utilizza con il bisogno di nascondere qualcosa la Stanza della necessit\u00e0 assume la stessa forma per tutti, ovvero la Stanza delle cose nascoste (\"Room of Hidden Things\"). Grande come una cattedrale, contiene ammucchiati tutti gli oggetti nascosti da generazioni di studenti di Hogwarts.\nLa Stanza delle necessit\u00e0 viene menzionata varie volte nel corso dei libri da visitatori occasionali che l'hanno utilizzata in momenti di bisogno ma senza scoprire la sua vera natura, ad esempio Silente racconta di esserci entrato senza conoscerla in un momento in cui aveva bisogno di andare in bagno e di averla trovata piena di vasi da notte. Nell\"Ordine della Fenice\" Dobby ne svela l'esistenza a Harry, che stava cercando un posto per poter insegnare difesa contro le arti oscure all'Esercito di Silente senza farsi scoprire da Dolores Umbridge. Nel \"Principe mezzosangue\" Harry vi nasconde la copia di \"Pozioni Avanzate\" del principe mezzosangue. In seguito scopre che Draco Malfoy ha usato la stanza per tutto l'anno per riparare l'Armadio Svanitore e far entrare cos\u00ec alcuni Mangiamorte a Hogwarts.\nNe \"I Doni della Morte\" la Stanza delle necessit\u00e0 viene utilizzata come quartier generale dagli oppositori al regime scolastico di Alecto e Amycus Carrow. Harry, Ron e Hermione scoprono poi che uno degli Horcrux di Voldemort, il diadema di Corvonero, \u00e8 nascosto nella Stanza delle cose nascoste, ma quando entrano nella sala per distruggerlo sono attaccati da Draco, Tiger e Goyle, e proprio Tiger, scagliando l'incantesimo Ardemonio che poi non riesce a controllare, finisce per dare fuoco alla stanza, distruggere il diadema e perire nell'incendio.\nParco.\nCapanna di Hagrid.\nLa capanna di Rubeus Hagrid si trova al limite della Foresta proibita nel parco del castello. Viene descritta come un'abitazione di legno, piuttosto rustica e di dimensioni limitate; l'interno \u00e8 costituito da un'unica stanza, all'interno della quale si trovano i fornelli, un tavolo, delle sedie e un grande letto perennemente coperto da una coperta patchwork. All'esterno c'\u00e8 l'orto, dove Hagrid coltiva delle zucche giganti per Halloween. La capanna \u00e8 abitata dal solo Hagrid e dal suo cane Thor, ma durante l'anno scolastico \u00e8 spesso un luogo di ritrovo per Harry, Ron e Hermione. Alla fine del \"Principe mezzosangue\" l'edificio viene incendiato dai Mangiamorte in fuga dalla scuola dopo l'assassinio di Albus Silente.\nForesta proibita.\nLa Foresta proibita (\"Forbidden Forest\") \u00e8 il grande bosco che circonda parte del castello di Hogwarts. \u00c8 un luogo buio, oscuro e altamente pericoloso, infatti agli studenti della scuola ne \u00e8 vietato l'accesso, tranne che nel corso delle lezioni di cura delle creature magiche o per motivi disciplinari in compagnia di Hagrid. La foresta \u00e8 popolata da numerose creature magiche, alcune delle quali feroci e pericolose, tra cui centauri, unicorni, acromantule e thestral. Al limitare della foresta sorge la capanna di Hagrid, il quale vi si reca spesso per varie faccende.\nNella \"Pietra filosofale\" Harry effettua la sua prima visita alla Foresta proibita, durante la quale si imbatte in Voldemort, intento a cibarsi di sangue di unicorno per poter sopravvivere. Nella \"Camera dei segreti\" la foresta \u00e8 il teatro dell'incontro tra Harry, Ron e Aragog, mentre nel \"Prigioniero di Azkaban\" vi si svolge gran parte dell'azione finale del libro. Nell\"Ordine della Fenice\" Hermione vi conduce con l'inganno Dolores Umbridge, la quale per aver offeso i centauri viene da questi catturata. Nei \"Doni della Morte\" Voldemort e i suoi seguaci eleggono la foresta come loro accampamento nel corso della battaglia di Hogwarts, ed \u00e8 qui che Harry si consegna all'Oscuro Signore per essere ucciso.\nLago Nero.\nIl Lago Nero (\"Great Lake\" o \"Black Lake\") \u00e8 un lago scuro sulle cui rive sorge il castello di Hogwarts; la Rowling lo descrive come un \"loch\" scozzese, apparentemente d'acqua dolce e senza sbocchi. Al suo interno ospita una comunit\u00e0 di maridi, una piovra gigante e numerose specie magiche acquatiche. Tradizionalmente i nuovi studenti del primo anno raggiungono Hogwarts per la prima volta attraversando il lago in barca, accompagnati dal guardiacaccia Rubeus Hagrid. Il Lago Nero \u00e8 l'ambiente in cui si svolge la seconda prova del Torneo Tremaghi nel \"Calice di fuoco\", durante la quale i concorrenti devono salvare la persona a loro pi\u00f9 cara intrappolata sul fondo del lago dai maridi.\nPlatano Picchiatore.\nIl Platano Picchiatore (\"Whomping Willow\"), chiamato Salice Schiaffeggiante nella nuova traduzione, \u00e8 un albero magico cos\u00ec chiamato perch\u00e9 percuote violentemente con i suoi rami qualsiasi cosa entri nel suo raggio d'azione. Venne piantato nel parco di Hogwarts su richiesta di Albus Silente al momento dell'iscrizione alla scuola di Remus Lupin, per proteggere l'accesso a un passaggio segreto che il giovane utilizzava per nascondersi nella Stamberga Strillante durante le notti di luna piena nelle quali si trasformava in lupo mannaro. Nella \"Camera dei segreti\" l'auto volante di Arthur Weasley che Harry e Ron hanno rubato al padre di quest'ultimo per raggiungere Hogwarts precipita proprio sul Platano Picchiatore, il quale la attacca violentemente. L'albero gioca un ruolo significativo anche nel libro successivo \"Il prigioniero di Azkaban\".\nAccoglienza.\nCritica.\nMolti elementi a Hogwarts sono stati paragonati a quelli tipici della cultura medievale, associati in particolar modo al ciclo arturiano, tra i quali lo stemma, le armature, le lettere scritte su pergamena e sigillate con la cera, il motto in lingua latina e gli animali fantastici, come draghi e unicorni. Le tende allestite per i tornei di quidditch sono state paragonate a quelle allestite per i tornei cavallereschi, mentre la Sala grande \u00e8 stata comparata con quella di Camelot.\nHogwarts \u00e8 stata descritta come un'istituzione tollerante, inclusiva, laica, multireligiosa e multiculturale.\nImpatto culturale.\nPer via dell'enorme successo della serie \"Harry Potter\", Hogwarts ha avuto un significativo impatto nella cultura di massa. In un sondaggio del 2008, nonostante fosse stato inserito solo \"per scherzo\", venne votato al 36\u00ba posto nella classifica dei migliori istituti scolastici scozzesi, superando prestigiose scuole reali come la Loretto School di Edimburgo. \nLa popolarit\u00e0 riscossa dalla saga ha incrementato l'interesse per alcune delle localit\u00e0 dove sono state registrate scene dei film, come avvenuto nel caso della Cattedrale di Cristo a Oxford, i cui visitatori annuali hanno raggiunto le unit\u00e0. In alcune location in Europa e Nord America sono state allestite delle riproduzioni di Hogwarts in cui si pu\u00f2 prendere parte a un'esperienza di soggiorno a tema. Queste repliche si trovano in veri castelli e fortezze, come il College of Wizardry nel castello di Czocha in Polonia, la Bothwell School of Witchcraft nel castello di Herstmonceux in Inghilterra o la New World Magischola negli Stati Uniti, e permettono agli ospiti di vivere un'esperienza da studenti simile a quella di \"Harry Potter\", proponendo vitto e alloggio, corsi di magia e competizioni tra case. Hogwarts ha inoltre ispirato il nome di un genere di dinosauro pachycephalosauride, battezzato in omaggio alla scuola \"Dracorex hogwartsia\". Il nome \u00e8 stato suggerito dai giovani visitatori del Museo dei bambini di Indianapolis ed \u00e8 stato poi fissato in questa forma e approvato ufficialmente da un team di scienziati del museo.\nNel settembre 2020, la Warner Bros. ha annunciato il videogioco \"Hogwarts Legacy\", ambientato nel XIX secolo e incentrato in gran parte sull'esplorazione e su attivit\u00e0 all'interno del castello."}
{"id": "108559", "revid": "113519514", "url": "https://it.wikipedia.org/wiki?curid=108559", "title": "Tara (fiume)", "text": "Il Tara \u00e8 un piccolo fiume che nasce a circa 10\u00a0km da Taranto in corrispondenza della Gravina di Leucaspide in agro di Statte.\nGeografia.\n\u00c8 la manifestazione di un fenomeno carsico, le acque provenienti dalle Murge affiorano a circa 2\u00a0km dal mare, scorrendo sotto terra nel calcare fessurato.\nIl Tara ha una portata di 3000 litri al secondo, quasi costante durante tutto l'anno, cos\u00ec come la sua temperatura che oscilla sempre tra i 13\u00a0\u00b0C e i 18\u00a0\u00b0C.\nStoria.\nSecondo la leggenda, circa 2000 anni prima della nascita di Cristo, Taras sarebbe giunto con una flotta presso il corso d'acqua, che da lui stesso avrebbe preso il nome. Sempre secondo la leggenda, Taras avrebbe edificato l'odierna citt\u00e0 di Taranto, prima di scomparire nelle acque del fiume e di essere assunto fra gli eroi dal padre Poseidone.\nNel I secolo a.C. su questo fiume avvenne la riconciliazione tra Ottaviano e Antonio per opera di Ottavia, sorella del primo e moglie del secondo, la quale visse a Taranto dopo essere stata ripudiata da Antonio a favore di Cleopatra, regina d'Egitto.\nNel Medioevo il fiume venne sfruttato dai monaci benedettini e poi olivetani del vicino Monastero di Santa Maria della Giustizia.\nIn epoca relativamente pi\u00f9 recente, si ebbe la famosa battaglia del 1594 tra Cristiani e Turchi, che volevano invadere l'agro di Massafra; la popolazione massafrase riusc\u00ec a sconfiggere e mettere in fuga i Saraceni. Questa vittoria veniva rievocata con una cavalcata detta \"Scammisciata\", durante la quale si svolgevano tornei in costume, ma la ricorrenza fu sospesa dai Borboni. Tuttavia i cittadini la fecero rivivere sotto forma di processione in onore dei Santi Medici e di San Michele Arcangelo.\nDal 1950 le acque del fiume sono utilizzate per l'irrigazione dei campi.\nEconomia.\nIl Tara ha esercitato una forte influenza sull'economia di Massafra (TA) per la coltivazione di agrumi, ulivi, ortaggi ed in particolare dei \"Meloni d'acqua\". Inoltre sulle sponde cresce il giunco, da sempre usato per fare i cesti (\"panar\u00e8dde\").\nCuriosit\u00e0.\nLe acque del fiume Tara sono considerate sin dall'antichit\u00e0 benefiche per tonificare il corpo, nonch\u00e9 un rimedio efficacissimo contro le malattie dei nervi. Ancora oggi in estate la gente si reca al fiume per farsi i bagni con i fanghi.\nNel periodo estivo inoltre, per opera del consorzio di bonifica ma anche per opera autonoma della gente del luogo, il fiume viene pulito e reso balneabile. Molta gente, di ritorno dal mare o nelle ore pi\u00f9 calde del giorno, viene qui per rinfrescarsi.\nIl primo di settembre, le persone devote alla \"Madonna del fiume Tara\" usano recitare il Santo Rosario nelle acque del fiume alle prime luci dell'alba."}
{"id": "108562", "revid": "1543377", "url": "https://it.wikipedia.org/wiki?curid=108562", "title": "Ivo Milazzo", "text": "Biografia.\nIvo Milazzo si trasferisce giovanissimo in Liguria dove inizia a frequentare Rapallo, crescendo artisticamente sotto la guida di Luciano Bottaro, Carlo Chendi e Giorgio Rebuffi, i fondatori dello Studio Bierrec\u00ec. \u00c8 qui che, tra una storia Disney e l'altra (\"Zio Paperone e la scomparsa di Paperopoli\" del 1973, su testi di Jerry Siegel: contributi alle matite e alle chine di Bottaro; \"Paperino e il safari fotografico\", sempre del 1973, su testi di Osvaldo Pavese: matite, con chine di Bottaro), conosce Giancarlo Berardi, col quale realizza il breve racconto \"Il Cieco\" per la rivista \"Horror\" della Sansoni.\nLa coppia dopo questo incontro, continuer\u00e0 a produrre un buon numero di storie, fino a che, nel 1974, non creer\u00e0 un nuovo personaggio per la \"Collana Rodeo\", contenitore di ristampe e storie nuove, pubblicata dalla Sergio Bonelli Editore (allora \"Editoriale Cepim\"): \"Ken Parker\", un introverso trapper dalle fattezze molto simili all'attore statunitense Robert Redford.\nIl personaggio piace all'editore, che non lo pubblica nella collana a cui era originariamente riservato, ma lo lancia direttamente in una serie a lui intitolata: \u00e8 il giugno 1977 e continuer\u00e0 le pubblicazioni fino al 1984, dopo cinquantanove uscite. Nella serie e nella gestione del personaggio, Berardi e Milazzo, supportati da altri artisti come Alfredo Castelli, Tiziano Sclavi, Renzo Calegari, Carlo Ambrosini, faranno confluire la lezione appresa nello Studio Bierrec\u00ec: proporre sempre un prodotto nuovo, senza avere mai la paura di sperimentare soluzioni che altri non hanno ancora provato.\nNegli anni successivi collabora, sempre in coppia con Berardi, con \"Il Giornalino\", \"Skorpio\", \"Lanciostory\" e realizza una serie di storie in bianco e nero per la collana \"Orient Express\": unica deroga al bianco e nero \u00e8 una breve storia a colori, \"I fondatori\", tratta da un racconto di fantascienza di Isaac Asimov. Tra i titoli del duo Berardi-Milazzo vanno segnalati \"Welcome to Springville\", \"Tiki\", \"Marvin il detective\", \"Tom's bar\" e l'incompiuto \"Giuli Bai\". Nel 1985, con la chiusura di \"Orient Express\", Berardi e Milazzo iniziano una collaborazione con la Comic Art, che consentir\u00e0 loro di riprendere vecchi personaggi e continuare le pubblicazioni di \"Ken Parker\".\nCon la conclusione della saga di Parker, Milazzo ritorna a lavorare per la Bonelli, pur se tra il 1996 e il 1998 vengono pubblicati gli ultimi inediti del personaggio: subito dopo la fondazione della \"Parker Editore\" (1989), realizza alcune storie per \"Nick Raider\" ed uno speciale di \"Tex\" su testi di Claudio Nizzi (1999), primo lavoro di Milazzo dopo lo scioglimento del sodalizio artistico con Berardi. Nello stesso anno dell'uscita del \"Texone\", entra a far parte dello \"staff\" creativo della serie \"Magico Vento\", restando, cos\u00ec nelle atmosfere del western fino al 2004, quando lascia la serie di Gianfranco Manfredi per dedicarsi a progetti indipendenti come \"Impeesa - La grande avventura di Baden Powell\", scritto da Paolo Fizzarotti e dedicato al fondatore dei boy-scout, ed \"Il boia Rosso\", volume scritto da Francesco Artibani.\nNel 2001 pubblica una guida illustrata sulla citt\u00e0 di Genova intitolata \"Superbi itinerari\", in collaborazione con Paolo Fizzarotti, edita da Lizard.\nNel 2009 ha realizzato un'opera insolita per un disegnatore di fumetti. Ha illustrato la Pentecoste e il ciclo \"I frutti della Resurrezione\" nella Chiesa della Parrocchia \"La Resurrezione\" di Rimini. I dipinti sono stati realizzati ad acquarello su carta, digitalizzati, stampati nelle dimensioni volute e trasferiti sulla parete. Il ciclo si compone di tredici quadri ispirati alle realizzazioni di don Oreste Benzi, che ha retto la parrocchia dal 1968 al 2005. Il sacerdote \u00e8 raffigurato in otto dei tredici dipinti.\nNel 2010 lavora sui testi di Fabrizio Calzia nel volume \"Uomo Faber\", \"graphic novel\" dedicato alla vita di Fabrizio De Andr\u00e9, pubblicato da De Agostini e uscito in anteprima con La Repubblica e L'Espresso.\nNel 2012 partecipa, insieme a Peter Snejbjerg, ai disegni del 4\u00ba tomo della serie \"Des dieux et des hommes\", dal titolo \"Un ch\u00e2teau en Bavi\u00e8re\", sui testi di Jean-Pierre Dionnet, pubblicato da Dargaud (tradotto e pubblicato in Italia da Panini Comics nella collana 100% Panini Comics).\nNel 2014 disegna il \"graphic novel\" Un drago a forma di nuvola, su una sceneggiatura di Ettore Scola e pubblicato da BAO Publishing."}
{"id": "108575", "revid": "1932958", "url": "https://it.wikipedia.org/wiki?curid=108575", "title": "Lato (fiume)", "text": "Il Lato \u00e8 un fiume lungo circa 5\u00a0km che attraversa il territorio di Laterza e Castellaneta, in Provincia di Taranto.\nSi forma al termine della Gravina di Laterza. Alla sua foce si erge l'antica Torre Lato, fatta costruire in difesa della costa dalle incursioni piratesche e saracene.\nLe acque raccolte dalla gravina raggiungono il mare tramite questo fiume. La parte pi\u00f9 interessante dal punto di vista naturalistico del fiume \u00e8 proprio la foce dove sono presenti canneti, giunchi e, in prossimit\u00e0 del mare, la classica flora marittima del ginepro rosso, del pino d'Aleppo e del lentisco. Abbondano anche i fiori come il giaggiolo acquatico e il giglio delle sabbie.\nIl canneto in primavera e autunno, durante le migrazioni diviene la casa della folaga, della gallinella d'acqua, del porciglione e di molti passeriformi, quali ad esempio l'usignolo d'acqua. Si possono incontrare anche se raramente l'anatra e l'airone. Qui nell'aprile del 1967 transit\u00f2 Salvatore Quasimodo, il quale, affascinato dalla sua natura e tranquillit\u00e0, oltre che alle sue acque fresche e pulite, decise di rimanerci per l'estate.\nNelle vicinanze del fiume sono stati rinvenuti reperti della Magna Grecia e Romani."}
{"id": "108587", "revid": "729019", "url": "https://it.wikipedia.org/wiki?curid=108587", "title": "Publio Quintilio Varo", "text": "Nato da una \"gens\" patrizia decaduta, riusc\u00ec a intraprendere la carriera politica grazie alla vicinanza dell'imperatore Augusto: questi gli permise di salire i gradini del \"cursus honorum\" e lo accolse nella sua famiglia dandogli in sposa la figlia di suo genero, Marco Vipsanio Agrippa. Esercitato il consolato nel 13 a.C., Varo ricopr\u00ec ruoli di notevole prestigio, quale quello di proconsole in Africa e, pi\u00f9 tardi, quello di \"legatus Augusti pro praetore\" in Siria.\nNel 7 d.C. fu inviato come governatore in Germania; qui, tuttavia, fu ingannato e attaccato dalle forze germaniche comandate dal principe dei Cherusci, Arminio. Questi, pur essendo a capo della cavalleria ausiliaria delle legioni, agendo da traditore dei Romani, inflisse a Varo, tra il 9 e l'11 settembre del 9 d.C., una durissima sconfitta nella foresta di Teutoburgo, dove furono completamente annientate tre legioni e numerose coorti ausiliarie dell'esercito romano. Lo stesso Varo, vistosi sconfitto, si tolse la vita.\nBiografia.\nLe origini familiari e la carriera politica.\nPublio Quintilio Varo nacque nel 47 o nel 46 a.C. da un esponente della \"gens Quintilia\"; non si conosce la data della sua nascita, ma \u00e8 tuttavia possibile determinarla, seppure con una certa approssimazione, in base al \"cursus honorum\" che Varo percorse. Della sua infanzia e delle sue origini familiari non si hanno molte notizie certe. Sembra che la \"gens Quintilia\" fosse appartenuta al rango patrizio fino al periodo in cui nacque probabilmente lo stesso Varo, quando la stirpe perse questo privilegio per ragioni a noi ignote. Era figlio del senatore Sesto Quintilio Varo, a sua volta figlio di un altro senatore omonimo, allineatosi durante la guerra civile tra Gaio Giulio Cesare e Gneo Pompeo Magno con il partito pompeiano, che radunava gli esponenti dell'aristocrazia romana. Dopo la sconfitta di Pompeo e l'affermazione del partito cesariano, il padre si mantenne lontano da Roma ed estraneo alla congiura che sfoci\u00f2 nel cesaricidio alle Idi di marzo del 44 a.C. o comunque non vi prese parte, ma pi\u00f9 tardi combatt\u00e9 a fianco di Marco Giunio Bruto e Gaio Cassio Longino nella battaglia di Filippi del 42 a.C. Piuttosto che assistere alla totale affermazione dei triumviri, prefer\u00ec morire suicida.\nNon si hanno notizie su Varo fino al momento in cui questi, in et\u00e0 adulta, intraprese una brillante carriera politica grazie alla vicinanza dell'imperatore Augusto, cui seppe avvicinarsi a differenza del padre, che era rimasto fino alla morte un fermo oppositore di Cesare e dei suoi eredi politici; Augusto, infatti, gli permise di compiere lo stesso percorso che si apriva per coloro che appartenevano all'\u00e9lite aristocratica di Roma. Nel 22 a.C. Varo, che aveva forse combattuto al fianco dello stesso Augusto ad Azio, contro Marco Antonio nel 31 a.C., fu questore nella provincia di Acaia, dove divenne \"patronus\" della citt\u00e0 di Tinos, e, tra il 22 e il 19 a.C., accompagn\u00f2 lo stesso Augusto nel corso del suo viaggio in Oriente.\nVaro spos\u00f2, infatti, nel 14 a.C. Vipsania Marcella, la figlia di Marco Vipsanio Agrippa, intimo amico e collaboratore dello stesso Augusto, e di Claudia Marcella maggiore; dopo aver ricoperto, in data ignota, l'edilit\u00e0 e la pretura, Varo fu propretore in una provincia minore o svolse ruoli di secondaria importanza al comando di una legione. Nel 13 a.C., dunque, riusc\u00ec a raggiungere, come collega di Tiberio Claudio Nerone, che pi\u00f9 tardi fu adottato dallo stesso imperatore e ne divenne l'erede, il consolato: la magistratura suprema di et\u00e0 repubblicana, che pure aveva perso grande parte della sua importanza, rimaneva una carica di particolare prestigio, e coloro che dovevano essere designati consoli venivano, seppur ufficiosamente, indicati dallo stesso Augusto, che quindi permetteva soltanto a coloro che riteneva effettivamente degni dell'incarico di accedervi. Tiberio e Varo promulgarono assieme delle leggi che miravano ad accrescere i poteri di Agrippa, che veniva cos\u00ec riconosciuto come coreggente di Augusto.\nApprofittando della carica di console, Varo organizz\u00f2, nel 13 a.C., delle fastose celebrazioni in onore di Giove per festeggiare solennemente il ritorno di Augusto da una spedizione pacificatrice in Gallia e nella Penisola iberica. In questo modo, riusc\u00ec ad attirare su di s\u00e9 tanto l'attenzione dell'imperatore, che lo aveva gi\u00e0 accolto tra i suoi favoriti, quanto quella della plebe romana, che poteva influenzare le decisioni politiche dell'Urbe. Nella stessa occasione, per celebrare il ritorno dell'imperatore e la pacificazione dei territori sotto il dominio di Roma, il senato decret\u00f2 la costruzione dell'Ara Pacis. Nell'anno successivo al consolato, il 12 a.C., Agrippa venne a morte all'et\u00e0 di 51 anni, e a Varo, suo genero, fu assegnato il compito di approntare una sua \"laudatio funebris\" da leggere in occasione del funerale.\nGli incarichi in Africa e in Siria.\nA seguito del consolato, tra il 7 e il 6 a.C. Varo, grazie all'amicizia di Tiberio, fu proconsole nella provincia d'Africa, che Augusto aveva lasciato alla giurisdizione di un magistrato scelto dal senato, e che veniva assegnata a uomini di rango consolare. Della permanenza di Varo in Africa non si ha alcuna notizia; rimangono tuttavia, alcune monete su cui fu inciso il suo nome, e rappresentato un volto che tuttavia non \u00e8, probabilmente, quello del proconsole. Poich\u00e9 non si dispone di altre raffigurazioni iconografiche di Varo, non \u00e8 comunque possibile determinarne il reale aspetto fisico. In Africa, Varo si trov\u00f2 a comandare la \"Legio X Gemina\", unica legione a essere assegnata al governatore di una provincia senatoria; il proconsole si distinse probabilmente in alcune operazioni militari, di cui non ci \u00e8 rimasta alcuna notizia, tanto da guadagnare la nomina di \"legatus Augusti pro praetore\" per la provincia di Siria.\nGuadagnata la fiducia di Augusto nell'esercizio delle sue funzioni in Africa, dove dov\u00e9 distinguersi particolarmente, Varo ottenne la nomina di governatore della provincia imperiale di Siria, dove fu inviato nel 6 a.C., al termine del suo mandato in Africa. L'incarico comportava grandi responsabilit\u00e0: la provincia rivestiva una significativa importanza politica ed economica, e Varo avrebbe dovuto tenere sotto controllo i regni vassalli orientali, i cui sovrani tendevano spesso a sottrarsi all'autorit\u00e0 di Roma o a minacciarne i domini, e frenare le tendenze autonomistiche di alcune citt\u00e0 delle zone interne. Era dunque necessario un uso accorto della diplomazia, cui talvolta doveva subentrare l'impiego delle forze militari: lungo i confini, infatti, erano frequenti le tensioni con l'impero partico. Varo aveva a disposizione un consistente esercito formato da due (soluzione pi\u00f9 probabile, come sembra suggerire la monetazione del periodo, qui a lato) a quattro legioni: la III \"Gallica\", la VI \"Ferrata\", la X \"Fretensis\" e la XII \"Fulminata\".\nParticolarmente intense furono le relazioni tra Varo e il regno di Giudea, retto dal re Erode il Grande. Verso la fine della sua vita, nel 4 a.C., questi, convinto di dover temere insidie anche da parte dei suoi parenti pi\u00f9 stretti, desiderosi di impossessarsi del regno, accus\u00f2 di alto tradimento il figlio Antipatro, che aveva precedentemente designato come suo successore sul trono, e convoc\u00f2 lo stesso Varo come presidente della corte che avrebbe dovuto giudicare il reo. Antipatro tent\u00f2 di dimostrare la propria innocenza, ma Erode rispose alle sue parole con pesanti accuse, chiedendo a Varo che, per mantenere la pace nel regno di Giudea, acconsentisse alla condanna a morte del figlio accusato. Varo garant\u00ec il corretto svolgimento del processo, permettendo ad Antipatro di difendersi dalle accuse che gli venivano mosse contro, ma, al termine del procedimento giudiziario, il giovane fu giustiziato.\nNel corso del 4 a.C. venne per\u00f2 a morte anche lo stesso Erode; nel testamento lasci\u00f2 scritto che il regno venisse diviso tra i suoi tre figli superstiti, Erode Archelao, Erode Antipa ed Erode Filippo II. Antipa, tuttavia, reclamava per s\u00e9 solo il trono, sostenendo che il padre avesse modificato il testamento, includendovi i restanti due figli, solo quando era in fin di vita, e dunque privo di lucidit\u00e0; Archelao fu dunque costretto a recarsi a Roma per richiedere ad Augusto il riconoscimento della propria sovranit\u00e0, e i suoi territori ricaddero momentaneamente sotto la giurisdizione del procuratore romano Sabino. I Giudei, che mal sopportavano tanto Archelao quanto l'idea di essere governati direttamente da un magistrato romano, approfittarono dunque della sua assenza per attaccare le truppe di Sabino, che si trovarono in grande difficolt\u00e0, ma furono salvate dall'arrivo dei rinforzi guidati dallo stesso Varo. Questi, per pacificare il territorio in rivolta, disloc\u00f2 abilmente le sue forze e marci\u00f2 sulle principali citt\u00e0, e, giunto a Gerusalemme, mise in atto una dura politica di repressione, ordinando la crocifissione di circa 2000 Giudei che si erano ribellati alla sua autorit\u00e0. Archelao, intanto, si vide riconoscere da Augusto la sovranit\u00e0 sui territori assegnatigli nel testamento dal padre, e fece ritorno in patria dopo che Varo aveva sedato le rivolte; lo stesso Varo, dunque, risolta la crisi, termin\u00f2 il suo mandato e fece ritorno a Roma, probabilmente nel 3 a.C.\nNon si ha alcuna notizia di Varo per il periodo che intercorre tra il termine del mandato in Siria e l'inizio di quello in Germania nel 7 d.C.; non \u00e8 dunque possibile determinare n\u00e9 dove n\u00e9 come Varo oper\u00f2 per circa un decennio.\nIl governatorato in Germania.\nNel 7 ricevette l'incarico di amministrare i territori della Germania occupata, ma la sua politica eccessivamente avida e persecutoria nei confronti delle popolazioni locali provoc\u00f2 una rivolta capeggiata da Arminio, ex ufficiale germanico dell'armata romana.\nIn Germania nel 9 cadde in un'imboscata tesagli a tradimento da Arminio nella selva di Teutoburgo (vedi Battaglia della foresta di Teutoburgo), nella quale furono annientate tre legioni e lui stesso mor\u00ec suicida.\nSvetonio riporta il lamento di Augusto appena seppe della disfatta:\"Quintili Vare, legiones redde!\" (Quintilio Varo, restituiscimi le legioni!)"}
{"id": "108599", "revid": "92723", "url": "https://it.wikipedia.org/wiki?curid=108599", "title": "Sbattezzo", "text": "Lo sbattezzo \u00e8 l'atto formale di rinuncia al battesimo, sacramento di adesione per tutte le confessioni cristiane.\nIn Italia, lo sbattezzo consiste generalmente in una richiesta di cancellazione del proprio nominativo dal registro battesimale della parrocchia di appartenenza, o comunque da liste ed elenchi di persone battezzate tenuti dagli enti religiosi, al fine di interrompere qualsiasi residuo contatto formale dopo il distacco spirituale e ad evitare che la persona richiedente lo sbattezzo possa ulteriormente essere in qualche modo connotata come fedele contro la propria intenzione. Per quanto riguarda i procedimenti di sbattezzo in seno alla Chiesa cattolica, il richiedente deve limitarsi a richiedere l'inserimento di un'annotazione correttiva a margine del proprio nominativo presente nei registri parrocchiali, non essendo prevista la cancellazione completa e definitiva da questi.\nRagioni dello sbattezzo.\nIl motivo pi\u00f9 diffuso \u00e8 la semplice volont\u00e0 di non essere pi\u00f9 considerati facenti parte di un'organizzazione religiosa da cui si \u00e8 materialmente usciti: lo sbattezzo permette il riconoscimento anche formale dell'abbandono di una confessione religiosa. I richiedenti sono generalmente persone che hanno mutato orientamento religioso a favore di un altro credo, oppure persone che hanno ricevuto il sacramento quando non erano in grado di comprenderne il significato (tipicamente durante la prima infanzia secondo il rito cattolico) e che hanno espresso successivamente un rifiuto verso la religione di appartenenza.\nA corollario di queste ragioni c'\u00e8 la volont\u00e0 di non essere pi\u00f9 computati come aderenti a una religione per il solo fatto di essere stati battezzati prima di averlo potuto scegliere, in modo da rendere pi\u00f9 netta e calcolabile la differenza tra battezzato e credente. L'Annuario Pontificio valuta in circa 56 milioni il numero di italiani battezzati, ovvero il 98% della popolazione, mentre il numero di fedeli registrato nelle statistiche \u00e8 pi\u00f9 basso (87,8% nell'ultimo rapporto Eurispes del 2005). Basandosi su queste statistiche, negli ambienti non cattolici, atei ed agnostici si sostiene che la Chiesa in questo modo sia portata a sovrastimare il numero dei propri aderenti e, di conseguenza, la propria importanza da un punto di vista sociale e politico, perch\u00e9 il numero di battezzati non coincide con il numero di fedeli, in particolar modo nei paesi secolarizzati.\nLa pratica dello sbattezzo nei vari paesi.\nItalia.\nIn Italia il fenomeno dello sbattezzo riguarda principalmente la Chiesa cattolica. L'usanza cattolica prevede, infatti, il battesimo dei bambini, con una successiva educazione religiosa, pur affermando che \"il Battesimo degli adulti \u00e8 la situazione pi\u00f9 normale l\u00e0 dove l'annunzio del Vangelo \u00e8 ancora recente\". Questa pratica viene talvolta seguita anche da alcuni genitori non religiosi, per varie ragioni (convenzioni sociali, timore che il bambino venga discriminato rispetto ai compagni di scuola, pressione da parte di parenti cattolici, dovute anche alla credenza che il bambino che muoia non battezzato possa andare nel limbo).\nSulla questione del limbo, vari pronunciamenti di teologi quali papa Benedetto XVI e Raniero Cantalamessa, oltre che l'ultima edizione del Catechismo della Chiesa cattolica, hanno accantonato l'esistenza del limbo (ponendo fine a una lunga tradizione medievale) inteso come destino per le anime di chi \u00e8 morto senza battesimo. Alla credenza (pochi anni fa ancora universalmente accettata dalla dottrina della Chiesa) che il bambino che muoia non battezzato possa andare nel limbo, la Chiesa cattolica afferma oggi che \u00e8 possibile sperare che vi sia una via di salvezza per i bambini deceduti senza battesimo. L'accantonamento del limbo, secondo quanto dichiarato nel 2007 dalla Commissione Teologica Internazionale, non risponde a questioni meramente teologiche, ma ad \"un problema pastorale urgente\", a fronte del preoccupante aumento del numero di bimbi deceduti senza battesimo, a conseguenza sia di genitori non praticanti, sia dell'aborto.\nUna parte di queste persone, battezzate in et\u00e0 infantile, non si riconosce nella scelta fatta dai propri genitori al posto loro, e alcuni desiderano esternare e formalizzare tale orientamento. Questo ha portato a diverse iniziative. Degna di menzione \u00e8 l'Associazione per lo Sbattezzo, che proponeva per la prima volta un modulo di sbattezzo, pur privo di valore legale, attribuendo tuttavia alla Dichiarazione di sbattezzo visibilit\u00e0 sociale e politica.\nNel 1995 l'Unione degli Atei e degli Agnostici Razionalisti ha intrapreso un'iniziativa volta al riconoscimento legale della volont\u00e0 di non essere pi\u00f9 considerati cattolici, iniziativa che nel 1999 ha avuto parziale successo nell'utilizzare la normativa sulla privacy per tale scopo.\nL'Unione degli Atei e degli Agnostici Razionalisti stima, al 2016, che sia all'incirca 50.000 il numero di italiani che si sono sbattezzati, pur affermando che \"non si conosce il numero degli sbattezzati\" e che \"\u00e8 impossibile anche solo una stima\", presumendo \"diverse migliaia\". Secondo il sito di promozione dello sbattezzo \"sbattezzati.it\" gli sbattezzati registrati nel 2021 sono oltre mille, ma la registrazione \u00e8 iniziata solo il 1\u00ba maggio 2021.\nIn ambito cattolico, si rilascia un documento firmato e timbrato da parte della parrocchia, che certifica l'avvenuta annotazione nel registro dei battesimi della volont\u00e0 espressa di uscire dalla Chiesa, ma la parrocchia non \u00e8 comunque obbligata a fornire fotocopie dell'atto di battesimo annotato.\nLa decisione del Garante per la Privacy.\nPoich\u00e9 le liste dei battezzati contengono dati sensibili in materia di preferenze religiose ai sensi della legge n. 675/1996 (cosiddetta legge sulla privacy), \u00e8 stata posta la questione della legittimit\u00e0 della tenuta di simili registri da parte delle organizzazioni religiose e dei diritti spettanti al cittadino sui dati che lo riguardino.\nIn particolare per quanto riguarda la Chiesa cattolica in Italia, il 13 settembre 1999 fu pubblicata una decisione del Garante per la protezione dei dati personali contenente diversi spunti di interesse sotto l'aspetto giuridico. In essa, nel rigettare un ricorso di un cittadino che lamentava la mancata cancellazione dei propri dati personali dai registri dei battezzati conservati presso un archivio parrocchiale, il presidente dell'Autorit\u00e0 Garante, Stefano Rodot\u00e0, deline\u00f2 nelle motivazioni alcuni aspetti di principio:\nIn pratica, anche se non \u00e8 possibile richiedere la cancellazione della registrazione dell'avvenuto battesimo, poich\u00e9 l'evento si \u00e8 verificato, \u00e8 per\u00f2 possibile richiedere che sia annotato, sul registro dei battesimi, che l'interessato non aderisce pi\u00f9 alla Chiesa cattolica.\nConseguenze della decisione.\nLa richiesta viene perci\u00f2 inoltrata in conformit\u00e0 alla normativa dello Stato italiano in materia di trattamento di dati sensibili, per la quale i dati che possano rivelare tendenze religiose sono oggetto di tutela, e pu\u00f2 perci\u00f2 ricevere tutela giurisdizionale in caso di mancata ottemperanza degli enti interpellati. Sino a tale eventuale occorrenza, per\u00f2, resta azione meramente riguardante le forme dei rapporti fra la persona non pi\u00f9 fedele e gli enti della sua precedente religione.\nLa Chiesa cattolica ha recepito le conseguenze legali di tali normative emanando proprie normative in merito alla tenuta dei dati personali, che su alcuni aspetti non sono completamente congruenti con quelle dello Stato italiano. Ad esempio, a chi presenta istanza di rettifica dei propri dati personali usando la procedura validata dal Garante della privacy, che prevede l'invio per raccomandata di una richiesta accompagnata da fotocopia della carta d'identit\u00e0 del richiedente, viene richiesto, sulla base di normative della Chiesa cattolica, di presentarsi personalmente o mediante un procuratore legittimamente nominato, nonostante un pronunciamento contrario del garante della privacy del 5 novembre 2003, con quale fu confermata la sufficienza dell'identificazione in forme meno gravose.\n25 ottobre - Giornata Nazionale dello Sbattezzo.\nIl 12 agosto 1956, una coppia di fidanzati si sposa con rito civile nel municipio di Prato. La notizia fece scalpore al punto tale che l'allora vescovo, Pietro Fiordelli, fece affiggere sul portale del Duomo una lettera denigratoria nei confronti dei giovani coniugi, bollandoli come \"pubblici peccatori\", i quali ben presto sporsero una denuncia in tribunale per diffamazione e per i danni morali subiti. La sentenza di primo grado diede ragione agli sposi e condann\u00f2 il vescovo a un'ammenda di 40.000 lire. Il 25 ottobre dello stesso anno, la Corte d'appello di Firenze ribalt\u00f2 la sentenza: il vescovo di Prato venne assolto dall'accusa di aver pubblicamente offeso due giovani sposatisi civilmente in quanto, entrambi battezzati, erano \"subditi legum\" ovvero suoi sudditi sottoposti al suo ministero spirituale ed alla sua giurisdizione ecclesiastica. Il 25 ottobre 2008, giorno del cinquantesimo anniversario di quella storica sentenza, l'Unione degli Atei e degli Agnostici Razionalisti ha organizzato la prima \"Giornata Nazionale dello Sbattezzo\", che d'ora in avanti avr\u00e0 cadenza annuale. All'evento hanno partecipato 1032 persone.\nIl 25 ottobre 2009 si \u00e8 svolta la \"Seconda Giornata Nazionale dello Sbattezzo\".\nLa \"Terza Giornata Nazionale dello Sbattezzo\" si \u00e8 svolta il 25 ottobre 2010, a cui hanno aderito 485 persone.\nAltri riti di sbattezzo.\n, nonostante l'affermazione dell'Unione degli Atei e degli Agnostici Razionalisti che \"nessuna associazione laica riterrebbe una cosa seria un contro-rito vendicativo\".\nLa pratica dello \"sbattezzo\" \u00e8 promossa, con finalit\u00e0 religiose, anche dall'associazione \"I Bambini di Satana\" sia nelle forme suggerite dall'UAAR, sia nella forma di cerimonie di \"annullamento del rito battesimale\" nel contesto di un loro rituale di iniziazione.\nGermania.\nIn Germania, \u00e8 applicata una tassa (la Kirchensteuer) dovuta dai fedeli delle religioni protestante, cattolica, chiesa evangelica ed ebraica; l'aliquota varia tra l'8% (in Baviera) e il 9% (Baden-W\u00fcrttemberg) della propria imposta sul reddito, a seconda della regione, e i proventi vengono girati alle rispettive organizzazioni religiose per il mantenimento dei luoghi di culto. Ad esempio, un contribuente con entrate lorde di pagher\u00e0 una tassa sui redditi del 20% circa, ovvero , e l'8% o il 9% dell'imposta, pari a 800 o 900 \u20ac verranno versati alla comunit\u00e0 religiosa di appartenenza.\nTutti i battezzati sono obbligati a pagare questa tassa, ma possono uscire ufficialmente dall'organizzazione religiosa e smettere di pagarla a partire dal raggiungimento della maggiore et\u00e0, che per quanto riguarda l'appartenenza religiosa \u00e8 stabilita a 14 anni. Per uscire dalla Chiesa, \u00e8 sufficiente recarsi nell'ufficio apposito presente presso ogni tribunale o al municipio del comune di residenza, e fare verbalizzare la propria decisione.\nSi applica un'analoga tassa detta \"Kultussteuer\" (imposta di culto), per gli appartenenti alla religione ebraica; introdotta pi\u00f9 recentemente. Le altre religioni non sono soggette a questa tassazione poich\u00e9 questo gettito serve per mantenere i luoghi di preghiera, quindi le chiese e le sinagoghe per quanto riguarda la religione ebraica. Le moschee e gli altri luoghi religiosi non sono sovvenzionati dallo Stato.\nFrancia e Belgio.\nUna campagna per lo sbattezzo fu lanciata da questi paesi dall'organizzazione comunista Alternative libertaire. iniziative di sbattezzo sono prese in Belgio dalla \"F\u00e9d\u00e9ration des Amis de la Morale La\u00efque\" e in Francia dagli anarchici di \"Subsociety\".\nLo sbattezzo secondo le chiese.\nChiesa cattolica.\nLa Chiesa cattolica ha definito una procedura di defezione formale dalla Chiesa, denominata \"Actus formalis defectionis ab Ecclesia catholica\". I canoni 1086, 1117 e 1124 del Codice di diritto canonico regolano alcuni effetti di tale atto. Una nota del Pontificio consiglio per i testi legislativi risalente al 2006 specifica in cosa l'atto consiste.\nLa Chiesa cattolica non riconosce effetti \"spirituali\" alla pratica dello sbattezzo (la dottrina cattolica afferma che, essendo il battesimo un sacramento, esso pu\u00f2 essere tolto solo da Dio), mentre ne riconosce alcuni pratici. Per quanto riguarda gli effetti spirituali, il battesimo comporterebbe uno \"status\" personale indelebile, che non verrebbe cancellato dalla mera annotazione cartacea costituente lo sbattezzo:\nCi\u00f2 ovviamente non significa affatto che l'uomo ottiene la vita eterna mediante un sacramento, per \"elezione\"-predestinazione ed in modo irreversibile, ma che mediante il sacramento ottiene \u00abil potere di diventare figlio di Dio\u00bb (Gv 1:12), e quindi \"pu\u00f2\" partecipare nella vita terrena al Corpo di Cristo in fede, parole ed opere, meritandosi la stessa vita anche dopo la morte, in totale pienezza.\nNello stesso tempo, al battezzato resta la scelta di vivere nel peccato, e dannarsi in anima e corpo. Come scrive Tommaso d'Aquino, il legame tra l'ente e Dio \u00e8 s\u00ec di tipo ontologico, ma \u00e8 una partecipazione, e non un'essenza (\"ens per essentiam\" - Dio Uno e Trino-, ovvero \"ens per partecipationem\"). Diviene indissolubile e necessario solo per l'anima salvata dopo la morte.\nIn questo senso, si esprime anche il Compendio del \"Catechismo della Chiesa cattolica\" (art.263, per 1262-1274; per 1279-1280):\nSecondo il Catechismo della Chiesa cattolica, l'apostasia, ovvero \"il ripudio totale della fede cristiana\", \u00e8 un peccato mortale. Colui che vuole volontariamente intraprendere lo sbattezzo deve dunque avere la piena consapevolezza che esso \"\u00e8 una possibilit\u00e0 radicale della libert\u00e0 umana...Se non \u00e8 riscattato dal pentimento e dal perdono di Dio, provoca l'esclusione dal regno di Cristo e la morte eterna dell'inferno; infatti la nostra libert\u00e0 ha il potere di fare scelte definitive, irreversibili\".\nSecondo la Chiesa cattolica, la condizione in cui incombe l'apostata \u00e8 completamente diversa da quella di coloro che non sono mai appartenuti alla Chiesa cattolica, poich\u00e9, come spiega papa Giovanni Paolo II nella lettera enciclica Redemptoris Missio, \"la salvezza \u00e8 accessibile ad essi in virt\u00f9 di una grazia che, pur avendo una misteriosa relazione con la Chiesa, non li introduce formalmente in essa, ma li illumina in modo adeguato alla loro situazione interiore e ambientale\".\nPer quanto riguarda gli effetti pratici, la Chiesa cattolica con il diritto canonico riconosce che lo sbattezzo, come apostasia, potrebbe comportare la scomunica automatica, perci\u00f2 l'esclusione delle persone che hanno manifestato chiaramente ed esplicitamente la loro volont\u00e0 di apostasia, dai sacramenti, con la possibilit\u00e0 che vengano loro negate le esequie ecclesiastiche. La \"scomunica\", considerata la pi\u00f9 grave fra le pene, \u00e8 concessa per riguardo alla \"salus animae\" del battezzato: basta il peccato mortale, infatti, a interrompere la comunione, mentre la pena impedisce al fedele di aggravare ulteriormente la sua situazione con una comunione sacrilega.\nLe posizioni della Chiesa cattolica sul significato e sugli effetti dello sbattezzo non registrano solitamente contrasti con i sostenitori del medesimo (vedi Associazione per lo sbattezzo, UAAR...), in quanto questi sono interessati proprio dagli effetti pratici, in quanto ad esempio per questi celebrare esequie cattoliche su una persona sbattezzata . Tuttavia, anche se la persona ha ricevuto una scomunica \"latae sententiae\", pu\u00f2 ancora ricevere su richiesta il rito cattolico delle esequie in quanto sacramentale, seppure la Chiesa si riserva il diritto di negare il rito.\nLa richiesta \u00e8 riconosciuta dalla Chiesa cattolica, ma, in almeno un caso, il richiedente si \u00e8 imbattuto in un parroco che ha frapposto ostacoli, ritardando il provvedimento richiesto, vista la gravit\u00e0 di tale azione.\nSecondo la visione della Chiesa, per chi non aderisce alla religione cattolica la richiesta di sbattezzo sarebbe inutile e contraddittoria: farlo significherebbe riconoscere implicitamente un valore allo stesso sacramento del quale si nega la validit\u00e0. Secondo questo punto di vista, quindi, chi non aderisce (o non pi\u00f9) alla dottrina cattolica non ha bisogno di essere sbattezzato.\nChi richiede lo sbattezzo replica che il suo obiettivo \u00e8 eliminare gli effetti formali del battesimo (tra cui quello di lasciare alla Chiesa la presunta possibilit\u00e0 di rivendicare un consenso superiore a quello reale), non quelli spirituali in cui ovviamente non crede. Inoltre lo sbattezzo incide sulle statistiche relative ai cattolici in un certo Paese, ovvero, si cerca con lo sbattezzo di distinguere fra fedeli praticanti e individui che sono stati battezzati quando erano neonati ma non praticano la religione cattolica, come ad esempio gli atei e gli agnostici.\nScomunica ed eventuale remissione.\nNonostante l'apostasia comporti la scomunica automatica (\"latae sententiae\"), non tutti coloro che inviano questa richiesta di cancellazione sono automaticamente scomunicati: la Chiesa cattolica fa notare la differenzia fra il peccato di apostasia ed il corrispondente delitto contro la fede. Il Codice di diritto canonico riconosce che condizioni mitiganti possono far s\u00ec che il fedele, nonostante la sua azione presuntamente volontaria, non incorra nelle sanzioni (ad esempio, a causa di \"violenza fisica o timore grave, necessit\u00e0 o grave incomodo\"). La Chiesa tiene anche in conto se l'abbandono avvenga sotto pressione, in situazioni dove potrebbero mancare sia la \"piena consapevolezza\" che il \"pieno consenso\".\nChi riceve la scomunica non pu\u00f2 esercitare alcun ministero nella celebrazione della Messa o di altri sacramenti o in cerimonie di culto pubblico, ed in primis non pu\u00f2 ricevere l'Eucaristia. Tuttavia, la scomunica non priva dell'esercizio dei doveri: si pu\u00f2 assistere alla Messa, che rimane un obbligo nelle feste di precetto, e si possono ricevere i sacramentali, i quali includono le esequie, che possono per\u00f2 essere negate.. Inoltre, si pu\u00f2 sempre ricevere la Comunione spirituale.\nLa Chiesa cattolica afferma chiaramente che la scomunica latae sententiae pu\u00f2 essere successivamente rimessa, perch\u00e9 \u00e8 una \"pena medicinale\" che ha per finalit\u00e0 muovere al pentimento. Il cristiano \"sbattezzato\" che dimostri di essersi sinceramente pentito acquista automaticamente il diritto di essere assolto dalla scomunica. Inoltre, la scomunica non \u00e8 riservata alla Santa Sede, come accade per i delitti canonici pi\u00f9 gravi, e quindi pu\u00f2 essere rimessa nei modi prestabiliti dall'ordinario del luogo.\nTestimoni di Geova.\nNella congregazione cristiana dei Testimoni di Geova, lo \"sbattezzo\", determinato dalla libera scelta personale di \"ripudiare la fede e abbandonare l'adorazione di Geova\", si chiama \"dissociazione\". All'atto pratico, si fa un breve annuncio alla congregazione dicendo: \"[Nome Cognome] non \u00e8 pi\u00f9 testimone di Geova\", e da quel momento in poi tutti gli adepti dell'organizzazione devono evitare qualsiasi rapporto con la persona espulsa, anche il saluto stesso viene evitato perch\u00e9 considerato come approvare la condotta del dissociato o la sua decisione di dissociarsi da tale organizzazione, i famigliari stessi del dissociato devono avere dei rapporti limitati con il famigliare espulso.\nTale forma di isolamento viene considerato una forma di disciplina che dovrebbe servire alla persona espulsa a redimersi e a ritornare all'interno dell'organizzazione stessa. L'espulsione, secondo i testimoni di Geova, \"\u00e8 una azione giudiziaria di scomunica o disassociazione dei trasgressori da una comunit\u00e0 o organizzazione\". Questa facolt\u00e0 - secondo il volume della Watch Tower Society - \"rientra nei diritti di ogni associazione religiosa, ed \u00e8 paragonabile al potere degli stati politici e di certe autorit\u00e0 locali di comminare la pena capitale, di mettere al bando e di espellere\". \"Nella congregazione di Dio - affermano i Testimoni - il provvedimento dell'espulsione viene preso per salvaguardare la purezza dottrinale e morale dell'organizzazione. L'esercizio di questo potere \u00e8 necessario per garantire l'esistenza stessa dell'organizzazione, in particolare per la congregazione cristiana, che deve rimanere pura e conservare il favore di Dio per poter essere da lui impiegata e rappresentarlo. Altrimenti Dio espellerebbe o stroncherebbe l'intera congregazione.\" - (Apocalisse 2:5, 1 Corinzi 5:5-6)\nL'uso dello sbattezzo nella Storia.\nQuesta pratica utilizzata in modo sporadico nel passato venne adoperata ufficialmente, in modo politico e in forma di protesta organizzata verso le chiese tradizionali, durante il periodo nazista in Germania. Il partito infatti sollecitava (senza obbligarli) i suoi dirigenti a richiedere la cancellazione dai registri parrocchiali con un atto pubblico ufficiale, il cosiddetto Kirchenaustritt (la fuoriuscita dalla chiesa). Tra i primi \"sbattezzati\" tra i nazisti sono ricordati Alfred Rosenberg, Heinrich Himmler e Reinhard Heydrich."}
{"id": "108601", "revid": "436907", "url": "https://it.wikipedia.org/wiki?curid=108601", "title": "Opeth", "text": "Gli Opeth sono un gruppo musicale progressive metal svedese, formatosi a Stoccolma nel 1990.\nIl nome del gruppo si ispira a quello della citt\u00e0 della Luna (Opet) del libro \"L'uccello del sole\" di Wilbur Smith.\nStoria.\nGli esordi.\nGli Opeth nascono nel 1990 ad opera di un gruppo di ragazzi di T\u00e4by (una citt\u00e0 vicino a Stoccolma, Svezia); il nome fu scelto prendendo spunto da un libro di Wilbur Smith ed era originariamente pronunciato \"Opet\" senza l'\"h\" finale. Il frontman, David Isberg, poco dopo la formazione del gruppo, invita Mikael \u00c5kerfeldt (allora sedicenne) a suonare il basso nella band, ma durante la sessione di prova risulta chiaro a Mikael che nessun altro membro della band era stato informato della scelta di Isberg. I ragazzi decidono di lasciare David e Mikael da soli e formano un nuovo gruppo, i Crowley.\n\u00c5kerfeldt lascia la sua precedente band che era ormai in via di scioglimento, gli Eruption. e passa a suonare la chitarra. Rimasti da soli, Isberg ed \u00c5kerfeldt cominciano a cercare altri membri per poter ricominciare a suonare. Alla batteria chiamano Anders Nordin, amico di lunga data di \u00c5kerfeldt e precedentemente membro degli Eruption, mentre il basso viene affidato a Nick D\u00f6ring; a completare la formazione Andreas Dimeo viene reclutato come secondo chitarrista. Con questa formazione, che dura meno di un anno, cominciano a suonare in una scuola elementare con dei vecchi strumenti che avevano trovato. Le prime composizioni (due canzoni: \"Requiem of Lost Souls\" e \"Mystique of the Baphomet\" che pi\u00f9 tardi si sarebbe evoluta in \"Forest of October\", pubblicata nel primo album, \"Orchid\") sono fortemente influenzate dal death metal e presentano riff pesanti e violenti, atmosfere maligne e oscure.\nNel febbraio del 1991 David Isberg riesce a procurare un concerto a Stoccolma in cui suonano due canzoni. Dopo questa prima performance, Andreas Dimeo e Nick D\u00f6ring lasciano il gruppo. Per il secondo spettacolo entrano nella band Kim Pettersson come chitarrista e Johan DeFarfalla come bassista. Dopo lo show DeFarfalla se ne va e viene sostituito da Peter Lindgren. Pettersson continua a suonare con la band fino alla fine del 1991. In seguito alla sua partenza, Peter Lindgren decide di passare alla chitarra, suo strumento originario.\n\"Orchid\" e \"Morningrise\".\nAll'inizio del 1992 David Isberg decide di lasciare la band a causa di \"differenze creative\"; \u00c5kerfeldt, che aveva gi\u00e0 fatto esperienza alla voce negli Eruption, diventa il nuovo cantante, e insieme a Lindgren inizia a scrivere del materiale che presenta profonde differenze rispetto al classico death metal precedente, introducendo inserti acustici pi\u00f9 melodici. Suonano in tre per pi\u00f9 di un anno, trovano quindi un bassista, Stefan Guteklint, il quale viene per\u00f2 allontanato quando la band ottiene un contratto con l'appena nata etichetta discografica Candlelight Records.\nIl loro primo album, \"Orchid\", viene inciso nel 1994 e vede il ritorno del bassista Johan DeFarfalla. Il disco, prodotto dagli stessi Opeth insieme al musicista-produttore Dan Swan\u00f6, viene pubblicato dalla Candlelight Records nel corso del 1995 e consente al gruppo di suonare per due tappe nel Regno Unito insieme agli Impaled Nazarene.\nTra il maggio e l'aprile del 1996 viene registrato sempre insieme a Dan Swan\u00f6 il secondo album \"Morningrise\", accolto positivamente dalla critica specializzata e che ha permesso agli Opeth di suonare due concerti nel Regno Unito come gruppo di supporto ai Morbid Angel e di intraprendere il loro primo tour europeo, 26 date di concerti insieme ai Cradle of Filth. Dopo il tour DeFarfalla viene allontanato a causa di incompatibilit\u00e0 a livello personale. Il batterista Nordin, non contento di questa decisione, lascia la band trasferendosi in Brasile. A causa di questo smembramento gli Opeth cessano di esistere.\n\"My Arms, Your Hearse\" e \"Still Life\".\nAlla fine del 1996 \u00c5kerfeldt e Lindgren, entusiasti del materiale che avevano scritto, decidono di riformare gli Opeth e di cercare nuovi componenti per poter tornare in sala di registrazione. Attraverso una serie di annunci ben presto reclutano il batterista Martin Lopez, che aveva lasciato da poco gli Amon Amarth.\nFra l'agosto e il settembre del 1997 registrano il loro terzo album, \"My Arms, Your Hearse\" che viene pubblicato agli inizi del 1998 e viene prodotto da Fredrik Nordstr\u00f6m; il disco continua a sperimentare la fusione fra il death metal e il rock progressivo pur insistendo maggiormente su sonorit\u00e0 doom metal. Poco prima della registrazione di questo album, gli Opeth ingaggiano come bassista Martin Mendez, amico di Lopez; tuttavia, a causa del poco tempo a disposizione per imparare le partiture dell'album, non ha preso parte alle registrazioni (le parti di basso sul disco vengono suonate da \u00c5kerfeldt).\nSorti alcuni problemi con la Candlelight Records, nel 1999 gli Opeth firmano un contratto con la Peaceville Records. Entrati in studio con un notevole ritardo sui programmi, i quattro provano il materiale solo un paio di volte prima di registrarlo. \"Still Life\", che si riavvicina maggiormente allo stile di \"Morningrise\", presenta un contrasto meno netto tra le parti death e quelle pi\u00f9 melodiche e si mostra come un lavoro fortemente sperimentale e progressivo con atmosfere a tratti calde e rilassate. \u00c8 la prima pubblicazione ad essere registrata con Martin Mendez al basso.\nIl successo: gli album con Steven Wilson.\nNel 2001 gli Opeth tornano in studio assieme a Steven Wilson, frontman dei Porcupine Tree. Con la pubblicazione di \"Blackwater Park\" arriva la svolta decisiva: il disco porta gli Opeth ad essere considerati una delle band pi\u00f9 importanti del panorama metal contemporaneo. Questo quinto lavoro, distribuito ottimamente dalla Music for Nations, ha reso estremamente popolare la band nell'ambito metal mondiale.\nTra il 2001 e il 2002, su consiglio dell'amico Jonas Renkse dei Katatonia, Mikael \u00c5kerfeldt decide di fare un'ulteriore sperimentazione: pubblicare due album gemelli, inserendo le tracce pi\u00f9 heavy metal in uno e quelle pi\u00f9 rock progressivo nell'altro. La casa produttrice per\u00f2 considera il tutto come un solo lavoro e concede alla band un budget di produzione per un solo album. Nel 2002 viene pubblicato \"Deliverance\", dalle sonorit\u00e0 pi\u00f9 pesanti ed estremamente vicine al death metal. L'anno successivo \u00e8 la volta di \"Damnation\", opera suonata quasi interamente con chitarre \"pulite\", molto vicina alle sonorit\u00e0 rock progressivo degli anni settanta.\nDurante il tour seguente gli Opeth chiamano a suonare le tastiere Per Wiberg (membro degli Spiritual Beggars). Dalla registrazione di due date allo Shepherd's Bush Empire di Londra nasce il primo DVD degli Opeth, pubblicato nel 2004 con il nome di \"Lamentations\". Il DVD comprende tutto il repertorio di \"Damnation\" e di \"Deliverance\" pi\u00f9 qualche pezzo da \"Blackwater Park\", ma non \u00e8 presente neanche un brano composto prima del 2001. \u00c8 inoltre presente un documentario di un'ora circa girato durante la registrazione di \"Deliverance\" e \"Damnation\".\n\"Ghost Reveries\".\nNel 2005 la Music for Nations fallisce e gli Opeth firmano un contratto con la statunitense Roadrunner Records. Poco dopo Per Wiberg diventa ufficialmente membro della band che entra in studio il 5 marzo per registrare il nuovo album. L'ottavo lavoro degli Opeth, \"Ghost Reveries\" esce in tutto il mondo il 20 agosto (tranne in Italia dove esce con due settimane di ritardo); sponsorizzato ottimamente dalla Roadrunner, si posiziona nei posti pi\u00f9 alti delle classifiche di vendita di vari paesi del nord Europa. All'uscita del disco segue un lungo tour negli Stati Uniti e successivamente in Europa che impegna la band fino alla fine dell'anno. Per queste date Martin Lopez viene per\u00f2 sostituito alla batteria prima da Gene Hoglan e poi da Martin \"Axe\" Axenrot a causa di una serie di attacchi di panico che spesso lo colpiscono prima dei concerti. Il \"Ghost Reveries Tour\" parte nel giugno del 2005 e si conclude nel dicembre del 2006 dopo 210 concerti.\n\"Watershed\" e i cambi di formazione.\nNella primavera 2006 Martin Lopez lascia definitivamente la band per dedicarsi ad un progetto personale e Il 12 maggio 2006 Martin \"Axe\" Axenrot viene dichiarato ufficialmente il nuovo batterista della band. Inoltre nell'ottobre dello stesso anno esce l\"'Opeth Box Set\" che racchiude tutta la produzione degli Opeth con la Music for Nations.\nIl 17 maggio 2007 viene data la notizia dell'abbandono di Peter Lindgren dopo 16 anni memorabili a causa dell'eccessivo stress da tour. Il sostituto viene quindi trovato in Fredrik \u00c5kesson (ex-Arch Enemy).\nNel novembre 2007 esce \"The Roundhouse Tapes\", il loro primo album dal vivo in doppio CD, registrato a Londra durante il Ghost Reveries Tour. Si tratta del primo album col batterista Martin Axenrot e dell'ultimo col chitarrista Peter Lindgren; nel medesimo periodo la band entra in studio per registrare il primo album con la formazione attuale, \"Watershed\", uscito poi il 30 maggio 2008. L'album vede per la prima volta nella storia del gruppo la partecipazione di una voce femminile (Nathalie Lorichs, moglie di Axenrot) in una canzone, \"Coil\".\nGli Opeth hanno scritto e registrato un nuovo brano, \"The Throat of Winter\" che \u00e8 apparso nell'EP \"\". \u00c5kerfeldt ha descritto il brano come \"strano\" e \"non molto metal\". Per celebrare il loro 20\u00ba anniversario, gli Opeth hanno effettuato, per un periodo di sei-show, un tour mondiale denominato dal 30 marzo fino al 9 aprile 2010. Nell'occasione \u00e8 stato eseguito Blackwater Park nella sua interezza, con diverse canzoni mai suonate prima.\n\u00c5kerfeldt ha dichiarato: \"Non ci posso credere, ma, cazzo, stiamo celebrando i 20 anni. Sono in questa band da quando avevo 16 anni, incredibile.\"\nUn'edizione speciale di Blackwater Park: Legacy Edition \u00e8 stata pubblicata il 29 marzo 2010, in concomitanza con il tour. Sempre per il ventennale della band, il 5 aprile 2010 presso la Royal Albert Hall di Londra, in Inghilterra gli Opeth hanno tenuto uno show memorabile dove \u00e8 stato girato l'intero concerto, dando vita al nuovo live DVD intitolato In Live Concert at the Royal Albert Hall. Il DVD del concerto \u00e8 stato diviso in due set. Il primo set \u00e8 costituito dall'intero album Blackwater Park mentre il secondo set ha una canzone da ogni album, escluso Blackwater Park, in ordine cronologico, che rappresentano i venti anni di \"evoluzione\" della loro musica. Il nuovo DVD \u00e8 stato pubblicato il 21 settembre 2010 in due DVD e in una versione digipack 2-DVD/3-CD. La copertina del DVD \u00e8 un chiaro tributo ai Deep Purple dell'album Concerto for Group and Orchestra del 1969.\n\"Heritage\" (2011\u20132013).\nIl 31 gennaio 2011 la band ha annunciato attraverso il proprio sito l'inizio delle lavorazioni del decimo album presso gli studi di Atlantis / Metronome a Stoccolma, ancora una volta con Jens Bogren e Steven Wilson dei Porcupine Tree.\nAd aprile 2011, poco dopo che il missaggio dell'album \u00e8 stato completato, gli Opeth hanno annunciato che Per Wiberg \u00e8 stato sollevato dal proprio incarico verso la band. Nella dichiarazione di stampa, Mikael \u00c5kerfeldt ha spiegato la decisione, dicendo che: \"Mendez, Axe, Fredrik ed io siamo arrivati alla decisione che dovevamo trovare un sostituto al posto di Per proprio dopo la registrazione del nuovo album, e Per non era sorpreso. Aveva infatti gi\u00e0 pensato ad andare via, quindi si pu\u00f2 dire sia stata una decisione comune. Senza risentimenti, solo una relazione giunta alla fine.\"\nIl 25 maggio successivo viene annunciato che il titolo della nuova pubblicazione sar\u00e0 \"Heritage\". La sua pubblicazione \u00e8 prevista per il 20 settembre 2011: l'intero album \u00e8 completamente rock progressivo, privo di growl come \u00e8 gi\u00e0 stato fatto per \"Damnation\".\nIl decimo album degli Opeth, \"Heritage\", \u00e8 uscito il 14 settembre 2011, accompagnato da recensioni generalmente positive. Ha venduto 19000 copie negli Stati Uniti nella prima settimana, ed ha debuttato alla posizione 19 della classifica Billboard 200, diventando l'album della band pi\u00f9 alto in classifica al debutto negli Stati Uniti.\nLa band ha iniziato il tour, chiamato \"Heritage\" Tour, attraverso il nord America e l'Europa con il suo nuovo tastierista, Joakim Svalberg. Hanno suonato insieme ai Katatonia a settembre ed ottobre, e con i Pain of Salvation a novembre. Il tour \u00e8 continuato nel 2012 con tappe in Turchia, India, Giappone, Grecia, Israele, Sudamerica e Svezia. Il 5 febbraio 2012 la band ha suonato per la prima volta in Bangalore prendendo parte alla seconda edizione del Summerstorm festival. La band si \u00e8 unita ai Mastodon per un tour chiamato \"Heritage Hunter Tour\" in nord America ad aprile e maggio 2012, supportati dai Ghost. Le due band hanno organizzato ognuno il suo specifico concerto. I \"Von Hertzen Brothers\" hanno seguito gli Opeth come gruppo spalla durante i concerti del tour in Scandinavia, mentre nelle altre date sono stati supportati dagli Anathema.\nA dicembre 2012 la casa discografica Roadrunner ha caricato un video sul proprio canale YouTube, mostrando il logo della band e la scritta \"Primavera 2013\". La descrizione del video affermava che \"qualcosa sta arrivando...\", ad infatti gli Opeth si sono imbarcati per un tour australiano a marzo 2013, ed hanno continuato a suonare nei mesi successivi.Con pi\u00f9 di 200 concerti per supportare l'album, il tour si \u00e8 concluso al \"Melloboat 2013\".\nStile ed influenze.\nOltre ad ispirarsi a gruppi come Slayer, Black Sabbath, Megadeth e Metallica, gli Opeth, dal punto di vista stilistico, nascono come un gruppo death metal, affondando le proprie radici nelle classiche sonorit\u00e0 del genere, ispirandosi a gruppi quali Morbid Angel, Death e Bathory. L'ascolto di una band svedese, i Mefisto, che aveva inciso una sola demo, cambia per\u00f2 le vedute del gruppo sul metal estremo: l'accostamento di sonorit\u00e0 death metal con elementi melodici ed acustici adottato in questa demo (intitolata \"The Puzzle\") porta gli Opeth a riconsiderare altri generi diversi dal death metal. Questa riconsiderazione non si risolve per\u00f2 nel cambiamento radicale di genere, ma in un approfondimento e nella fusione di pi\u00f9 generi diversi.\nAl death metal vengono accostate influenze rock progressivo anni settanta (sul genere di Camel, Yes, Emerson, Lake &amp; Palmer e King Crimson) ed una gran quantit\u00e0 di spunti e contaminazioni blues, jazz e soprattutto gothic metal, uno stile gotico che spesso fa da sottofondo a molte loro composizioni. Il risultato \u00e8 un tipo di musica molto originale, difficile da classificare.\nUna nota caratteristica del gruppo \u00e8 che il cantante e chitarrista Mikael \u00c5kerfeldt si occupa sia del cantato melodico che della voce death, quest'ultima tecnica tuttavia abbandonata a partire da \"Heritage\"."}
{"id": "108602", "revid": "228587", "url": "https://it.wikipedia.org/wiki?curid=108602", "title": "DVB-T", "text": "Il Digital Video Broadcasting - Terrestrial (DVB-T), nelle telecomunicazioni, \u00e8 lo standard del consorzio europeo DVB per una modalit\u00e0 di trasmissione televisiva digitale terrestre.\nDescrizione.\nSistema di trasmissione.\nCon riferimento alla figura, descriviamo le caratteristiche e lo scopo di ciascun blocco di elaborazione.collaborazione con radio city asti\nDescrizione sistema di ricezione.\nIl tipo di modulazione usato (OFDM) \u00e8 del tutto diverso da quello usato per le trasmissioni analogiche (sono presenti molte portanti, anzich\u00e9 una portante per il video, una per il colore e una per l'audio), per cui i sintonizzatori analogici non possono in alcun modo essere adattati a ricevere questo tipo di trasmissione; questo rende necessario l'utilizzo di decoder esterni all'apparecchio televisivo, o di televisori dotati dei due tipi di sintonizzatore (finch\u00e9 permarr\u00e0 la situazione di convivenza di segnali analogici e digitali).\nIl ricevitore/decodificatore contiene tutti i circuiti necessari ad effettuare la demodulazione e la decodifica del segnale ricevuto, utilizzando tecniche duali, ovvero complementari o inverse, a quelle descritte per la trasmissione.\nDVB-T2.\nNel marzo 2006 il DVB decise di migliorare lo standard DVB-T, tanto che nel giugno del 2006 venne creato il gruppo di studio TM-T2 (Technical Module on Next Generation DVB-T, modulo tecnico sul DVB-T di prossima generazione) all'interno del gruppo DVB, al fine di sviluppare uno schema di modulazione avanzato adottabile da uno standard televisivo digitale terrestre di seconda generazione, con il nome di DVB-T2.\nSecondo quanto stimato, il sistema \u00e8 in grado di fornire un aumento minimo del 30% in termini di bit rate utile, a pari condizioni di canale trasmissivo usato per il DVB-T."}
{"id": "108603", "revid": "110157", "url": "https://it.wikipedia.org/wiki?curid=108603", "title": "Quintodecimo", "text": "Quintod\u00e8cimo \u00e8 una frazione di Acquasanta Terme, situata lungo la via Salaria. Fino al 1865 era un comune autonomo.\nStoria.\nIn epoca medievale \u00e8 attestata l'appartenenza al Ducato di Spoleto fino al 1084 e pi\u00f9 tardi nella Marca anconitana, provincia dello Stato Ecclesiastico, dove fu sempre comune.\nPassato al Regno d'Italia, perse la propria autonomia il 1\u00ba gennaio 1866, decorrenza del Regio Decreto del 10 dicembre 1865, confluendo nel territorio di Acquasanta.\nQuest'ultima, per sottolineare l'aspetto idroterapico della citt\u00e0 noto fin dall'antichit\u00e0, divenne l'odierna Acquasanta Terme in base al Decreto Presidenziale n. 1114 del 18 ottobre 1957.\nAmbiente.\nIl territorio di Quintodecimo, come il resto del territorio comunale a sud del Tronto, rientra nel Parco Nazionale del Gran Sasso e Monti della Laga."}
{"id": "108604", "revid": "729019", "url": "https://it.wikipedia.org/wiki?curid=108604", "title": "Yonah", "text": "Yonah \u00e8 il nome in codice dell'evoluzione dual core del processore Pentium M, la cui ultima incarnazione \u00e8 basata sul core Dothan, e costituisce la prima architettura dual core ottimizzata per i sistemi mobile mai realizzata prima.\nPer distinguere maggiormente il nuovo prodotto dai precedenti, Intel ha deciso di abbandonare il nome \"Pentium M\" adottando un nuovo nome commerciale per questa CPU, chiamandola Core Duo per le versioni a doppio core, mentre Core Solo per quelle a singolo core, destinate alla fascia economica del mercato.\nCaratteristiche tecniche.\nProcesso produttivo.\nA dispetto del nome commerciale scelto da Intel, si tratta, in un certo senso, di due Dothan costruiti affiancati in un unico blocco di silicio secondo un approccio a Die Monolitico, e i socket utilizzati sono il PGA 478 e il BGA 479 (Socket 479). Per realizzare tale processore \u00e8 stato utilizzato, per la prima volta, il processo litografico a 65 nm, una caratteristica che ha contribuito a ridurre i consumi energetici rispetto a quello a 90 nm adottato per le CPU Dothan. L'adozione del nuovo processo produttivo, in realt\u00e0, \u00e8 stato per Intel un passaggio pressoch\u00e9 obbligato, in quanto adottare la tecnologia a 90\u00a0nm con un'architettura dual core mobile avrebbe implicato una superficie del die del processore troppo elevata e quindi costosa da produrre. Le CPU Core Duo hanno una superficie del die pari a 90,1\u00a0mm\u00b2, integrando circa 151 milioni di transitor.\nIl bus \u00e8 passato, dai 533\u00a0MHz di Dothan, a 667\u00a0MHz, e questo ha influenzato anche la frequenza minima di funzionamento quando il processore funziona in modalit\u00e0 di basso consumo energetico. Fin dai tempi del Pentium M Banias, tutti i processori di questa famiglia (quindi anche l'evoluzione Yonah) possono supportare solo il moltiplicatore di frequenza minimo di 6x; quando il BUS era a 400\u00a0MHz la frequenza minima del processore era pari a 600\u00a0MHz in modalit\u00e0 di risparmio energetico. Con le cpu a 533\u00a0MHz di BUS, il clock minimo sal\u00ec a 800\u00a0MHz, mentre con Yonah e il BUS a 667\u00a0MHz, la frequenza minima \u00e8 diventata 1\u00a0GHz.\nLa cache di primo livello L1, \u00e8 di 64\u00a0kB per ciascun core, mentre quella di secondo livello L2 \u00e8 di 2\u00a0MB (condivisa tra i core), pari al quantitativo installato sui core Dothan; sebbene i modelli di CPU dual core contemporanei a Yonah (Pentium D Smithfield) disponessero gi\u00e0 di un simile quantitativo di cache di secondo livello, in tali processori ciascun core poteva accedere soltanto ad 1\u00a0MB di memoria cache dedicata: in Yonah questa barriera viene a cadere e i due core, attraverso un BUS dedicato, possono accedere dinamicamente alle risorse di memoria disponibili; in funzione delle necessit\u00e0 di ogni singola unit\u00e0 logica viene quindi assegnato il quantitativo necessario di cache L2 e, qualora un core fosse inattivo, l'altro ha la possibilit\u00e0 di allocare tutta la cache L2 (cio\u00e8 fino a 2\u00a0MB). Tale tecnologia prende il nome di Smart Cache. La condivisione della cache L2 ha permesso di ottimizzare anche gli accessi al BUS, infatti i dati presenti nella cache L2 ed elaborati da un core possono essere utilizzati dall'altra unit\u00e0 di elaborazione accedendo direttamente alla cache. Se invece si fosse optato per una cache L2 dedicata ad ogni singolo core (cos\u00ec come avveniva nei Pentium D Smithfield e Presler), per scambiare dati da un'unit\u00e0 elaborativa all'altra si sarebbe dovuti ricorrere alle risorse del BUS.\nIl modello di punta al momento del lancio era quello a 2,16\u00a0GHz ed \u00e8 sicuramente significativo vedere come la frequenza di clock al debutto fosse pari a quella massima di Dothan in commercio, considerando che Yonah ha architettura dual core e che l'obiettivo di Intel era fare in modo che queste nuove CPU avessero lo stesso consumo delle soluzioni single core Dothan gi\u00e0 disponibili sul mercato.\nIntel ha dichiarato, per voce del suo presidente Paul Otellini, che Yonah offre prestazioni 100 volte maggiori rispetto al primo Pentium, con un quarto della grandezza del primo die di un processore Intel.\nIl 5 aprile 2006, Intel ha reso nota l'intenzione di passare ad un nuovo \"stepping\" di produzione per le CPU Yonah, ovvero si \u00e8 passati dal C-0 al D-0, in modo da permettere frequenze pi\u00f9 elevate. L'unica accortezza per la piena compatibilit\u00e0 con le nuove versioni, era quella di aggiornare il BIOS della motherboard. Prima dell'introduzione dei modelli a frequenze ancor pi\u00f9 spinte, le versioni interessate dall'aggiornamento sono state: T2600, T2500 e T2400. Anche il package \u00e8 stato rinnovato, anche se pare che le modifiche siano state soprattutto di natura estetica.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die singolo cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nMiglioramenti della microarchitettura.\nIn termini prestazionali, Yonah ha introdotto molte novit\u00e0 nel core rispetto a quanto presente precedentemente in Dothan. I set di istruzioni SSE e SSE2 sono stati ottimizzati per cercare di ottenere superiori prestazioni, mentre le istruzioni SSE3, introdotte inizialmente con i processori Pentium 4 Prescott, sono state per la prima volta fornite anche in una CPU mobile. Altre ottimizzazioni sono state introdotte anche per quanto riguarda l'FPU, Floating Point Unit, elemento che, fino a quel momento, rappresentava un punto debole nell'architettura delle CPU Pentium M. Tutte queste innovazioni hanno portato (come citato anche precedentemente) il numero di transistor integrati nel processore a ben 151,6 milioni ma rispetto all'architettura Pentium M Banias originaria, tali migliorie hanno permesso di raddoppiare l'efficienza, e quindi le prestazioni, a parit\u00e0 di Watt dissipati.\nLa frequenza massima raggiungibile da questo core dovrebbe essere pari a 2,5\u00a0GHz ma non ci sono voci ufficiali in tal senso. Se tale notizia si rivelasse vera, si avrebbe un bel salto nelle prestazioni di un processore mobile senza comunque trascurare il fattore che ha segnato la fortuna di questo microprocessore, il consumo medio e quindi l'autonomia del portatile; per il 2010, infatti, Intel conta, grazie ad una stretta collaborazione con vari soggetti dell'industria, di riuscire ad estendere l'autonomia di un tipico notebook ad almeno 8 ore. Per quanto riguarda Yonah, quando un sistema basato su tale processore viene collegato alla sola batteria di alimentazione, oppure si trova in uno stato in cui non viene richiesta una grande potenza di elaborazione, uno dei due core viene automaticamente disabilitato cos\u00ec da diminuire il consumo complessivo. La cache L2, in quanto condivisa, pu\u00f2 essere completamente assegnata al core rimasto in funzione, quando il sistema opera in questa modalit\u00e0, diventando quindi molto simile ad un \"vecchio\" processore Dothan pur con tutte le altre migliorie implementate. Di seguito ne si illustrano i dettagli.\nDynamic Power Coordination.\nPi\u00f9 nel dettaglio, questa tecnologia chiamata Dynamic Power Coordination funziona nel seguente modo: i processori integrano la possibilit\u00e0 di entrare all'interno di cinque differenti modalit\u00e0, ciascuna delle quali ha frequenze di funzionamento e voltaggi di alimentazione specifici cos\u00ec da bilanciare il consumo in funzione del tipo di carico di lavoro richiesto. I due core operano in modo indipendente, nel senso che ciascuno di essi ha un proprio tool di C-State che permette di verificare lo status di funzionamento richiesto dal sistema in quel preciso istante; un sistema di gestione coordinato permette ai due core di scegliere dinamicamente quale stato utilizzare, in funzione del carico di lavoro richiesto in quell'istante.\nI core possono posizionarsi indipendentemente in una delle cinque differenti modalit\u00e0, qualora queste non richiedano differenti voltaggi di alimentazione tra i due core. Se questo dovesse verificarsi, cio\u00e8 uno dei due processori voglia posizionarsi in una delle modalit\u00e0 con voltaggio pi\u00f9 basso rispetto a quella dell'altro, \u00e8 necessario attendere che il processore maggiormente sotto carico in quel preciso istante termini i propri task, mettendosi anch'esso in una condizione di cambiare status a vantaggio di uno a pi\u00f9 basso consumo.\nAltre tecnologie implementate.\nAnche in questo caso, come in tutti i processori mobile di Intel, non \u00e8 stata implementata la tecnologia Hyper-Threading, che renderebbe visibili al sistema operativo ben 4 core LOGICI (2 fisici, ciascuno composto da 2 logici); una scelta che Intel ha intenzione di portare avanti anche in futuro con i successori di Yonah, in quanto pare che tale tecnologia, abbinata a processori dual core, non ottenga risultati apprezzabili soprattutto per la mancanza di software ottimizzato.\n\u00c8 invece stato inserito il supporto XD-bit che permette di rafforzare la separazione tra le aree di memoria riservate ai dati e quelle riservate al codice, per impedire che un programma malevolo, sfruttando uno dei cosiddetti bug \"buffer overflow\", possa inserire del codice in aree riservate ai dati, per successivamente causarne l'esecuzione. Sono inoltre supportate le tecnologie Vanderpool e Active Management Technology.\nIl supporto alle EM64T in ambito mobile, invece, \u00e8 arrivato solo con l'evoluzione di Yonah, il Core 2 Duo Merom, dato che alcuni test interni ad Intel eseguiti durante lo sviluppo di Yonah, avevano evidenziato che le maggiori richieste energetiche fatte da queste istruzioni non erano bilanciate dai risultati prestazionali, ancora scarsi data la limitata presenza di software a 64 bit agli inizi del 2006, anno di presentazione di Yonah.\nUn nuovo nome per le CPU mobile.\nIntel ha da sempre abituato i propri clienti a nomi commerciali di processori che si protraggono a lungo nel tempo inalterati sebbene nel corso degli anni le ultime evoluzioni siano profondamente diverse dalle incarnazioni originali. L'esempio pi\u00f9 eclatante di questa strategia \u00e8 rappresentato dal Pentium 4 di cui l'ultima incarnazione, il core Cedar Mill \u00e8 molto diverso dall'originale Willamette.\nSembrava che questo approccio venisse mantenuto anche con Yonah, e infatti durante i primi annunci fatti da Intel, essa stessa aveva annunciato i seguenti nomi, in cui per\u00f2 non era ancora nota la prima cifra del processor number, ma che presumibilmente sarebbe stata un \"8\", diventando quindi \"Pentium M serie 8xx\":\nNel corso del tempo invece, Intel decise che per Yonah era necessario cambiare strategia commerciale ritenendo fondamentale che i consumatori distinguessero fermamente tra i \"vecchi\" processori mobile Dothan e i nuovi dual core. Per questo motivo, il 15 novembre 2005 furono presentati i nuovi loghi che indicavano le varie versioni di Yonah (single core e dual core), dichiarando che non sarebbe pi\u00f9 stata presente nessuna menzione al Pentium M. Tali loghi erano (come gi\u00e0 accennato), Core Duo per le versioni dual core di Yonah, e Core Solo per quelle single core.\nSuccessivamente, il 18 novembre 2005, Intel present\u00f2 i nomi ufficiali delle varie versioni di Yonah che sono poi arrivate in commercio. Si nota che non era infatti pi\u00f9 presente nessun riferimento al \"Pentium M serie 8xx\" e che anzi anche il processor number era cambiato diventando composto da una lettera iniziale seguita da 4 cifre.\nLa lettera identificava la \"classe energetica\" della CPU in questione, infatti i processori Yonah appartenenti alla serie \"E\" sono caratterizzati da un consumo di pi\u00f9 di 50 W. Venivano seguiti poi da quelli della serie \"T\" con 25-49 W, della serie \"L\" con 15-24\u00a0W e, per finire, dai modelli della serie \"U\" con meno di 14\u00a0W. \u00c8 per\u00f2 da tenere conto che le CPU della serie \"E\" non erano destinate all'utilizzo in sistemi Mobile.\nPrezzi delle varie versioni di Yonah.\nInizialmente sono stati presentati i seguenti modelli:\nSuccessivamente \u00e8 arrivato anche il seguente:\nAnche per Yonah, Intel aveva previsto il debutto di tre differenti versioni di processore: con alimentazione \"standard\", \"Low Voltage\" e \"Ultra Low Voltage\" (quest'ultima utilizzava il BUS di 533\u00a0MHz e, nelle sue prime versioni era single core e senza il supporto alla tecnologia Vanderpool). Le differenze tra queste famiglie di processori erano legate al consumo complessivo, pi\u00f9 basso nelle ultime 2 che erano pensate per l'utilizzo in sistemi di ridotte dimensioni nei quali si vuole privilegiare l'autonomia di funzionamento.\nI seguenti sono i processori LV (Low Voltage) arrivati sul mercato:\nE il seguente dovrebbe arrivare in un secondo tempo:\nI processori ULV (Ultra Low Voltage) inizialmente presentati erano i seguenti:\nE il seguente \u00e8 arrivato a fine giugno 2006:\nInfine i modelli single core pensati per gli \"small form factor PC (SFF)\" ovvero dispositivi \"All-in-one\" e \"Entertainment PC (EPCs)\", quelli alla base dei sistemi Intel VIIV:\nEsistono anche processori della serie \"Exxx\", che come detto prima sono caratterizzate da consumi pi\u00f9 elevati, nell'ordine dei 50\u00a0W.\nAnche Celeron M.\nOltre ai gi\u00e0 citati Core Duo e Core Solo, sono stati annunciati anche alcuni modelli ancora pi\u00f9 economici che costituivano l'evoluzione del core Dothan-1024 per le CPU Celeron M. Le prestazioni di questi modelli erano comunque relativamente elevate.\nVersioni per i soli produttori OEM.\nIntel ha sviluppato anche altre versioni di processore Core Duo specificamente destinate ad alcuni dei suoi partner OEM, da utilizzare in particolari serie di soluzioni notebook. Agli inizi di luglio 2006, \u00e8 iniziata la commercializzazione delle seguenti versioni per sistemi notebook di fascia entry level, utilizzando un BUS a frequenza ridotta e prezzi intorno ai 100$:\nHewlett-Packard, Acer, Dell e ASUS sono stati i primi produttori che hanno utilizzato queste CPU per le proprie famiglie di notebook, a partire dal mese di giugno, soprattutto nei mercati europei e in quello cinese.\nSuccessivamente sono arrivati anche i T2060 e T2080 con la cache limitata a 1\u00a0MB.\nLa nuova piattaforma Centrino: \"Centrino Duo\".\nAssieme al chipset Calistoga, il cui nome commerciale \u00e8 i945 GM e i945 PM, e alla scheda wireless Golan (chiamata commercialmente Intel/PRO wireless 3945ABG), Yonah formava la nuova piattaforma Napa (all'inizio era previsto anche il chipset di fascia alta i955 XM ma poi a met\u00e0 luglio 2005 il suo sviluppo \u00e8 stato soppresso inserendo alcune delle sue caratteristiche nei restanti chipset).\nProseguendo un trend gi\u00e0 visto con le prime soluzioni Centrino, Napa introduceva anche una generale riduzione delle dimensioni dei componenti; questo ha permesso l'utilizzo di sistemi notebook sempre pi\u00f9 piccoli, portando verso una continua miniaturizzazione dei dispositivi. Gi\u00e0 al lancio di Yonah erano disponibili in commercio soluzioni notebook con display da 10 pollici, capaci di notevole potenza elaborativa. Commercialmente esistevano 2 versioni di Napa a seconda che il processore inserito fosse la versione dual core o quella single core. Analogamente a quanto fatto con il logo del processore infatti, anche quello della piattaforma ha subito una revisione formando le due piattaforme Centrino Duo e Centrino con loghi modificati rispetto a quello utilizzato fino a Dothan.\nAlla base anche dei primi Mactel.\nNel giugno 2005 Apple aveva annunciato che avrebbe progressivamente abbandonato i processori PowerPC di IBM per abbracciare, in ogni sua famiglia di computer, i chip x86 di Intel. In occasione del Mac World Expo di San Francisco, l'11 gennaio 2006, vennero tolti i veli ai primi portatili MacBook Pro e iMac, entrambi con processore Core Duo. Si pu\u00f2 ragionevolmente dire che era iniziata l'era dei Mactel.\nI modelli di MacBook Pro erano due: uno dotato di processore Core Duo a 1,67\u00a0GHz e disco rigido SATA da 80\u00a0GB, e uno dotato di Core Duo a 1,83\u00a0GHz e drive SATA da 100\u00a0GB. Invece i modelli di iMac si differenziavano in modo particolare per la velocit\u00e0 del processore, di 1,83\u00a0GHz o 2\u00a0GHz, e la dimensione del disco fisso SATA, di 160\u00a0GB o 250\u00a0GB.\nSia con il MacBook che con il nuovo iMac, Apple forniva la versione x86 di macOS 10.4.4 e la nuova suite software iLife '06 presentata insieme a iWork '06 nella stessa occasione.\nAlcuni problemi di giovent\u00f9.\nAlcuni test effettuati a inizio 2006 su piattaforme basate su Yonah, utilizzando una periferica USB 2.0 collegata al sistema, evidenziarono un consumo anomalo delle batterie, dovuto ad un bug nel driver che gestiva la funzione ACPI (Advanced Configuration and Power Interface), contenuto in Windows XP. Microsoft era gi\u00e0 a conoscenza di questo problema, avendo pubblicato delle note attraverso l'articolo KB899179 del 12 luglio 2005.\nIn pratica, nel momento in cui al sistema era collegata una periferica USB 2.0, veniva impedito al processore di utilizzare gli stati \"C states\", ovvero quegli stadi in cui il processore poteva diminuire l'assorbimento di corrente in favore di una maggiore autonomia.\nIl 22 maggio 2006, Microsoft ha reso disponibile un aggiornamento per Windows XP che risolveva il problema sopracitato.\nProgetti derivati.\nIntel ha deciso di ricavare un microprocessore indirizzato ai server di fascia bassa partendo dallo sviluppo di Yonah. Tale CPU, conosciuta con il nome in codice di Sossaman, \u00e8 stata distribuita dal 14 marzo 2006 per l'utilizzo in server ultra compatti in cui sia necessario contenere il consumo massimo e la temperatura di esercizio. In pratica si trattava di un processore Yonah che poteva funzionare in modalit\u00e0 SMP (Simultaneous Multi Processor). Divenne quindi possibile due Sossaman, a loro volta dual core, sulla stessa scheda madre server, per un totale di quattro core elaborativi \"fisici\".\nModelli arrivati sul mercato.\nLa tabella seguente mostra i modelli di Core Duo, Core Solo e Celeron M, basati su core Yonah, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante dovrebbe essere un estratto di quella completa contenuta nella pagina del Core Duo e Core Solo, in realt\u00e0 dato che per il successore di Yonah, Merom, Intel ha scelto di cambiare il nome commerciale in Core 2 Duo, questa rappresenta l'unione delle due tabelle riportate nelle voci sopracitate. Sono inoltre presenti i modelli alla base del Celeron M.\nTermine della produzione di Yonah.\nIntel ha annunciato di voler sospendere entro novembre 2007 la produzione dei seguenti modelli basati su Yonah: Core Duo T2700, T2600, T2500, T2400, T2300 e T2300E, oltre ai Celeron M 450, 440 e 430.\nQuesta mossa segna l'inizio della fine per l'ultima generazione di processori Intel ancora basati su architetture precedenti all'attuale Intel Core Microarchitecture e inoltre il progressivo abbandono delle soluzioni a 65\u00a0nm faciliter\u00e0 il passaggio alle soluzioni a 45\u00a0nm.\nIl successore.\nYonah \u00e8 stato seguito ad agosto 2006 dalla propria evoluzione, il progetto Merom commercializzato con il nome commerciale di Core 2 Duo. Si tratta ancora di una CPU dual core costruita a 65\u00a0nm, ma vanta l'introduzione delle EM64T e soprattutto una profonda revisione dell'architettura interna chiamata Intel Core Microarchitecture che gli permette di aumentarne l'efficienza del 20% rispetto a Yonah. Inoltre anche la cache L2 \u00e8 stata raddoppiata arrivando a ben 4 MB complessivi. Con l'arrivo di Merom, si \u00e8 passati alla piattaforma di transizione Napa64 e, successivamente, a maggio 2007, con l'arrivo del chipset Crestine, alle nuove piattaforme Centrino Pro e Centrino Duo Santa Rosa."}
{"id": "108606", "revid": "1983214", "url": "https://it.wikipedia.org/wiki?curid=108606", "title": "Orazio (disambigua)", "text": ""}
{"id": "108615", "revid": "124670404", "url": "https://it.wikipedia.org/wiki?curid=108615", "title": "Marca Anconitana", "text": "La Marca Anconitana (chiamata anche Marca Anconetana o Marca d'Ancona) corrispondeva all'incirca all'attuale regione Marche, che ne riprende il nome. Eretta dall'imperatore Enrico IV (intorno al 1090) nel territorio del \"Patrimonium Sancti Petri\", fu oggetto di contesa tra Papato e Impero. Nel 1177 Papa Alessandro III la dichiar\u00f2 sia feudo dello Stato della Chiesa che del Sacro Romano Impero. Papa Innocenzo III (1198-1216) nel 1210 la incorpor\u00f2 nello Stato della Chiesa.\nStoria.\nDalle origini al XVI secolo.\nLa Marca venne costituita in seguito all'accorpamento di parte dei territori gi\u00e0 compresi nella Pentapoli bizantina (di cui Ancona aveva fatto parte) con la Marca Fermana (corrispondente al territorio tra i fiumi Musone e il Tronto). Fino a quando la Marca fu sotto il potere imperiale, il marchese, rappresentante dell'imperatore, risiedeva ad Ancona; con il fiorire dell'indipendenza comunale il potere del marchese divenne sempre pi\u00f9 labile e teorico, fino a poter essere considerato solo nominale. \nIn seguito la Marca pass\u00f2 sotto il dominio pontificio, anch'esso per i primi secoli solo teorico, sostanziandosi spesso solo in un pagamento di tributo annuale alla Camera Apostolica da parte delle varie autonomie comunali. Significativo in proposito \u00e8 il fatto che la stessa citt\u00e0 di Ancona, che dava il nome alla Marca, non era soggetta al dominio diretto della Chiesa, e per questo motivo non poteva ospitare il governatore papale, che risiedeva invece a Fermo.\nDal 1278 \u00e8 documentata la presenza di un rettore, coordinatore delle attivit\u00e0 dei governatori e referente diretto del pontefice.\nLa Marca Anconitana fu confermata nelle Costituzioni egidiane emanate nel 1357 a Fano dal cardinale Egidio Albornoz, che energicamente cerc\u00f2 di mettere sotto un pi\u00f9 forte controllo papale tutto il territorio. Dalle costituzioni risulta che la Marca di Ancona aveva confini coincidenti con quelli dell'attuale regione Marche, e che le cinque citt\u00e0 considerate \"maggiori\" erano Ancona, Urbino, Camerino, Fermo ed Ascoli; le citt\u00e0 considerate \"grandi\" erano invece Pesaro, Fano, Fossombrone, Cagli, Fabriano, Jesi, Recanati, San Severino e Macerata. Le citt\u00e0 \"mediocri\" erano ventidue, tra cui Osimo e Cingoli; le citt\u00e0 \"piccole\" erano ventisei, tra cui Senigallia; le citt\u00e0 minori, infine, erano dodici, tra cui Numana. Ancona, dando il nome alla Marca, era la prima tra le citt\u00e0 maggiori.\nNel XV secolo, in seguito a furiose rivolte scoppiate a Fermo contro il papato, il titolo di capoluogo pass\u00f2 (dopo essere stato trasferito ai comuni di Recanati, Fabriano, Tolentino, Civitanova e Fabriano) alla citt\u00e0 di Macerata. Dal 1433 al 1447 la Marca Anconitana fu sotto la signoria del condottiero Francesco Sforza (1401-1466) che, dopo averla occupata quasi per intero, ebbe da parte del pontefice Eugenio IV il riconoscimento giuridico delle sue conquiste e govern\u00f2 con il titolo di vicario pontificio e gonfaloniere della Chiesa.\nDall'annessione di Ancona al 1797.\nA poco a poco le citt\u00e0 conquistate dagli Sforza si arresero e tornarono a obbedire al papa e da quel momento la marca di Ancona segu\u00ec le vicende storiche dello Stato Pontificio. Furono due gli eventi che sancirono definitivamente l'affermazione del dominio papale sulla regione: la fine della Repubblica marinara di Ancona nel 1532 e, nel Ducato di Urbino, l'estinzione della dinastia dei Della Rovere nel 1631. \nDopo l'annessione del Ducato fu effettuata una riorganizzazione dei territori dello Stato Pontificio. L'ex ducato divenne Legazione, mentre la Marca Anconitana fu declassata a provincia (\"governo di prelati\"). La Santa Sede nomin\u00f2 un governatore a Macerata che port\u00f2 il titolo di \"governatore delle Marche\".\nDopo l'Et\u00e0 napoleonica.\nDopo il ripristino della sovranit\u00e0 dello Stato Pontificio (1815) la regione, denominata a seconda dei periodi Marca, oppure le Marche, oppure \"Marca Anconitana e Fermana, olim Picenum\" (cio\u00e8 \"gi\u00e0 Piceno\"), viene suddivisa in sei Delegazioni (cio\u00e8 province) con capoluoghi Urbino, Ancona, Camerino, Macerata, Fermo e Ascoli Piceno. Tale organizzazione amministrativa perdur\u00f2, salvo qualche interruzione (come durante il periodo napoleonico), fino all'autunno 1860 quando da nord arriv\u00f2 l'esercito sabaudo.\nCronotassi dei legati apostolici.\n\"Con sede a Fermo\"\n\"Con sede a Macerata\"\n1555 - Sospensione della nomina legatizia.\n30 gennaio 1566 \u2013 Revoca di tutte le nomine legatizie.\nSuccessivamente la Marca fu ridimensionata da legazione a provincia (\"governo di prelati\"). Nel 1662 il cardinale Lorenzo Imperiali fu nominato legato, carica ormai pleonastica.\nMarchesi.\nAltri"}
{"id": "108617", "revid": "125167894", "url": "https://it.wikipedia.org/wiki?curid=108617", "title": "Clemente Alessandrino", "text": "Biografia.\nClemente nacque da genitori pagani, presumibilmente ad Atene intorno al 150. In et\u00e0 adulta si convert\u00ec al Cristianesimo. Dopo essersi convertito viaggi\u00f2 di luogo in luogo alla ricerca di un'istruzione sempre migliore, legandosi di volta in volta a nuovi maestri: un greco della Ionia, un greco della Magna Grecia e un terzo di Siria. Dopo tutti questi si rivolse ad un egiziano, ad un assiro, e ad un ebreo convertito. Infine, intorno al 180, presso la scuola di teologia di Alessandria d'Egitto (\"Didaskaleion\"), incontr\u00f2 il filosofo Panteno (che egli nomin\u00f2 \"ape sicula\") e, nei suoi insegnamenti, \"trov\u00f2 la pace\".\nClemente prima assistette e poi succedette a Panteno stesso nella direzione della scuola (nel 190 circa), quando Panteno venne inviato dal patriarca Demetrio di Alessandria come missionario in India. Prima della sua nomina a direttore della scuola, comunque, Clemente era gi\u00e0 noto come scrittore cristiano. Fu probabilmente in questo periodo che compose diverse opere: l'\"Esortazione ai greci\" (\"Protreptikos pros Ellenas\"), le \"Disposizioni\" (\"Hypotyposeis\"), la \"Miscellanea\" (\"Stromateis\") ed il \"Pedagogo\" (\"Paidagogos\"). Sotto la sua guida, dal 190 circa al 202, la Scuola alessandrina divenne molto nota. Vi si formarono teologi in seguito famosi come Origene che gli fu successore alla guida della stessa.\nClemente non termin\u00f2 la sua vita ad Alessandria poich\u00e9 la Persecuzione di Settimio Severo si abbatt\u00e9 sull'Egitto nell'anno 202 e colp\u00ec in maniera particolarmente dura i catecumeni e le scuole da essi frequentate. Nei primi due libri della \"Miscellanea\", scritti proprio in questo periodo, si trova pi\u00f9 di un riferimento alla persecuzione. La sua fuga da Alessandria fu probabilmente influenzata anche dall'azione accentratrice che il gi\u00e0 citato Demetrio stava attuando contro le cosiddette \u00abchiese domestiche\u00bb, gruppi ristretti e autonomi spesso identificabili anche con una singola famiglia guidata da un presbitero di fiducia, ambiente questo in cui Clemente sembrava trovarsi a proprio agio.\nPoco tempo dopo si trov\u00f2 a Cesarea in Cappadocia, ospite dell'amico ed ex alunno Alessandro, ora vescovo. La persecuzione era comunque crudele anche in quel luogo e Clemente ademp\u00ec ad un voto d'amore: dopo che Alessandro fu imprigionato per la sua fede in Cristo, Clemente si prese cura della Chiesa di Cesarea al suo posto, ne fortific\u00f2 i fedeli, e fu addirittura capace di fare nuove conversioni. Tali avvenimenti vengono narrati in una lettera scritta nel 211 o 212 da Alessandro per congratularsi con la Chiesa di Antiochia per l'elezione Asclepiade alla guida della diocesi. Nei suoi ultimi anni di vita, Clemente prese parte anche alla controversia pasquale (cosiddetta \u00abquestione quartodecimana\u00bb).\nRetaggio clementino.\nClemente non ebbe grande influenza nello sviluppo della teologia, se non la sua influenza personale sul giovane Origene. Le sue opere furono copiate di quando in quando, come da Sant'Ippolito di Roma nel suo \"Chronicon\", da Arnobio e da Teodoreto di Cirro. San Girolamo ne ammirava la cultura, mentre Papa Gelasio I, nel catalogo attribuitogli, menzionava le sue opere, ma aggiungeva, \"non devono in nessun caso essere accettate\". Fozio I di Costantinopoli nel \"Bibliotheca\" biasimava una serie di errori dedotta dai suoi scritti, ma mostrava una propensione benevola verso Clemente, che, nella storia, era stato ridimensionato dalla grandiosit\u00e0 del suo allievo Origene, che gli succedette alla guida della Scuola di Alessandria. Fino al XVII secolo, Clemente fu venerato come santo, il suo nome veniva citato nei martirologi, e la sua festa ricorreva il 4 dicembre.\nMa quando il Martirologio Romano fu riformato da Papa Clemente VIII, dietro consiglio del cardinale Cesare Baronio, il suo nome fu eliminato dal calendario. Papa Benedetto XIV ratific\u00f2 la decisione del suo predecessore per il fatto che la vita Clemente era poco conosciuta, che non ebbe mai un culto pubblico all'interno della Chiesa e che alcune delle sue dottrine erano, se non errate, almeno sospette. Malgrado ci\u00f2 Papa Benedetto XVI, nell'udienza generale tenuta in piazza San Pietro il 18 aprile 2007, lo ha chiamato santo. In tempi pi\u00f9 recenti il favore nei confronti di Clemente si \u00e8 accresciuto, vuoi per il suo affascinante stile letterario, vuoi per il suo attraente candore, vuoi per lo spirito coraggioso che lo rese un pioniere della teologia o per la sua inclinazione verso le speculazioni filosofiche.\nIl suo spirito era gi\u00e0 moderno, inoltre, per l'epoca, era insolitamente colto: aveva una conoscenza completa dell'intera letteratura biblica e cristiana, delle opere sia ortodosse che eretiche; era versato nelle lettere ed aveva una eccellente conoscenza dei poeti e dei filosofi pagani, che amava citare e dei quali ha preservato un gran numero di frammenti di opere perdute. La mole di avvenimenti e citazioni raccolta e assemblata nelle sue opere \u00e8 un evento eccezionale per l'antichit\u00e0, sebbene non sia improbabile che utilizzasse i \"florilegia\" (antologie) dai quali traeva brani di prima qualit\u00e0.\nEgli nei suoi scritti cit\u00f2 Gautama Buddha: Alessandria infatti era interessata direttamente dal commercio con l'India.\nLa dottrina.\nPer gli studiosi non \u00e8 stato facile riassumere i punti principali degli insegnamenti di Clemente, infatti, mancava di precisione tecnica e non ricerc\u00f2 mai un'esposizione ordinata. \u00c8 facile, perci\u00f2, mal giudicarlo. Attualmente, viene accettato il giudizio di Joseph Tixeront: le regole della fede di Clemente erano ortodosse; accettava l'autorit\u00e0 delle tradizioni della Chiesa, inoltre, prima di tutto, era un cristiano che accettava \"la legge ecclesiastica\", tuttavia, si sforzava anche di rimanere filosofo, e portava la speculazione sul perch\u00e9 della vita nelle materie religiose. \"Sono pochi\", affermava \"coloro i quali avendo fatto bottino dei tesori degli egiziani, ne fanno arredi per il Tabernacolo.\" Egli si predispose, perci\u00f2, ad usare la filosofia come strumento per trasformare la fede in scienza, e la rivelazione in teologia. Clemente non aveva nulla, se non la fede come base per le sue speculazioni. Per questo motivo non pu\u00f2 essere accusato di aver volontariamente sviluppato posizioni non ortodosse. Ma Clemente era un pioniere in un'impresa difficile e si deve ammettere che fall\u00ec nel suo alto intendimento. Era cauto nell'accostarsi alle Sacre Scritture per sviluppare la sua dottrina, tuttavia adoper\u00f2 male il testo e ne usc\u00ec una esegesi difettosa. Aveva letto tutti i libri del Nuovo Testamento ad eccezione della Seconda lettera di Pietro e della Terza lettera di Giovanni. \"Infatti\", dice Tixeront, i \"suoi studi sulla forma primitiva delle scritture Apostoliche sono del valore pi\u00f9 alto.\" Interpret\u00f2 le Sacre Scritture secondo lo stile di Filone di Alessandria, pronto a trovare allegorie dappertutto. I fatti narrati nell'Antico Testamento divennero, cos\u00ec, puramente simbolici. Tuttavia, non si permise tale ampia libert\u00e0 col Nuovo Testamento.\nLo speciale interesse che Clemente coltivava lo condusse ad insistere sulla differenza tra la fede del cristiano ordinario e la scienza del perfetto, tanto che i suoi insegnamenti su questo punto sono proprio la sua caratteristica principale. Il cristiano perfetto ha una comprensione particolare dei \"grandi misteri\" dell'uomo, della natura, della virt\u00f9, che il cristiano ordinario accetta senza comprendere. Ad alcuni \u00e8 sembrato che Clemente esagerasse il valore morale della conoscenza religiosa; si deve tuttavia ricordare che non lodava la mera conoscenza fine a s\u00e9 stessa, ma la conoscenza che si trasformava in amore. \u00c8 la perfezione cristiana che egli celebrava. Il cristiano perfetto, il vero gnostico, che Clemente amava descrivere, deve condurre una vita di calma inalterabile. E qui il pensiero clementino \u00e8 indubbiamente intriso di Stoicismo. In questo caso, infatti, non stava realmente descrivendo il cristiano, con i suoi sentimenti e i suoi desideri sotto il dovuto controllo, ma l'ideale Stoico che ha sopito i suoi sentimenti. Il perfetto cristiano, quindi, doveva condurre una vita di devozione assoluta; l'amore nel suo cuore lo avrebbe dovuto incitare a vivere in una unione sempre pi\u00f9 stretta con Dio attraverso la preghiera, a lavorare per la conversione delle anime, ad amare i suoi nemici e, persino, a sopportare il martirio stesso.\nClemente fu anche un precursore della controversia Trinitaria. Insegn\u00f2 che nella Divinit\u00e0 erano presenti tre Termini. Alcuni critici dubitano se li distinguesse come Persone, ma un'attenta lettura delle sue opere lo prova. Il Secondo Termine della Trinit\u00e0 era il Verbo. Fozio credeva che Clemente professasse una molteplicit\u00e0 di Verbi mentre, in realt\u00e0, Clemente tratteggiava soltanto una distinzione tra l'attributo immanente dell'intelligenza del Padre Divino ed il Verbo fatto Persona che era il Figlio, eternamente generato ed in possesso di tutti gli attributi del Padre. Essi, insieme, erano un unico Dio. Fino a questo punto, infatti, questa nozione di unit\u00e0 proposta da Clemente sembrava avvicinarsi al Modalismo, o, addirittura all'errore opposto del Subordinazionismo. Ci\u00f2, tuttavia pu\u00f2 essere spiegato altrimenti: Clemente dovrebbe essere giudicato, a differenza di quanto si fa generalmente con gli altri scrittori, non da una frase colta qui o l\u00e0, ma dalla globalit\u00e0 dei suoi insegnamenti. Dello Spirito Santo non parl\u00f2 molto e, quando si riferiva alla terza Persona della Trinit\u00e0, si basava strettamente su quanto riportato dalle Sacre Scritture. Era, inoltre, un convinto assertore della duplice natura di Cristo. Cristo era l'Uomo-Dio che ci beneficia sia come Dio che come uomo. Clemente, evidentemente, vedeva Cristo come una Persona (il Verbo). Fozio accusava Clemente anche di Docetismo. Tuttavia, Clemente riconosceva chiaramente in Cristo un vero corpo, ma lo credeva immune dalle necessit\u00e0 comuni della vita, come mangiare e bere e pensava che l'anima di Cristo fosse esente dalle passioni, dalla gioia e dalla tristezza.\nPer questi motivi Clemente \u00e8 considerato il primo gnostico cristiano. Per Clemente era problema essenziale mostrare come il cristianesimo fosse superiore a qualsiasi filosofia, tuttavia cercava anche di spiegare che nella fede cristiana era contenuto quanto di meglio la filosofia avesse prodotto prima di Cristo. Egli distingueva tra la funzione svolta dalla filosofia prima di Cristo e la funzione che avrebbe dovuto svolgere dopo di lui. Sottolineava come, attraverso la filosofia, fosse possibile avvicinarsi alla verit\u00e0 che comunque si sarebbe completata solo attraverso la rivelazione. Come san Giustino, Clemente individuava in tutti gli uomini la presenza di una scintilla divina che permetteva di accedere alla fede. Secondo questa prospettiva, il cristianesimo appariva non come la negazione, bens\u00ec come il completamento della tradizione filosofica: esso non ha il carattere settario attribuito alle scuole filosofiche o ai gruppi gnostici, non \u00e8 prerogativa di una minoranza, Dio chiama a s\u00e9 tutti indistintamente.\nQuesta lettura della fede attraverso la filosofia potrebbe essere stata scelta da Clemente per avvicinare le classi colte dell'Alessandria del suo tempo, presso le quali la filosofia godeva di molto prestigio.\nOpere.\nIl \"Protrettico\", il \"Pedagogo\" e gli \"Stromata\" delineano una trilogia letteraria, all'interno della quale la comunit\u00e0 greca \u00e8 dapprima esortata alla conversione alla fede nel Messia, poi educata a prendere parte ad un progetto esistenziale caratterizzato da frugalit\u00e0 e condivisione, dal timore del Padre e dall'amore per il Figlio, dal riconoscimento e dall'obbedienza all'autorit\u00e0 religiosa, che attinge tanto dalla Sacre Scritture quanto dalla filosofia e letteratura classiche, delle quali \u00e8 un profondo conoscitore.\nIl percorso catechetico viene completato con l'iniziazione agli insegnamenti divini, della quale esisteva una forma pi\u00f9 elevata di conoscenza che era probabilmente riservata ad una ristretta minoranza di catecumeni e battezzati di estrazione non popolare.\n\"Protrettico\" (\"Protreptikos pros Ellenas\").\nIl \"Protrettico\" o \"Esortazione ai Greci\" \u00e8 un persuasivo appello alla fede, scritto in un tono molto alto. In questa opera, Clemente cercava di dimostrare la trascendenza della religione cristiana mettendo in contrapposizione il cristianesimo con l'abiezione dei riti pagani e con le vane speranze dei poeti e dei filosofi pagani. L'opera termina con la descrizione del cristiano timorato di Dio. Questo scritto fu composto in risposta a coloro che predicavano quanto fosse sbagliato abbandonare l'antica religione.\n\"Disposizioni\" (\"Hypotyposeis\").\nSi tratta di un'opera in otto libri in buona parte persi salvo alcuni frammenti in greco riportati da Eusebio di Cesarea, Ecumenio, Massimo il Confessore, Giovanni Moschos e Fozio. Essa fu tradotta in latino da Tirannio Rufino con il titolo di \"Dispositiones\". Secondo Zahn, un frammento in latino, \"Adumbrationes Clementis Alexandrini in epistolas canonicas\", tradotto da Flavio Magno Aurelio Cassiodoro e depurato dai passaggi non ortodossi, riporta, in parte, il testo clementino. Eusebio descriveva le \"Disposizioni\" come un commentario compendiato con commenti dottrinali e storici sull'intera Bibbia e sui non canonici \"Epistola di Barnaba\" e \"Apocalisse di Pietro\". Fozio che lo aveva anche letto, lo descriveva, invece, come una serie di chiarimenti sui testi biblici della Genesi, dell'Esodo, dei Salmi, dell'Ecclesiaste e delle epistole paoline e cattoliche. Tuttavia aggiungeva che l'opera \u00e8 buona, ma contiene anche delle \"empiet\u00e0 e favole\", come l'eternit\u00e0 della materia, la molteplicit\u00e0 dei Verbi (\"Logoi\"), il docetismo e la metempsicosi. In ogni caso, alcuni studiosi pi\u00f9 conservatori sono inclini a credere che Fozio abbia dato troppo rilievo agli errori di Clemente, qualunque essi fossero. Lo stile di Clemente, infatti, \u00e8 difficoltoso, le sue opere sono piene di citazioni ed i suoi insegnamenti sono difficilmente riconducibili ad un corpus dottrinario unico. E questa opera primeva, essendo un commentario su parti isolate delle Sacre Scritture, dovette essere particolarmente soggetta a incomprensioni. Tuttavia, le sue opere superstiti mostrano Clemente in una luce migliore.\n\"Miscellanea\" (\"Stromateis\").\nL'opera si compone di otto libri, dei quali i primi quattro sono antecedenti a quella successiva, il \"Pedagogo\". Quando ebbe finito quest'ultimo lavoro, Clemente torn\u00f2 alla \"Miscellanea\" (\"Stromateis\"), che non termin\u00f2 mai. Nel manoscritto manca il primo foglio, inoltre, come \u00e8 noto fin dai tempi di Eusebio, l'ottavo libro \u00e8 una raccolta di citazioni di filosofi pagani. \u00c8 probabile, come ha suggerito Hans von Arnim, che Clemente intendesse avvalersi di questi materiali insieme ad estratti da Teodoto e dalla scuola valentiniana ed all\"'Eclogae Propheticae\". Nella \"Miscellanea\" Clemente rinunci\u00f2 ad ogni ordine e pianificazione. Egli comparava l'opera ad un prato dove tutti i generi di fiori crescono a caso, oppure ad una collina ombrosa o montagna su cui crescevano alberi di ogni genere. La sua analisi mostra che si trattava di una serie di appunti su argomenti vari, probabilmente note sulle sue lettura alla scuola. Tuttavia \u00e8 il pi\u00f9 completo dei lavori di Clemente. Lo scritto inizia con l'importanza della filosofia nella ricerca della conoscenza cristiana. In questa parte, forse voleva difendere il suo metodo scientifico dalla critica dei confratelli pi\u00f9 conservatori. Nel prosieguo Clemente dimostra come la fede \u00e8 riferita alla conoscenza, ed enfatizza la superiorit\u00e0 della rivelazione sulla filosofia. La verit\u00e0 di Dio deve essere trovata nella rivelazione, un'altra sua parte pu\u00f2 essere rinvenuta nella filosofia. \u00c8 precipuo dovere del cristiano non trascurare nulla. La scienza religiosa, dedotta dalla sua duplice fonte (rivelazione e filosofia) \u00e8 anche elemento di perfezione, il cristiano istruito (\"il vero gnostico\") \u00e8 il cristiano perfetto. Colui che \u00e8 asceso a questa quota \u00e8 lontano dalla tentazione delle passioni; \u00e8 unito a Dio, ed in un senso misterioso \u00e8 uno con Lui. Tale era la linea di pensiero indicata nell'opera, che \u00e8 piena di digressioni.\n\"Pedagogo\" (\"Paidagogos\").\n\u00c8 un trattato pratico in tre libri. Il suo scopo era quello di addestrare il cristiano ad una vita disciplinata per divenire un cristiano istruito. Nei tempi antichi il \"paedagogus\" era lo schiavo che era continuamente responsabile di un ragazzo, il suo compagno. Da lui dipendeva la formazione del carattere del ragazzo. Tale \u00e8 l'ufficio della Parola Incarnata verso gli uomini. Nulla \u00e8 troppo comune o banale per la cura del Pedagogo. La sua influenza ricade sui dettagli minuti della vita, sul modo di mangiare, di bere, di dormire, di vestire, di svagarsi ecc. Il tono morale di questo lavoro \u00e8 gentile; molto bello \u00e8 l'ideale di una vita trasfigurata descritta alla fine. Nelle edizioni successive delle opere di Clemente, il \"Pedagogo\" \u00e8 seguito da due corti poemi, il secondo, dedicato al Pedagogo stesso, \u00e8 opera di qualche pio lettore dell'opera; il primo, intitolato \"Inno al Salvatore Cristo\" (\"Hymnos tou Soteros Christou\"), nei manoscritti che lo contengono, viene attribuito a Clemente. L'inno potrebbe essere opera di Clemente (Bardenhewer), o antecedente, come il Gloria in excelsis Deo (Westcott).\n\"Quale ricco si pu\u00f2 salvare?\" (\"Tis ho sozomenos plousios\").\nSi tratta di un'omelia basata su Marco, X, 17-31 in cui Clemente dimostra che la ricchezza non viene condannata dai Vangeli come intrinsecamente cattiva, ma la sua moralit\u00e0 dipende dall'uso buono o cattivo che se ne fa. L'opera si conclude con la narrazione della vicenda del giovane che fu battezzato, si perse, e fu riconvertito da Giovanni apostolo ed evangelista. La data del trattato \u00e8 ignota, comunque si \u00e8 conservato in maniera pressoch\u00e9 completa.\n\"Lettera di Mar Saba\".\nA Clemente \u00e8 stata anche attribuita la \"Lettera di Mar Saba\", nella quale egli riporta estratti del \"Vangelo segreto di Marco\". Questa lettera, scoperta da Morton Smith nel 1958 nel monastero di Mar Saba che si trova a sud di Gerusalemme, potrebbe essere un falso dello stesso Smith."}
{"id": "108618", "revid": "120371897", "url": "https://it.wikipedia.org/wiki?curid=108618", "title": "Franco Maresco", "text": "Biografia.\nNoto per il lavoro registico svolto in coppia con Daniele Cipr\u00ec, nel duo Cipr\u00ec e Maresco, inizia a lavorare col collega nel 1986 per una rete privata di Palermo. Tra la fine degli anni '80 e l'inizio degli anni '90 il duo si fa conoscere e apprezzare in televisione grazie ai lavori per \"Blob\", \"Fuori orario. Cose (mai) viste\", \"Avanzi\" e soprattutto \"Cinico TV\". Nel 1995 realizza il suo primo film con Cipr\u00ec, \"Lo zio di Brooklyn\", a cui segue \"Tot\u00f2 che visse due volte\".\nNel 2008 il duo artistico si scioglie e Maresco prosegue la carriera da solo."}
{"id": "108620", "revid": "34971", "url": "https://it.wikipedia.org/wiki?curid=108620", "title": "Formattazione", "text": "La formattazione, in informatica, \u00e8 l'operazione tramite la quale si prepara per l'uso un supporto di memorizzazione di massa, come ad esempio un disco fisso o una sua partizione, per renderlo idoneo all'archiviazione di dati, impostando la struttura del file system che vi verr\u00e0 creato sopra.\nPu\u00f2 venire chiamata a volte anche inizializzazione, sebbene in realt\u00e0 questa \u00e8 la fase precedente la formattazione, quella di preparazione logica e scrittura dei dati di etichettatura dell'unit\u00e0 di memorizzazione. In pratica, la inizializzazione di una nuova unit\u00e0 (o, similmente, la re-inizializzazione di uno gi\u00e0 utilizzato) serve per stabilire lo stile (GPT o MBR), tipo, numero e dimensione delle partizioni.\nL'operazione consiste nel dividere la capacit\u00e0 del disco in una serie di blocchi di uguali dimensioni e fornire una struttura logica in cui verranno scritte le informazioni che permetteranno l'accesso ai dati desiderati.\nCasi di utilizzo.\nSono interessati a tale operazione tutti i supporti di archiviazione. Nel caso degli hard disk la formattazione deve essere preceduta dal partizionamento, ovvero da un'operazione che permette di dividere lo spazio disponibile in una o pi\u00f9 sezioni ognuna delle quali verr\u00e0 gestita dal software come se fosse un disco separato. Nel caso dei supporti ottici, come i CD-R e i DVD scrivibili, la registrazione dei dati avviene in genere per mezzo di appositi programmi di masterizzazione i quali creano la struttura di gestione contestualmente all'operazione di registrazione.\nLa formattazione deve essere sempre effettuata prima dell'utilizzo dei supporti di memoria. Normalmente i floppy disk e le chiavi USB vengono forniti preformattati dal produttore. In ogni caso \u00e8 possibile effettuare nuovamente l'operazione di formattazione quando si desidera riutilizzare un supporto, perdendo i dati presenti sullo stesso.\nMotivi.\nUno dei casi in cui si ricorre alla riformattazione di un disco si verifica quando \u00e8 necessario reinstallare il sistema operativo di un computer a seguito di malfunzionamenti causati da malware o da problemi software che hanno danneggiato il sistema operativo. In questo caso, dopo aver effettuato una copia di backup dei dati si procede alla formattazione per disporre di una struttura di memorizzazione sicuramente integra sulla quale installare il sistema operativo.\nNel caso si stia reinstallando il sistema operativo a causa di un malfunzionamento causato da malware, \u00e8 bene analizzare il backup dei dati con un buon antivirus, in modo da eliminare eventuali infezioni da malware che altrimenti rischierebbero di infettare nuovamente il computer.\nLivelli di formattazione.\nEsistono due livelli di formattazione, detti formattazione a basso e ad alto livello.\nFormattazione a basso livello.\nAttualmente, per quanto riguarda l'utilizzatore, interessa unicamente i floppy disk e consiste nel memorizzare sulla superficie degli stessi una serie di informazioni che permettono di dividerla in blocchi di uguale capacit\u00e0 identificabili univocamente e la cui integrit\u00e0 \u00e8 verificabile attraverso una somma di controllo.\nFino agli anni ottanta un'operazione analoga veniva effettuata dagli utenti anche sugli hard disk, in quanto le imprecisioni del sistema di controllo delle testine a mezzo motore passo-passo, sensibile per esempio all'orientamento dell'unit\u00e0, e l'algoritmo MFM usato per memorizzare i dati lo richiedevano.\nL'avvento del sistema RLL e del posizionamento delle testine col sistema voice-coil hanno reso obsoleta tale pratica. Negli hard disk prodotti a partire dagli anni novanta tale operazione viene nella pratica effettuata quasi esclusivamente dal produttore.\nAttualmente viene chiamata erroneamente formattazione a basso livello un'operazione di reinizializzazione del disco, possibile con apposite utility fornite dal produttore del disco stesso che consiste nel controllo di tutta la superficie del disco azzerandone il contenuto.\nIn seguito a tale operazione i dati presenti sul disco non sono pi\u00f9 recuperabili.\nFormattazione ad alto livello.\nConsiste nella memorizzazione sul supporto delle strutture del file system ed eventualmente del \"master boot record\". Questa operazione non cancella i file dal disco, ma si limita a riscrivere la struttura che ne permette la normale gestione. Fino a che non vengono sovrascritti da nuovi file, \u00e8 possibile recuperare il contenuto dei file precedenti alla formattazione per mezzo di appositi programmi.\nI dati presenti sul disco saranno semplicemente ignorati e sovrascritti dal computer ma rimarranno, almeno parzialmente, recuperabili con appositi software. Per avere la certezza che i dati registrabili non siano pi\u00f9 recuperabili bisogna ricorrere ad apposite tecniche di riscrittura dell'intera capacit\u00e0 del disco oppure alla distruzione fisica dello stesso.\nI programmi di formattazione permettono contestualmente di fare un controllo dell'intera superficie del disco per verificare la presenza di eventuali difetti. Questa operazione pu\u00f2 richiedere anche molte ore nel caso di un disco rigido di grande capacit\u00e0 ed \u00e8 superata dalla capacit\u00e0 del firmware dei dischi rigidi attualmente in commercio di identificare e isolare automaticamente eventuali blocchi difettosi. Analogamente alla reinizializzazione, tale operazione rende i dati precedentemente presenti sul disco non pi\u00f9 recuperabili."}
{"id": "108621", "revid": "663182", "url": "https://it.wikipedia.org/wiki?curid=108621", "title": "Daniele Cipr\u00ec", "text": "Biografia.\nSi fa conoscere alla fine degli anni ottanta per i suoi lavori alla regia in coppia con Franco Maresco nel duo Cipr\u00ec e Maresco, nella serie di sketch di \"Cinico TV\", in onda su Rai 3, e in vari film. Tra il 1995 e il 1998 \u00e8 alla regia di film come \"Lo zio di Brooklyn\" e \"Tot\u00f2 che visse due volte\", con quest'ultimo che suscita scalpore e forti reazioni da parte degli addetti ai lavori. Nel 2008 il duo artistico si scioglie e Cipr\u00ec prosegue la carriera da solo.\nNel 2002 ha debuttato a teatro con \"Palermo pu\u00f2 attendere\". Nel 2005 ha scritto e diretto lo spettacolo teatrale \"Viva Palermo Viva Santa Rosalia\" con Franco Scaldati e Mimmo Cuticchio.\nCome direttore della fotografia ha lavorato al fianco di registi del calibro di Renato De Maria, Marco Bellocchio e Roberta Torre.\nNel 2009 ha vinto al Chicago International Film Festival il premio della fotografia per \"Vincere\", per il quale si \u00e8 aggiudicato anche numerosi premi in Italia.\nCon \"\u00c8 stato il figlio\" (2012) si \u00e8 aggiudicato il Premio Osella per il migliore contributo tecnico alla 69\u00aa Mostra internazionale d'arte cinematografica di Venezia.\nNel 2013 ha vinto il Nastro d'argento al regista del miglior film. Nel 2014 realizza \"La buca\", uscito a settembre, con Rocco Papaleo, Sergio Castellitto, Valeria Bruni Tedeschi e Jacopo Cullin.\n\u00c8 docente di regia presso l'Accademia di Cinema e Televisione Griffith di Roma.\nNel 2016 \u00e8 stato autore della fotografia del cortometraggio La Viaggiatrice di Davide Vigore presentato alla 73\u00aa Mostra Internazionale d'arte cinematografica di Venezia."}
{"id": "108623", "revid": "124703863", "url": "https://it.wikipedia.org/wiki?curid=108623", "title": "Roberta Torre", "text": "Biografia.\nNata e cresciuta a Milano, dopo aver conseguito la maturit\u00e0 classica presso il Liceo Parini, si laurea in Filosofia presso l'Universit\u00e0 Statale di Milano, per poi specializzarsi in drammaturgia alla Scuola d'arte drammatica Paolo Grassi e, successivamente, in regia cinematografica alla Civica Scuola di Cinema Luchino Visconti. Contemporaneamente partecipa al laboratorio collettivo Ipotesi Cinema, fondato da Ermanno Olmi e Paolo Valmarana.\nNel 1990 si trasferisce a Palermo, dove nasce suo figlio, Tommaso. Affascinata dalla citt\u00e0 sceglier\u00e0 di abitarci per circa un decennio, prediligendola di fatto quale ambientazione di molte delle sue opere; nel corso degli anni novanta vi infatti gira i suoi primi cortometraggi: \"Angelesse\" (1991), \"Angeli con la faccia storta\" (1992), \"Le anime corte\" (1992), \"Il teatro \u00e8 una bestia nera\" (1993), \"Senti amor mio?\", \"La vita a volo d'angelo\", videoritratto del cantante Nino D'Angelo (1996), \"Verginella\" (1996) - che le fruttano vari premi in festival cinematografici italiani e stranieri e fonda una piccola casa di produzione, la \"Anonimi &amp; Indipendenti\".\nIl grande successo arriva nel 1997 con il suo primo lungometraggio \"Tano da morire\", un musical originale e sorprendente che ironizza sulla mafia e su d'una certa visione della sicilianit\u00e0, presentato al Festival di Venezia e a cui viene attribuito il premio Luigi De Laurentiis per l'opera prima, e che conquista poi altri premi tra cui due David di Donatello (miglior regista esordiente e migliore musicista a Nino D'Angelo) e tre Nastri d'argento (miglior regista esordiente, migliore musica, migliore attrice non protagonista), un Ciak d'oro per la migliore opera prima.\nNel 2000 realizza \"Sud Side Stori\", ancora un film musicale, ricalcato gi\u00e0 a partire dal titolo sulla falsariga del celebre \"West Side Story\", ambientandolo tra gli immigrati africani sbarcati sulle coste della Sicilia. Il film \u00e8 girato con centinaia di comparse scelte tra varie etnie tra cui marocchini, nigeriani e senegalesi e si avvale di una colonna sonora multietnica creata a pi\u00f9 mani dove spiccano tra gli altri, i nomi di Pacifico e Bobo Rondelli. Il film viene presentato alla 57\u00aa Mostra Internazionale d'Arte Cinematografica di Venezia nella sezione \"Sogni e visioni\".\nNel 2002 presenta il film drammatico \"Angela\" alla Quinzaine des R\u00e9alisateurs al 55\u00ba Festival di Cannes. Il film esce in Francia e in Inghilterra e conquista numerosi premi nei maggiori Festival Internazionali, tra cui il Tokyo International Film Festival e il Sundance Film Festival, successivamente viene candidato a sei Nastri d'argento.\nDel 2006 \u00e8 invece \"Mare nero\", un film noir, la storia inquietante di un uomo alle prese con le sue ossessioni girata nel mondo notturno dei club priv\u00e9 e degli scambi di coppia. Nel 2007 fonda la Rosettafilm con cui produce \"Itiburtino terzo\" e \"La notte quando \u00e8 morto Pasolini\", due docufilm sulle borgate romane. Il primo \u00e8 un affresco sulla vita e le storie dei giovani del Tiburtino III, storico quartiere di Roma, il secondo \u00e8 una lunga intervista racconto di Pino Pelosi che ricorda la notte del delitto Pasolini tra passato e presente. I film vengono presentati al Festival internazionale del film di Locarno nella sezione \"Ici et Ailleurs\" nell'agosto 2009.\nSempre nel 2007 firma la sceneggiatura di \"Sicilian Tragedi\" insieme con Ugo Chiti e Ottavio Cappellani, dall'omonimo libro di Ottavio Cappellani.\nNel 2008 aderisce al progetto collettivo All Human Rights for All in occasione del sessantesimo anniversario della Dichiarazione universale dei diritti umani, realizzando il cortometraggio \"La fabbrica\", che vede come protagonisti dei bambini che si apprestano a nascere.\nDel 2010 \u00e8 il film \"I baci mai dati\", una commedia girata nel quartiere Librino di Catania, di cui \u00e8 regista e co- produttrice insieme con Nuvola Film e Adriana Chiesa.\nDalla storia del film nasce l'omonimo romanzo \"I baci mai dati\" edito dalla Tartaruga Edizioni.\nNel 2010 firma la regia e la scenografia dell'adattamento teatrale de \"La ciociara\" prodotto dal Teatro Bellini di Napoli per cui ottiene una candidatura al Golden Graal come miglior regista.\nNel 2011 lavora alla sceneggiatura di \"Rose e matematica per\" un lungometraggio sulla figura e sulla vita di suo nonno, l'ingegnere aeronautico Pier Luigi Torre, inventore della Lambretta, dei motori dell'idrovolante Savoia-Marchetti S.55A della trasvolata atlantica, di un modello avanzato di scatola nera e perfino di una variet\u00e0 di \"rosa blu\". Il film non \u00e8 ancora stato realizzato.\nIl 14 maggio 2012 esordisce al Teatro greco di Siracusa con la commedia \"Gli uccelli\" di Aristofane, di cui firma la regia, prodotta dall'Istituto Nazionale Dramma Antico, per cui le viene conferito il premio Ombra di Dioniso.\nA settembre dello stesso anno esordisce a Taormina con lo spettacolo teatrale Lunaria, dal testo di Vincenzo Consolo di cui cura adattamento teatrale e scene, nell'ambito della Rassegna Taobook, produzione Taormina Arte, interpretato da Franco Scaldati, con canzoni originali di Etta Scollo.\nNell'ottobre 2012 \u00e8 ancora una volta a Palermo e partecipa alla riapertura dei Cantieri Culturali alla Zisa, presso i quali mette in scena \"Trash the Dress - Studio per una Medea postmoderna\", laboratorio spettacolo sulla figura di Medea.\nNell'aprile 2013 mette in scena \"Insanamente Riccardo terzo\", uno spettacolo rilettura del testo scespiriano, in cui sono in scena pazienti psichiatrici e attori professionisti.\nNello stesso anno insegna al Centro sperimentale di cinematografia a Palermo curando, tra gli altri, un laboratorio sul \"Gattopardo\" di Luchino Visconti.\nIl 19 febbraio 2014 esordisce con \"Aida\" al Teatro Biondo Stabile di Palermo, uno spettacolo di cui firma drammaturgia e regia, rilettura fantastica dell'opera verdiana. Il 9 maggio 2014 la Baldini &amp; Castoldi pubblica il suo secondo romanzo \"Il colore \u00e8 una variabile dell'infinito\". A giugno 2014 \"Il colore \u00e8 una variabile dell'infinito\" viene messo in scena al Teatro dell'Arte a Milano con la sua regia.\nNel giugno 2016 esce il libro \"Ipazia e la musica dei pianeti\", illustrato da Pia Valentinis per RueBallu Edizioni, una favola per bambini sulla filosofa e astronoma Ipazia D'Alessandria.\nNel 2017 esce \"Riccardo va all'inferno\", presentato al 35\u00b0 Torino Film Festival nella sezione \"After Hours\". Il film esce nelle sale italiane il 27 novembre 2017, distribuito da Medusa Film."}
{"id": "108624", "revid": "990063", "url": "https://it.wikipedia.org/wiki?curid=108624", "title": "Dial-up", "text": "Il termine Dial-up, nel campo delle telecomunicazioni, indica le connessioni tra computer realizzate con l'utilizzo di modem tramite la composizione di una normale numerazione telefonica, cio\u00e8 dunque utilizzando l'usuale banda fonica a bassa frequenza, grazie a opportuni programmi detti dialer.\nAd oggi i modem tradizionali permettono una velocit\u00e0 di connessione di fatto insufficiente per la maggior parte delle applicazioni: per esempio, aprire una pagina web dalle dimensioni di 150 kB richiede in trasmissione analogica circa un minuto, mentre attraverso un collegamento ADSL o in Fibra ottica la stessa pagina richiede tempi intorno a 1 o 2 secondi. \u00c8 da considerare inoltre che le connessioni in Dial-up hanno tempi di latenza generalmente molto elevati: intorno ai 400ms o pi\u00f9.\nCaratteristiche.\nQuesto genere di connessioni si contrappongono a quelle, solitamente di tipo LAN o WAN, dove la connessione tra i computer \u00e8 disponibile in modo permanente, senza cio\u00e8 che sia necessario attivare la connessione su richiesta attraverso il modem.\nNelle connessioni Dial-up \u00e8 dunque la linea telefonica (intesa come l'usuale banda fonica) a rappresentare il canale di comunicazione con la rete (solitamente Internet o le pi\u00f9 datate BBS), mentre il protocollo di comunicazione \u00e8 comunemente rappresentato da PPP e TCP/IP.\nDescrizione.\nLa connessione viene effettuata tra due computer: un primo, definito client, richiede alcuni servizi ad un secondo computer remoto, definito server, che fornisce i diversi servizi tra cui quelli di connessione, solitamente ad Internet.\nQuando si rende necessario instaurare un collegamento alla rete, il modem del computer client non far\u00e0 altro che una telefonata, all'altro capo del filo risponder\u00e0 il modem del computer remoto. Il collegamento alla rete cesser\u00e0 con la fine della telefonata: l'interruzione del collegamento telefonico determina la disconnessione del computer client dalla rete. La connessione pu\u00f2 essere realizzata tramite modem analogici o un'interfaccia ISDN. Le connessioni Dial-Up possono essere effettuate sia su linea analogica PSTN (\"Public Switch Telephone Network\" o, in italiano, Rete Telefonica Commutata) che su linea digitale ISDN (\"Integrated Service Digital Network\").\nLe diverse linee determinano diverse velocit\u00e0 di connessione: generalmente una velocit\u00e0 teorica di 56 kbit/s su linea analogica e 64 kbit/s su linea digitale ISDN (128 kbit/s utilizzando contemporaneamente 2 canali B). Allo stesso modo, modem diversi determinano diverse velocit\u00e0 di connessione."}
{"id": "108626", "revid": "1226", "url": "https://it.wikipedia.org/wiki?curid=108626", "title": "Muraglia cinese", "text": ""}
{"id": "108627", "revid": "1381093", "url": "https://it.wikipedia.org/wiki?curid=108627", "title": "Painkiller (album Judas Priest)", "text": "Painkiller \u00e8 il dodicesimo album in studio del gruppo musicale britannico Judas Priest, pubblicato il 3 settembre 1990 dalla Sony Music.\nDescrizione.\n\u00c8 ritenuto uno degli album pi\u00f9 rappresentativi della carriera del quintetto britannico, oltre che di tutto il movimento heavy metal. In questo disco \u00e8 forse concentrato il significato stesso del movimento, i cui elementi sono rappresentati dappertutto, non solo nella musica, ma anche nell'abbigliamento del gruppo, nelle sessioni fotografiche, e nei testi energici, al vetriolo, costruiti in modo tale per poter accompagnare la durezza della musica proposta.\nLe parti di batteria di Scott Travis, insieme con l'appesantito suono delle chitarre, segn\u00f2 un importante momento di passaggio dall'heavy pi\u00f9 orecchiabile degli anni ottanta a quello pi\u00f9 violento ed incisivo che far\u00e0 fortuna negli anni novanta. La title track \u00e8 generalmente considerata alla stregua di un vero e proprio inno dai pi\u00f9 ferventi appassionati del genere.\n\"Painkiller\" \u00e8 inoltre l'ultimo album registrato con il cantante Rob Halford, che poco dopo il disco lasci\u00f2 il gruppo per potersi dedicare ai suoi progetti personali. Il sostituto chiamato a rimpiazzarlo fu Tim \"The Ripper\" Owens. Halford si ricongiunse al gruppo nel 2004.\nCover illustri del brano \"Painkiller\" sono state incise dagli Angra sull'EP \"Freedom Call\" e dai Death su \"The Sound of Perseverance\"."}
{"id": "108628", "revid": "599013", "url": "https://it.wikipedia.org/wiki?curid=108628", "title": "Carta d'identit\u00e0", "text": "La carta d'identit\u00e0 \u00e8 un documento di riconoscimento strettamente personale nel quale sono contenuti i dati anagrafici, e altri dati ed elementi (lo stato civile, la cittadinanza, la professione, una fotografia, impronte digitali, e altro ancora) utili a identificare la persona a cui tale documento si riferisce.\nI suoi usi, formalit\u00e0 per il rilascio, obbligatoriet\u00e0 e i dati contenuti differiscono da stato a stato, in base alle rispettive normative.\nNon in tutti gli stati esiste la carta d'identit\u00e0 (non nel Regno Unito, ad esempio, e in quasi tutti gli stati con diritto di tipo common law). In tali paesi per alcuni usi pu\u00f2 essere sostituita da altri documenti personali.\nLaddove esiste, pu\u00f2 essere obbligatoria (oltre una determinata et\u00e0) o meno. In alcuni casi \u00e8 obbligatorio averla ma non portarla sempre con s\u00e9, essendo sufficiente in caso di necessit\u00e0 di controllo, mostrare di possederla a casa.\nI dati riportati differiscono a seconda delle esigenze e delle scelte dei singoli stati. Ad esempio per le donne coniugate in alcuni stati \u00e8 indicato il cognome da nubile, in altri quello del marito, in altri ancora entrambi.\nStoria.\nNel II millennio avanti Cristo gli Assiri in Mesopotamia, a capo di un impero multietnico, realizzarono tavolette in terracotta con incisi, in caratteri cuneiformi, il nome e gli altri dati anagrafici della persona. Presso i Romani, per dimostrare la cittadinanza (\"civitas\"), bastava l'autocertificazione orale:\" Civis Romanus sum\" (\"sono cittadino romano\") anche se, per essere pi\u00f9 credibile, era preferibile che chi pronunciava questa frase parlasse un buon latino e si vestisse secondo la moda romana. Per i soldati stranieri dell'Urbe si usava una tessera bronzea con la quale si attestava la cittadinanza ottenuta. I nomi dei civili erano invece registrati in tavole pi\u00f9 grandi, di legno o di bronzo, conservate negli archivi statali.\nNel Medioevo, soprattutto dal secolo XII per motivi di natura commerciale, si diffuse la \"patente di garanzia\", cio\u00e8 un salvacondotto (\"guidaticum\") emesso dalle autorit\u00e0 per coloro che dovevano raggiungere altre citt\u00e0 o Paesi stranieri. In questi documenti, oltre al nome, era riportata anche una descrizione fisica della persona. \nIn et\u00e0 moderna i cittadini erano chiamati a riportare il proprio nome nei registri appositi, ma non veniva rilasciato loro alcun documento.\nAgli inizi del XIX secolo Napoleone Bonaparte cre\u00f2 documenti identificativi legati alla classe lavorativa; in seguito cominciarono ad essere prodotti diversi tipi di documenti di identit\u00e0. Nel 1844 il sultano Mahmud II introdusse la carta d'identit\u00e0 uguale per tutti i cittadini dell'Impero Ottomano. Nel 1876 il fotografo scozzese William Notman ide\u00f2 un nuovo documento di identit\u00e0 contenente anche una fotografia, mentre nel 1915 gli Inglesi introdussero il passaporto obbligatorio con fotografia. Nel 1931, per motivi di pubblica sicurezza, il Regno d'Italia adott\u00f2 la carta d'identit\u00e0. L'attuale passaporto risale al 1946, anno di nascita della Repubblica Italiana, bench\u00e9 gi\u00e0 ce ne fosse uno al tempo del Regno d'Italia.\nRegolamenti nazionali delle carte d'identit\u00e0.\nIl riconoscimento d'identit\u00e0 all'interno delle frontiere dell'Unione Europea \u00e8 disciplinato da un codice comunitario relativo al regime di attraversamento delle frontiere da parte delle persone. Il \"codice frontiere Schengen\" \u00e8 previsto dalle Notificazioni previste dall'articolo 37 del regolamento (CE) n. 562/2006 del Parlamento europeo ed \u00e8 stato istituito il 15 marzo 2006 dal Consiglio.\nManca, invece, un'armonizzazione all'interno dei singoli Stati membri. La Direttiva 2008/C 18/03, art. 21, lettera c, ammette la possibilit\u00e0 per uno Stato membro di prevedere nella legislazione nazionale l'obbligo di possedere o di portare con s\u00e9 documenti di identit\u00e0.\nLa Direttiva 2004/38/CE obbliga i \"cittadini extracomunitari\" a portare sempre i documenti con s\u00e9 finch\u00e9 permangono all'interno del territorio UE, ed era finalizzata a facilitare il soggiorno in paesi dell'UE degli stessi cittadini appartenenti e quindi a rendere pi\u00f9 liberi i loro viaggi, esclusi quelli non facenti parte dell'Unione europea.\nQuindi, l'obbligo vige per i cittadini extracomunitari, mentre differisce per i cittadini della UE, a seconda delle leggi dello Stato membro.\nIn Italia.\nLa carta d'identit\u00e0 italiana \u00e8 il documento principale di identificazione per i cittadini italiani o per i residenti sul territorio. L'utilizzo di questa, o di un documento con foto considerato equivalente, \u00e8 obbligatorio ai fini del riconoscimento, seppure con limitazioni. Pu\u00f2 inoltre essere convalidata come documento valido per l'espatrio.\nLa forma cartacea, attualmente pi\u00f9 diffusa, \u00e8 in via di sostituzione con la versione elettronica (CIE), che \u00e8 stata istituita nel 1994 e che riporta fotografia, dati anagrafici e firma di chi la possiede. Il documento (sia cartaceo sia elettronico) dispone di alcuni accorgimenti anticontraffazione e ne \u00e8 pertanto vietata la plastificazione.\nIl D. Lgs. 30/2007 recepisce la Direttiva 2004/38/CE e obbliga i cittadini dell'UE e i loro familiari a esibire un passaporto od un altro documento d'identificazione e il permesso di soggiorno od un altro documento attestante la regolare presenza nel territorio dello Stato, pena l'arresto fino a un anno e l'ammenda fino a 2.000 euro.\nPer tutte le persone, cittadini o stranieri, vale l'obbligo di fornire, su richiesta di pubblici ufficiali, \"informazioni relative alla propria identit\u00e0 personale\", al proprio stato o altre qualit\u00e0 personali.\nNon si tratta, quindi, dell'obbligo di fornire un documento d'identit\u00e0 valido. In assenza, vale l'obbligo di fornire le proprie generalit\u00e0 \"a voce\".\nSe invece in possesso, ai sensi dell'art. 294, la carta d'identit\u00e0 od i titoli equipollenti devono essere esibiti ad ogni richiesta degli ufficiali e degli agenti di pubblica sicurezza.\nL\u2019art. 4 del Testo Unico di P.S. stabilisce che l\u2019autorit\u00e0 di P.S. pu\u00f2 ordinare alle persone pericolose e sospette (e solo ad esse), di munirsi entro un dato termine, di carta di identit\u00e0 e di esibirla ad ogni richiesta degli ufficiali ed agenti di P.S..\nPer le altre persone (non pericolose e non sospette), sussiste solo l\u2019obbligo previsto dall\u2019art. 651 C.P. che punisce chi, ad un pubblico ufficiale nell'esercizio delle sue funzioni, rifiuta di dare indicazioni sulla propria identit\u00e0 personale, sul proprio stato o su altre qualit\u00e0 personali.\nEsiste l\u2019obbligo di fornire indicazioni sulla propria identit\u00e0 personale, ma non il dovere di documentarla (vedi Cassazione, sez. I, 25 giugno 1987, n. 1769).\nUna persona sprovvista di documenti, potrebbe ad esempio consentire di essere accompagnata a un posto di polizia per l\u2019identificazione.\nL\u2019obbligo di munirsi e di esibire la carta di identit\u00e0 ad ogni richiesta degli ufficiali e agenti di P.S. sussiste solo per le persone pericolose e sospette cui l\u2019autorit\u00e0 di P.S. lo ha ordinato, ai sensi dell\u2019art. 4 del Testo Unico di P.S.\nIn tal caso, il rifiuto di esibire un documento di riconoscimento e contemporaneamente di dare indicazioni sulla propria identit\u00e0 personale, costituisce concorso materiale della contravvenzione prevista dall'art. 651 C.P. con la contravvenzione prevista dal Testo Unico di P.S.(Cassazione, sez. VI, 13 aprile 1989, n. 10378).\nRequisiti per la fototessera biometrica.\nLe caratteristiche tecnico-qualitative che deve avere la foto per la Carta d'identit\u00e0 italiana:\nIn Francia.\nIn Francia la carta d'identit\u00e0 (\"Carte nationale d'identit\u00e9 s\u00e9curis\u00e9e\") \u00e8 utilizzata dal 1940, introdotta per l'identificazione fatta dalla Repubblica di Vichy nell'ambito dell'olocausto (un utilizzo dell'antropometria da parte dello Stato che fu sottolineato da Giorgio Agamben).\nLa carta d'identit\u00e0 francese contiene la fotografia del volto e i dati anagrafici, oltre al numero di identificazione nazionale.\nIn passato l'utilizzo della carta d'identit\u00e0, come l'aggiornamento della stessa a cadenza periodica (10 anni) e in caso di cambio di residenza, era obbligatorio. Dal 1955 non sussiste l'obbligatoriet\u00e0, ma rimane uno strumento che pu\u00f2 essere utilizzato per dimostrare la propria identit\u00e0 alle forze di polizia, sebbene non \u00e8 esplicitato dalla legge che il documento sia sufficiente. In ogni caso alle forze di polizia \u00e8 permesso l'arresto, per non pi\u00f9 di 4 ore, di un cittadino sprovvisto del documento, ai fini di verificarne l'identit\u00e0 (\"v\u00e9rification d'identit\u00e9\").\nPer transazioni economiche di rilievo, in ambito bancario, \u00e8 accettata pi\u00f9 frequentemente della patente di guida.\nIn Portogallo.\nIl Portogallo obbliga i cittadini portoghesi a possedere un documento d'identit\u00e0 (Bilhete de Identidade) a partire dai sei anni d'et\u00e0. I maggiori di anni 16 hanno l'obbligo di portarlo con s\u00e9 ogni volta che ci si trova in luogo pubblico. L'accertamento dell'identit\u00e0 di una persona - sia essa cittadino naturale del paese, straniero (comunitario o extracomunitario), residente o meno sul territorio portoghese - avviene attraverso la richiesta delle generalit\u00e0 che \u00e8 opportuno attestare mediante l'esibizione di un idoneo e valido documento d'identit\u00e0. Tuttavia, sebbene le autorit\u00e0 - di polizia o pubbliche - possono richiedere l'esibizione di un documento d'identit\u00e0, non vige alcun obbligo se non esiste una concreta, valida e argomentata ragione di sospetto nei confronti della persona da identificare.\nIn caso di rifiuto di fornire gli elementi utili all'identificazione, le autorit\u00e0 possono condurre la persona al pi\u00f9 vicino posto di polizia per effettuare gli accertamenti volti all'identificazione. A tale scopo pu\u00f2 anche essere predisposto un rilievo fotodattiloscopico - che, tuttavia, verr\u00e0 distrutto davanti alla persona in caso di non formalizzazione di alcuna accusa - e il tempo di fermo sar\u00e0 quello sufficiente ad accertare l'identit\u00e0 e, comunque, non oltre le due ore.\nIl documento d'identit\u00e0 principale per i cittadini naturali del Portogallo \u00e8 il \"Bilhete de Identidade\" o anche \"Cart\u00e3o de Cidad\u00e3o\". Questo documento, oltre ai dati anagrafici completi, contiene anche altre informazioni come: il numero di previdenza sociale, il numero di identificazione fiscale, il numero d'iscrizione al servizio sanitario portoghese, eccetera. Il suo periodo di validit\u00e0 \u00e8 di cinque anni.\nUno straniero residente sul territorio portoghese per pi\u00f9 di 183 giorni l'anno pu\u00f2 richiedere e ottenere la \"Carta de Resid\u00eancia\" - differente per cittadini UE rispetto a quelli extra-UE - che servir\u00e0 a legittimare la presenza sul territorio oltre il periodo dei tre mesi stabiliti dalla legge. Tale documento accompagna il documento d'identit\u00e0 del paese di provenienza dello straniero. Trascorsi cinque anni di residenza continuativa in Portogallo, lo straniero pu\u00f2 chiedere e ottenere il \"Cart\u00e3o de Resid\u00eancia Permanente\" che, contrariamente al documento precedente, vale come documento d'identit\u00e0 per l'identificazione in territorio portoghese senza che debba essere accompagnato da altro documento. Solo trascorsi sei anni (dieci per gli extracomunitari), uno straniero residente permanentemente in Portogallo pu\u00f2 chiedere e ottenere la cittadinanza portoghese e conseguire il \"Cart\u00e3o de Cidad\u00e3o\"."}
{"id": "108629", "revid": "123613761", "url": "https://it.wikipedia.org/wiki?curid=108629", "title": "Gaetano Martino", "text": "Biografia.\nL'attivit\u00e0 accademica.\nFiglio di Antonino Martino, pi\u00f9 volte sindaco di Messina, si laure\u00f2 in medicina all'Universit\u00e0 di Roma nel 1923. Si dedic\u00f2 alla ricerca scientifica svolta inizialmente all'estero presso la Clinica Medica dell'Universit\u00e0 di Berlino e successivamente nel reparto di medicina interna dell'ospedale Sant'Antoine di Parigi. Allievo del fisiologo Giuseppe Amantea, nel 1934 divenne professore di Chimica biologica, e l'anno successivo di Fisiologia umana, all'Universit\u00e0 degli Studi di Messina. Rimase all'Universit\u00e0 di Messina, di cui fu anche rettore dal 1943 al 1954, fino al 1957 quando successe ad Amantea nella cattedra di Fisiologia umana alla \"Sapienza\" di Roma, di cui divenne rettore dal 1966 al 1967. Era il padre di Antonio Martino, ex ministro e ex deputato.\nFu membro dell'Accademia Peloritana dei Pericolanti.\nL'attivit\u00e0 politica.\nNel 1948 fu eletto deputato alla Camera nelle file del Partito Liberale Italiano e divenne vice presidente della Camera. Rieletto deputato nel 1953 nel Collegio unico nazionale, torn\u00f2 a fare il vice presidente dell'assemblea fino a quando divenne Ministro della Pubblica istruzione durante il Governo Scelba nel settembre 1954. Diviene in seguito ad un rimpasto Ministro degli affari esteri, carica che mantiene anche nel I Governo Segni fino al 1957.\nUna convinzione diffusa in quegli anni fece dimettere il titolare Attilio Piccioni a seguito del coinvolgimento del figlio nel cosiddetto Scandalo Wilma Montesi.\nL'impegno europeo.\nProtagonista del rilancio europeo a met\u00e0 degli anni cinquanta, Martino, all'epoca Ministro degli affari esteri, \u00e8 il promotore della Conferenza di Messina, a cui partecipano i ministri degli Esteri della Comunit\u00e0 europea del carbone e dell'acciaio (CECA), tenutasi a Messina (in casa sua) dal 1\u00ba giugno al 3 giugno 1955.\n\u00abSiamo tutti ansiosi di estendere sempre pi\u00f9 la nostra integrazione... Mi auguro che in questa Conferenza aggiungeremo un'altra pietra alle fondamenta della costruzione europea\u00bb, dichiara Martino in apertura dei lavori, dando un forte segnale per riprendere la via dell'integrazione, cominciando da quella economica. In meno di due anni si arriva alla firma dei Trattati di Roma e il ministro Martino guida la delegazione italiana per la stesura e la firma dei Trattati di Roma.\nCome ministro degli Esteri il 13 novembre 1956, pronuncia un discorso all'Assemblea generale delle Nazioni Unite, un anno dopo l'ammissione dell'Italia all'ONU. \u00c8 il primo discorso di un ministro italiano all'Assemblea ONU.\nMartino \u00e8 stato anche nel 1956 presidente del comitato dei tre \u00absaggi\u00bb della NATO (i ministri degli esteri di Norvegia, Italia e Canada), autori del rapporto sui compiti dell'Alleanza Atlantica nella sfera civile. Lasciata la Farnesina nel 1957, \u00e8 rieletto nel 1958 alla Camera. Nel 1960 e nel 1961 \u00e8 Capo della delegazione parlamentare italiana alla XV e alla XVI Assemblea generale dell'ONU a New York e, dal 1962 al 1964, Presidente del Parlamento Europeo. Torna alla Camera nel 1967 dove resta fino alla morte.\n\u00c8 stato anche presidente generale del Corpo Nazionale Giovani Esploratori Italiani (CNGEI). Dall'unione con Donna Alberta Stagno d'Alcontres Calapaj, ha avuto tre figli, tra cui Antonio Martino, che ha seguito le orme paterne scegliendo la carriera politica.\nControversie.\nSecondo quanto riportato dal quotidiano La Repubblica, nell'ottobre del 1956 Martino, nelle vesti di Ministro degli affari esteri, dichiar\u00f2 che certe indagini sulle stragi nazifasciste in Italia sarebbero servite solo \"a incoraggiare le critiche nei confronti del comportamento dei militari tedeschi\" e, quindi, a rafforzare in Germania \"la resistenza interna contro l'ingresso del paese della Nato\", frenando lo svolgimento delle inchieste. I documenti su tali crimini, nascosti per decenni, vennero poi ritrovati per caso nel 1994 in un armadio rivolto verso un muro in un palazzo ad uso militare. L'armadio venne soprannominato Armadio della Vergogna."}
{"id": "108634", "revid": "1543377", "url": "https://it.wikipedia.org/wiki?curid=108634", "title": "Porfiria", "text": "La porfiria (pronuncia: ; \"porfir\u00eca\") \u00e8 un insieme di malattie rare, per la maggior parte ereditarie, dovute a un'alterazione dell'attivit\u00e0 di uno degli enzimi che sintetizzano il gruppo eme nel sangue.\nSi tratta di un gruppo di patologie in cui le sostanze chiamate porfirine si accumulano, influenzando negativamente la pelle o il sistema nervoso. I sintomi di un attacco includono dolore addominale, dolore toracico, vomito, confusione, stitichezza, febbre, pressione alta e frequenza cardiaca elevata. Gli attacchi di solito durano da giorni a settimane. Le complicazioni possono includere paralisi, bassi livelli di sodio nel sangue e convulsioni. Gli attacchi possono essere causati da alcol, fumo, cambiamenti ormonali, digiuno, stress o alcuni farmaci. Se la pelle \u00e8 interessata, possono verificarsi vesciche o prurito con esposizione alla luce solare.\nLa maggior parte dei tipi di porfiria sono ereditati dai genitori e sono dovuti a una mutazione in uno dei geni che fanno eme. Possono essere ereditati in maniera autosomica dominante, autosomica recessiva o legata all'X. Un tipo, la porfiria cutanea tarda, potrebbe anche essere dovuto a un aumento di ferro nel fegato, epatite C, alcol o HIV / AIDS. Il meccanismo sottostante determina una diminuzione della quantit\u00e0 di eme prodotta e un accumulo di sostanze coinvolte nella produzione di eme. Le porfirie possono anche essere classificate in base al fatto che siano interessati il fegato o il midollo osseo. La diagnosi \u00e8 in genere eseguita con esami del sangue, delle urine e delle feci. Test genetici possono essere fatti per determinare la mutazione specifica.\nIl trattamento dipende dal tipo di porfiria e dai sintomi individuali. Il trattamento della porfiria della pelle comporta generalmente la protezione dalla luce solare. Il trattamento per la porfiria acuta pu\u00f2 comportare somministrazioni intravenose di eme o glucosio. Raramente si ricorre a un trapianto di fegato.\nLa frequenza della porfiria non \u00e8 chiara. Si stima che interessi da 1 a 100 individui ogni 50.000 persone. L'incidenza varia in tutto il mondo a seconda delle regioni. Si ritiene che la porfiria cutanea tarda sia il tipo pi\u00f9 comune. La malattia fu descritta almeno gi\u00e0 nel 370 a.C. da Ippocrate. Il meccanismo sottostante fu descritto per la prima volta da Felix Hoppe-Seyler nel 1871. Il nome porfiria deriva dal greco \u03c0\u03bf\u03c1\u03c6\u03cd\u03c1\u03b1, \"porfira\", che significa \"viola\", un riferimento alla colorazione che l'urina pu\u00f2 assumere durante un attacco.\nSegni e sintomi.\nI diversi tipi di porfirie si possono dividere in due gruppi: porfirie acute e porfirie croniche (altra classificazione \u00e8 la divisione in epatiche ed eritropoietiche).\nPorfirie acute.\nLe porfirie acute sono:\nQueste malattie colpiscono principalmente il sistema nervoso, causando crisi episodiche note come attacchi acuti. Il sintomo principale di un attacco acuto \u00e8 il dolore addominale, spesso accompagnato da vomito, ipertensione (pressione arteriosa elevata) e tachicardia (una frequenza cardiaca anormalmente rapida). Gli episodi pi\u00f9 gravi possono comportare complicazioni neurologiche: tipicamente neuropatia motoria (grave disfunzione dei nervi periferici che innervano i muscoli), che porta potenzialmente alla quadriplegia (paralisi di tutti e quattro gli arti) e sintomi del sistema nervoso centrale come convulsioni e coma. Occasionalmente, possono esserci sintomi psichiatrici di breve durata come ansia, confusione, allucinazioni e, molto raramente, psicosi conclamata. Tutti questi sintomi si risolvono una volta superato l'attacco acuto. La porfiria non \u00e8 una causa di malattia psichiatrica cronica, sebbene sia stata suggerita un'associazione con ansia e depressione.\nDate le numerose presentazioni e l'incidenza relativamente bassa della porfiria, i pazienti inizialmente potrebbero essere sospettati di avere altre condizioni non correlate. Ad esempio, la polineuropatia della porfiria acuta pu\u00f2 essere confusa con la sindrome di Guillain-Barr\u00e9 e il test della porfiria \u00e8 comunemente raccomandato in quelle situazioni.\nPorfirie croniche.\nNessuno di questi \u00e8 associato ad attacchi acuti; la loro manifestazione primaria \u00e8 con la malattia della pelle. Per questo motivo, queste quattro porfirie - insieme a due porfirie acute, VP e HCP, che possono anche comportare manifestazioni cutanee - sono talvolta chiamate porfirie cutanee.\nLa manifestazioni cutanee pelle sono presenti laddove si accumulano le porfirine in eccesso. Le porfirine sono molecole fotoattive e l'esposizione alla luce si traduce nella promozione di elettroni a livelli di energia pi\u00f9 elevati. Quando questi ritornano al livello di energia a riposo o allo stato fondamentale, l'energia viene rilasciata. Ci\u00f2 spiega la propriet\u00e0 della fluorescenza tipica delle porfirine. Ci\u00f2 provoca danni locali alla pelle.\nManifestazioni cutanee.\nDue tipi distinti di patologie della pelle sono visibili nella porfiria cronica:\nCause.\nLe porfirie sono generalmente considerate di natura genetica.\nFattori scatenanti.\nLa porfiria acuta pu\u00f2 essere scatenata da un numero di farmaci, molti dei quali si ritiene che l'attivino interagendo con gli enzimi del fegato prodotti con eme. Tali farmaci includono:\nGenetica.\nI sottotipi di porfiria dipendono da quale enzima \u00e8 carente.\nPatogenesi.\nNell'uomo, le porfirine sono i principali precursori dell'eme, un costituente essenziale dell'emoglobina, della mioglobina, della catalasi, della perossidasi e dei citocromi del fegato P450.\nIl corpo richiede porfirine per produrre eme, che \u00e8 usato per trasportare ossigeno nel sangue, tra le altre cose, ma nella porfiria c'\u00e8 un deficit (ereditato o acquisito) degli enzimi che trasformano le varie porfirine in altre, portando a livelli anormalmente alti di una o pi\u00f9 di queste sostanze. Le porfirie sono classificate in due modi: dai sintomi e dalla fisiopatologia. Fisiologicamente, le porfirie sono classificate come epatiche o eritropoietiche in base ai siti di accumulo di precursori dell'eme, nel fegato o nel midollo osseo e nei globuli rossi.\nLa carenza di enzimi della via della porfirina porta a una produzione insufficiente di eme. La funzione dell'eme svolge un ruolo centrale nel metabolismo cellulare. Questo non \u00e8 il problema principale nella porfiria; la maggior parte degli enzimi di sintesi dell'eme - anche gli enzimi disfunzionali - hanno una sufficiente attivit\u00e0 residua per aiutare nella biosintesi dell'eme. Il problema principale in queste carenze \u00e8 l'accumulo di porfirine, i precursori dell'eme, che sono tossici per i tessuti in alte concentrazioni. Le propriet\u00e0 chimiche di questi prodotti intermedi determinano la posizione dell'accumulo, se inducono fotosensibilit\u00e0 e se l'intermedio \u00e8 escreto (nelle urine o nelle feci).\nCi sono otto enzimi nella via biosintetica dell'eme, quattro dei quali - il primo e gli ultimi tre - sono nei mitocondri, mentre gli altri quattro sono nel citosol. Difetti in uno di questi possono portare a qualche forma di porfiria.\nLe porfirie epatiche sono caratterizzate da attacchi neurologici acuti (convulsioni, psicosi, dorso estremo e dolore addominale e una polineuropatia acuta), mentre le forme eritropoietiche presentano problemi cutanei, di solito una eruzione vescicante sensibile alla luce e una maggiore crescita dei capelli.\nLa porfiria variegata (anche porfiria variegata o porfiria mista), che risulta da una parziale deficienza di PROTO ossidasi, si manifesta con lesioni cutanee simili a quelle della porfiria cutanea tarda combinata con attacchi neurologici acuti. Tutte le altre porfirie sono predominanti sulla pelle o sul nervo.\nDiagnosi.\nLa diagnosi viene effettuata con uno scrupoloso esame delle porfirine nel sangue, nelle urine e nelle feci. Per la precisa analisi del tipo di porfiria si ricorre a esami pi\u00f9 specifici come la valutazione dell'attivit\u00e0 dei singoli enzimi nel sangue, anche se non tutti i saggi per ogni enzima sono disponibili. L'analisi genetica permette di confermare la diagnosi con sicurezza. La diagnosi delle fasi acute si effettua attraverso il dosaggio di ALA (acido delta-aminolevulinico) e di PBG (porfobilinogeno) nelle urine.\nIn generale, la stima delle urine di porfobilinogeno (PBG) \u00e8 il primo passo se si sospetta una porfiria acuta. Come risultato del feedback, la diminuzione della produzione di eme porta ad un aumento della produzione di precursori, essendo il PBG una delle prime sostanze nel percorso di sintesi della porfirina. In quasi tutti i casi di sindromi acute di porfiria, il PBG urinario \u00e8 marcatamente elevato tranne che per il raro deficit di ALA deidratasi o nei pazienti con sintomi dovuti a tirosinemia ereditaria di tipo I. In caso di porfiria da avvelenamento da mercurio o arsenico, compaiono altri cambiamenti nei profili di porfirina, in particolare aumenti delle uroporfirine I e III, coproporfirine I e III e pre-coproporfirina\nRipetere i test durante un attacco e successivi attacchi pu\u00f2 essere necessario per rilevare una porfiria, poich\u00e9 i livelli possono essere normali o quasi normali tra gli attacchi. \u00c8 noto che il test di screening delle urine fallisce nelle fasi iniziali di un grave attacco di porfiria intermittente acuto, potenzialmente letale.\nFino al 90% dei portatori genetici delle pi\u00f9 comuni porfirie epatiche acute ereditarie dominate (porfiria intermittente acuta, coproporfiria ereditaria, porfiria variegata) sono stati notati nei test del DNA come latenti per i sintomi classici e possono richiedere test del DNA o degli enzimi. L'eccezione a questo pu\u00f2 essere per portatori genetici post-pubert\u00e0 latenti di coproporfiria ereditaria.\nPoich\u00e9 la maggior parte delle porfirie sono condizioni rare, i laboratori ospedalieri generali di solito non dispongono dell'esperienza, della tecnologia o del personale per eseguire i test di porfiria. In generale, il test prevede l'invio di campioni di sangue, feci e urine in un laboratorio di riferimento. Tutti i campioni per rilevare le porfirine devono essere maneggiati correttamente. I campioni devono essere assunti durante un attacco acuto; altrimenti potrebbe verificarsi un risultato falso negativo. I campioni devono essere protetti dalla luce e refrigerati o conservati\nSe tutti gli studi sulla porfirina sono negativi, si deve considerare la pseudoporfiria. Un'attenta analisi del farmaco spesso trover\u00e0 la causa della pseudoporfiria.\nUlteriori test diagnostici.\nPotrebbero essere necessari ulteriori test diagnostici sugli organi interessati, come studi sulla conduzione nervosa per la neuropatia o un'ecografia del fegato. I test biochimici di base possono aiutare a identificare la malattia del fegato, il carcinoma epatocellulare e altri problemi agli organi.\nTerapie.\nNei casi di porfiria acuta \u00e8 importante la prevenzione: non somministrare farmaci che possano indurre la malattia e instaurando una dieta ricca di zuccheri. Ci sono alcune terapie farmacologiche che sono in grado di contenere le crisi acute.\nIn caso pazienti affetti da porfirie acute debbano essere sottoposti ad anestesia \u00e8 controindicato l'uso di tiopental e dei barbiturici in generale, perch\u00e9 sono in grado di provocare una crisi acuta di porfiria a causa dell'induzione enzimatica che producono nel fegato. In questi pazienti viene di norma preferito propofol come induttore di anestesia.\nPer le porfirie non acute, quali quelle dei malati di Morbo di Gunther, si cerca di effettuare il trapianto di midollo osseo o, in alternativa, si cerca di effettuare delle trasfusioni.\nNella porfiria cutanea tarda la terapia iniziale deve essere incentrata sull'allontanamento della sostanza tossica (virus, alcool, ferro, farmaci) e sulla protezione dal sole. In seguito, si pu\u00f2 intervenire aumentando l'eliminazione di porfirine.\nPer la protoporfiria la terapia consiste nella protezione dal sole attraverso creme schermanti e mediante b-carotene."}
{"id": "108635", "revid": "10005", "url": "https://it.wikipedia.org/wiki?curid=108635", "title": "Chris Huelsbeck", "text": ""}
{"id": "108642", "revid": "1369234", "url": "https://it.wikipedia.org/wiki?curid=108642", "title": "Boma", "text": "Il boma (1. nello schema a lato), in linguaggio nautico, \u00e8 una parte dell'attrezzatura velica, costituita da una trave in alluminio, legno o fibra di carbonio che sostiene la base della randa. Il boma \u00e8 fissato all'albero tramite uno snodo detto trozza (3.) che consente al boma di modificare il suo orientamento rispetto all'albero; l'estremit\u00e0 opposta e libera del boma \u00e8 detta invece \"var\u00e8a\" (6.).\nAl boma possono essere collegati diversi circuiti di regolazione delle vele:\nNel Windsurfing il boma \u00e8 un tubo di diametro variabile in alluminio e/o carbonio che circonda la vela fissandosi all'albero e all\"'angolo di scotta\" della vela anche detto \"bugna\". Con un paranco detto \"tesabase\" o \"caricabasso\" \u00e8 possibile regolare la tensione della vela modificando la sua forma. \nNel kitesurfing il boma \u00e8, pi\u00f9 semplicemente, una barra di alluminio e/o carbonio con un foro al centro. Attraverso questo foro passano uno o due cavi che, da un lato sono fissati al pilota, dall'altro vanno a collegarsi alla parte anteriore dell'aquilone, dagli estremi della barra partono altri due cavi che vanno a collegarsi alla parte posteriore dell'aquilone.\nTramite la connessione di questi cavi tra il boma e l'aquilone il pilota riesce a gestire sia l'incidenza dell'aquilone (e quindi la sua potenza) sia il suo movimento.\nEtimologia.\nIl termine deriva dal francese \"b\u00f4me\", a sua volta derivante dall'olandese \"boom,\" \"asta\".\nRischi per la sicurezza.\nUno studio negli Stati Uniti ha riconosciuto l'uso improprio del boma come seconda causa principale delle morti in mare. Questo pu\u00f2 infatti ferire direttamente gli operatori, pu\u00f2 scaraventarli in mare se essi vengono colpiti, e le cime ad esso collegate rappresentano rischi di caduta, scivolamento, traumi cranici o ferite alle mani. Sulle imbarcazioni pi\u00f9 grandi, alcuni marinai tendono a salire direttamente sopra al boma per ragioni che possono riguardare la manutenzione o l'installazione di coperture: in tal caso possono verificarsi pericolose cadute. Anche quando si \u00e8 fermi, vi \u00e8 comunque rischio per gli occupanti proprio per via del poco spazio. Secondo altri studi tra le cause pi\u00f9 frequenti degli incidenti durante la navigazione, anche nelle competizioni sportive, vi \u00e8 quella degli impatti diretti col boma.\nQuando tali incidenti si verificano lontano dalla costa, le operazioni di salvataggio risultano costose e difficili. Nel 2010, la Guardia Costiera Statunitense e la Guardia Nazionale utilizzarono un Lockheed C-130 Hercules per recuperare un uomo a pi\u00f9 di 1000 miglia dalla costa Messicana. Nel corso degli anni altri incidenti si sono verificati spesso nei laghi o presso le coste.\nGli incidenti riconducibili al boma possono inoltre mettere a rischio gli altri passeggeri dell'imbarcazione, qualora questi siano inesperti per quanto concerne la navigazione. Come misure di sicurezza, oltre all'attenzione alle condizioni meteorologiche, occorre prevenire indossando il giubbotto salvagente - che raddoppia le possibilit\u00e0 di sopravvivenza in mare - saper chiedere assistenza via radio e mediante gli appositi numeri di emergenza: in un incidente verificatosi nelle acque di Boston un marinaio fu scaraventato in mare da un impatto col boma, morendo in piena vista della terraferma e di altre imbarcazioni; l'altra persona rimasta a bordo non sapeva comunicare la propria posizione alla radio. \u00c8 bene inoltre conoscere il funzionamento della ritenuta del boma.\nPer eliminare parte dei rischi associati al boma, alcuni designer ne hanno modificato la posizione: ci\u00f2 pu\u00f2 comportare uno spostamento del baricentro dell'imbarcazione e aumentare il rischio di tendenza al ribaltamento della stessa. Altri produttori lo hanno invece eliminato."}
{"id": "108644", "revid": "729019", "url": "https://it.wikipedia.org/wiki?curid=108644", "title": "Milziade", "text": "Biografia.\nNel Chersoneso Tracico.\nFiglio di Cimone Coalemo, discendeva da una delle pi\u00f9 importanti e aristocratiche famiglie ateniesi, quella dei Filaidi, e si considerava discendente di Eaco, padre di Peleo e nonno di Achille.\nMilziade inizialmente godette del favore del tiranno Ippia, del quale spos\u00f2 una parente, probabilmente la figlia, e fu arconte negli anni 520 a.C., secondo un'iscrizione nel 524/523 a.C.; poi, nel 516 a.C., alla morte prematura del fratello Stesagora, governatore delle colonie del Chersoneso Tracico (fondate da Milziade il Vecchio), Milziade fu mandato a rimpiazzarlo, divenendo quindi governatore di Cardia, l'attuale Gallipoli (Turchia).\nMilziade, che nel frattempo era diventato nemico di Ippia, rinneg\u00f2 la vecchia moglie, dalla quale aveva avuto un figlio di nome Metioco, e si rispos\u00f2 con Egesipile, figlia del re dei Traci Oloro; il loro figlio maschio, Cimone, avuto nel 510 a.C., fu un'importante figura degli anni 470 e 460 a.C., mentre Elpinice, sua sorellastra, \u00e8 ricordata soprattutto per alcuni dibattiti politici avuti con Pericle e riportati da Plutarco.\nIn un secondo tempo, dovette unirsi all'esercito del Gran Re Dario, impegnato in Tracia; nel frattempo sostenne il regime democratico di Atene instaurato da Clistene, che forse era suo parente, e l'occupazione dell'isola di Lemno da parte ateniese (499 a.C.).\nQuando venne a sapere che il generale Mardonio si dirigeva verso l'Ellesponto, Milziade imbarc\u00f2 i suoi averi su cinque triremi e fugg\u00ec ad Atene; una delle navi, quella comandata dal figlio Metioco, fu per\u00f2 catturata dai Persiani.\nAd Atene Milziade era sostenuto dai commercianti, preoccupati per l'occupazione persiana della Ionia, seguita alla repressione della rivolta ionia, e per l'inazione voluta dagli Alcmeonidi, che avevano rovesciato la tirannide di Ippia. Quando alla fine dell'estate del 493 a.C. il re Dario mand\u00f2 alle polis della Grecia degli ambasciatori per chiedere loro \"terra e acqua\" (cio\u00e8 un atto di sottomissione al dominio persiano), ad Atene gli ambasciatori furono buttati gi\u00f9 da una rupe e a promuovere questa misura fu Milziade, appoggiato da Temistocle (il quale propose di uccidere anche l'interprete); secondo lo storico Peter Krentz un'azione cos\u00ec drastica potrebbe essere stata motivata dalla volont\u00e0 di rendere irreversibile questa dichiarazione di ostilit\u00e0 alla Persia.\nStratego e Maratona.\nMilziade, che all'epoca aveva circa sessant'anni, venne eletto stratego per il 490/489 a.C., riuscendo a contrastare efficacemente le accuse di essere un pericolo per la democrazia; decisivo per la sua nomina fu il ricordo della sua passata opposizione ai Persiani.\nA Milziade \u00e8 attribuito il merito della grande vittoria di Maratona, anche se certamente la sua fama venne amplificata dal figlio Cimone; alcuni storici moderni ritengono infatti che le sue imprese siano state esagerate a scapito dei meriti del polemarco Callimaco di Afidna, il cui ruolo non fu trascurabile. \u00c8 certamente merito suo, invece, la marcia effettuata dopo la vittoria di Maratona, che scongiur\u00f2 l'assedio alla citt\u00e0 di Atene, dato che Callimaco mor\u00ec in battaglia.\nDeclino e morte.\nSecondo un aneddoto raccontato da Plutarco, Milziade, dopo la battaglia, chiese una corona di ulivo come riconoscimento, ma Sofane gli rispose: \"Quando avrai vinto i Barbari, o Milziade, combattendo da solo, allora chiedi anche di essere onorato tu solo\".\nL'anno dopo, assunto il comando di una flotta di 70 navi, Milziade intraprese una spedizione per liberare le isole Cicladi dai Persiani, e mise sotto assedio l'isola di Paro, colpevole di aver appoggiato i generali persiani Dati e Artaferne, per ventisei giorni; la sua conquista doveva essere un trampolino di lancio per occupare Nasso, in chiave egemonica ed anti-persiana.\nL'assedio and\u00f2 per\u00f2 male e Milziade torn\u00f2 in patria con una brutta ferita; viene poi condannato a morte con l'accusa di tradimento, ma la pena fu commutata in una multa di cinquanta talenti. Secondo Erodoto mor\u00ec in carcere poco dopo il processo, probabilmente a causa di una gangrena per via della ferita riportata alla coscia durante quest'ultima campagna; la multa fu quindi pagata dal figlio Cimone.\nNonostante non fosse propriamente un democratico, Milziade rimase nei cuori degli Ateniesi per due motivi: il ruolo esercitato dal figlio Cimone nella politica della polis e il fondamentale ruolo svolto nella battaglia di Maratona, che rese consapevole Atene della propria forza."}
{"id": "108649", "revid": "23", "url": "https://it.wikipedia.org/wiki?curid=108649", "title": "Galleria del Fr\u00e9jus", "text": ""}
{"id": "108650", "revid": "23", "url": "https://it.wikipedia.org/wiki?curid=108650", "title": "Galleria del Frejus", "text": ""}
{"id": "108651", "revid": "74801", "url": "https://it.wikipedia.org/wiki?curid=108651", "title": "Hitoshi Ashinano", "text": "Prima del debutto come autore Ashinano ha lavorato come assistente del mangaka K\u014dsuke Fujishima. \u00c8 inoltre un creatore di \"d\u014djinshi\", con lo pseudonimo suke.\nNei suoi lavori prevalgono atmosfere piuttosto pessimiste e nostalgiche con un sottofondo di mistero, e sono frequenti le sezioni con dialogo ridotto o del tutto assente. Parecchi dei personaggi femminili che compaiono nelle sue opere sono caratteristici per il proprio carattere energico e indipendente."}
{"id": "108653", "revid": "729019", "url": "https://it.wikipedia.org/wiki?curid=108653", "title": "Aquilone", "text": "L'aquilone \u00e8 un oggetto pi\u00f9 pesante dell'aria vincolato a terra da un filo, che pu\u00f2 volare sfruttando la forza di portanza generata dal vento.\nIl vento pu\u00f2 anche essere virtuale, cio\u00e8 prodotto dal movimento del pilota. Questa tecnica ne consente l'utilizzo anche in assenza di vento e conseguentemente anche in interni (\"indoor\").\nEsistono diversi tipi di aquilone, ecco i pi\u00f9 conosciuti:\nL\"'aquilone statico\" \u00e8 controllato da un unico filo che rimane in aria in una posizione fissa (statica).\nEsistono un'infinit\u00e0 di aquiloni statici che vanno dalle classiche losanghe per bambini fino a grandissimi e complicatissimi aquiloni che richiedono mesi di lavoro per essere costruiti ed altrettanti per essere testati.\nL\"'aquilone combattente\" \u00e8 controllato da un unico cavo, ma grazie alle sue caratteristiche costruttive pu\u00f2 passare da una configurazione stabile (quando il filo di ritenuta viene tenuto fermo presenta una forma a diedro, generata dalla spinta del vento sulla superficie dell'aquilone) ad una configurazione instabile (quando la tensione del filo di ritenuta viene allentata). Nella configurazione instabile l'aquilone \u00e8 tendenzialmente piatto e tende a compiere dei giri su se stesso. L'aquilonista che guida l'aquilone combattente pu\u00f2 fargli compiere dei movimenti alternando la trazione sul cavo di ritenuta, ottenendo quindi delle acrobazie che possono essere giri su se stesso (spin), picchiate, cabrate, volo orizzontale e volo obliquo.\nPer facilitare il recupero e il rilascio veloce del filo generalmente si usano dei rocchetti o avvolgi-cavo che possono variare dalle forme pi\u00f9 semplici (yo-yo) fino alle versioni pi\u00f9 complicate provviste di cuscinetti a sfera.\nQuesto tipo di aquilone \u00e8 molto diffuso nelle culture asiatiche, ove vengono effettuati dei veri e propri combattimenti aerei (da cui deriva il nome). Il combattimento consiste nell'aggredire gli aquiloni avversari compiendo acrobazie finalizzate a recidere il cavo di ritenuta degli avversari. In alcune culture sul cavo viene incollata polvere e minuscole schegge di vetro per renderlo abrasivo e quindi recidere meglio i cavi avversari.\nL\"'aquilone acrobatico\" \u00e8 invece controllato da due o quattro fili e, a differenza dello statico, esegue acrobazie (\"trick\") nel cielo. Nelle gare i partecipanti devono sostenere 3 diverse prove:\nLe competizioni sono suddivise per tipo di aquilone (2 o 4 cavi) e possono essere individuali, in coppia (\"pair\") e in squadra (\"team\") composta da pi\u00f9 di due atleti.\nL'aquilonismo acrobatico \u00e8 molto praticato in Francia e negli Stati Uniti, \u00e8 diffuso in Canada, Regno Unito, Germania, Paesi Bassi e Svizzera, anche in Italia esiste un buon numero di praticanti e di gruppi aquilonistici.\nPer la pratica degli sport con \"aquilone da trazione\" ne esistono tipi diversi gonfiabili o a cassoni, a seconda della presenza o meno di una camera d'aria gonfiabile. Un aquilone associato all'utilizzo di una tavola da acqua permette la pratica del kite surf, associato ad una tavola da snowboard diventa kite-snow ma pu\u00f2 essere utilizzato anche con un buggy, uno speciale carrellino, o un mountain board, una particolare tavola da skateboard, utilizzabile su terreni sconnessi o sabbia battuta.\nStoria.\nSebbene non ci siano prove storiche inconfutabili, \u00e8 oramai accettato da tutti gli esperti che gli aquiloni furono inventati 2800 anni fa in Cina, paese dove erano disponibili i materiali pi\u00f9 adatti alla loro costruzione: il tessuto di seta per la velatura, i fili di seta intrecciata per i fili di ritenuta, il legno di bamb\u00f9 elastico e resistente per il telaio.\nDapprima si riteneva che l'aquilone fosse stato inventato nel V secolo a.C. dai filosofi cinesi Mozi e Lu Ban. Ma gi\u00e0 nel 549 a.C. \u00e8 dimostrato da un documento che si facevano volare aquiloni di carta come segnali in una missione di salvataggio.\nFonti medievali cinesi riportano l'uso degli aquiloni per la misura delle distanze, per la verifica della velocit\u00e0 del vento, per il sollevamento umano, per le segnalazioni e le comunicazioni durante le operazioni militari.\nL'aquilone cinese pi\u00f9 antico conosciuto era piatto (non curvato) e rettangolare. Le fonti storiche descrivono in seguito aquiloni senza coda ma con tensori per arcuare la superficie e renderli pi\u00f9 stabili.\nGli aquiloni erano dipinti con scene mitologiche e a volte erano dotati di arpe eoliche o fischietti per produrre suoni una volta in volo.\nDopo la sua introduzione in India, l'aquilone si trasform\u00f2 in aquilone combattente e prese il nome di patang, una tradizione che si perpetua tuttora ogni anno in India al festival di Makar Sankranti dove ne vengono fatti volare migliaia\nL'aquilone era conosciuto in tutta la Polinesia, e si presume sia stato diffuso a partire dalla Cina. Aquiloni di forma antropomorfa costruiti con stoffa e legno venivano usati in Polinesia nelle cerimonie religiose, per diffondere le preghiere agli dei.\n Le antiche usanze polinesiane lasciano intravedere quali possano essere state le antiche tradizioni dell'aquilone nell'Asia antica.\nL'uso dell'aquilone si diffuse in Europa in tempi relativamente recenti, nonostante stendardi gonfiati dal vento fossero gi\u00e0 usati dai romani. Le prime descrizioni degli aquiloni furono diffuse attraverso gli scritti di Marco Polo alla fine del XIII secolo mentre i primi aquiloni provenienti dal Giappone e dalla Malesia furono importati da marinai nel 16^ e 17^ secolo.\nInizialmente vennero considerati delle vere e proprie curiosit\u00e0 ma successivamente nel 18^ e 19^ secolo gli aquiloni furono un veicolo delle ricerche scientifiche.\nNel 1750 Benjamin Franklin pubblic\u00f2 la descrizione di un esperimento per provare che il fulmine \u00e8 una manifestazione elettricit\u00e0, facendo volare un aquilone durante un temporale: non ci sono prove che Franklin effettu\u00f2 realmente l'esperimento in quanto tale esperimento sarebbe estremamente pericoloso, se non fatale.\nGli aquiloni furono usati durante la ricerca e lo sviluppo dai fratelli Wright per la costruzione del primo aeroplano alla fine dell'Ottocento. Nei successivi 70 anni furono progettati molti aquiloni e parecchi di questi furono brevettati. Fra i vari brevetti troviamo l'aquilone a forma di diamante di Eddy privo di coda, il tetraedro, il flexible kite, l'ala di Rogallo, lo sled e il parafoil. \u00c8 molto probabile che tutti questi brevetti contribuirono all'invenzione dei moderni deltaplani.. In effetti il periodo che va dal 1860 a circa il 1910 divenne una specie di et\u00e0 dell'oro per l'aquilone. Aquiloni vennero usati per scopi scientifici, specialmente in meteorologia, aeronautica, comunicazioni radio e fotografia; vennero sviluppati numerosi sistemi di sollevamento umano e di trazione di veicoli con gli aquiloni. Da Giovanni Pascoli gli fu dedicata una celebre poesia scritta nel 1897 e intitolata \"L'aquilone\".\nIn seguito, la crescita e la diffusione degli aeroplani fecero diminuire l'interesse verso gli aquiloni. Durante la seconda guerra mondiale vi fu un utilizzo marginale per usi militari (si veda Focke-Achgelis Fa 330) ma da allora gli aquiloni sono usati principalmente per scopi ricreativi.\nMorfologia.\nNell'aquilone generalmente troviamo una vela, un telaio, delle briglie, e opzionalmente una o pi\u00f9 code.\nLa velatura pu\u00f2 avere le forme pi\u00f9 diverse, a seconda dei tipi (descritti pi\u00f9 avanti) e della fantasia del costruttore. La vela nella stragrande maggioranza dei casi presenta una simmetria longitudinale. Ad esempio negli aquiloni piani a forma di losanga abbiamo due ali, che sono suddivise dalla spina centrale che costituisce il telaio. Le ali hanno un bordo di entrata e un bordo di uscita dell'aria. Si considera la punta dell'aquilone quella pi\u00f9 vicina all'origine del vento. Nella parte opposta alla punta dell'aquilone pu\u00f2 essere agganciata una coda.\nIl telaio ha la funzione di mantenere aperta la velatura. Genericamente la parte del telaio disposto nella direzione del vento viene chiamato longherone o spina, le parti invece perpendicolari al longherone vengono chiamate traverse. Il telaio si colloca sulla velatura nella parte non colpita dal vento. Il telaio si congiunge con la velatura tramite delle apposite tasche opportunamente rinforzate, o con delle legature.\nLa briglia \u00e8 un insieme di fili e o parti di velatura opportunamente sagomate (dette chiglie), che nel loro insieme determinano l'inclinazione relativa dell'aquilone con la direzione del vento (vedi nella sezione fisica dell'aquilone la spiegazione).\nLa coda pu\u00f2 essere una striscia di tessuto piana oppure un tubo. Esistono anche altri tipi di coda dalle forme pi\u00f9 complesse.\nMateriali.\nPer costruire la velatura vengono utilizzati materiali leggeri e resistenti, che possono essere tradizionali come la carta e la seta oppure materiali moderni, come il ripstop, il mylar, il kevlar o il dacron. Nella scelta dei materiali incide la forma e il tipo dell'aquilone: ad esempio per gli aquiloni gonfiabili viene utilizzato principalmente il ripstop, per gli acrobatici sia il ripstop che il kevlar. Per i combattenti i materiali principali sono la carta ed il mylar.\nAnche per il telaio si privilegiano materiali flessibili, leggeri e resistenti. Fra i materiali tradizionali abbiamo il bamb\u00f9, il legno ramino, mentre i materiali tecnici moderni sono la fibra di vetro (piena per le piccole sezioni, cava per le sezioni pi\u00f9 grandi), vari tipi di fibra di carbonio.\nPer i cavi di ritenuta vanno privilegiati fili leggeri, resistenti e non elastici. Possono essere usate fibre naturali come il lino, il cotone, nella forma di multi filamenti, generalmente intrecciati. Materiali moderni sono invece trecciole di nylon, poliestere, rayon, dacron, kevlar, dyneema, Spectra.\nPer le briglie si usano gli stessi materiali usati per i cavi di ritenuta, nelle sezioni e carichi di rottura proporzionati.\nTipi di aquiloni.\nSi possono individuare i seguenti tipi di aquiloni:\nPiani.\nSono quegli aquiloni la cui forma si sviluppa essenzialmente su un solo piano: di questo tipo sono gli aquiloni come la losanga, l'eddy.\nA diedro.\nSono aquiloni la cui superficie presenta un angolo o diedro che ne rende pi\u00f9 stabile il volo. Ne \u00e8 esempio il roller.\nCellulari.\nIl nome di questo tipo di aquiloni deriva dal fatto che in essi una figura geometrica solida viene replicata pi\u00f9 volte per costituire la forma finale dell'aquilone. Le figure pi\u00f9 comuni sono i tetraedri e i parallelepipedi. Un esempio illustre di questo tipo di aquiloni deriva dagli studi approfonditi eseguiti da Alexander Graham Bell e il suo tetraedro. Un altro importante rappresentante di questa categoria \u00e8 il Cody di Samuel Franklin Cody.\nAltri rappresentanti moderni di questa categoria sono il \u201cProf Waldrof Box kite\u201d inventato nel 1977 da Peter Waldron e il Tri-D Box di Peter Lynn.\nDelta.\nSono aquiloni di forma triangolare, dotati di una chiglia centrale, ovvero un triangolo di stoffa disposto centralmente che si sviluppa sul piano verticale e che costituisce anche la briglia dell'aquilone.\nLe due ali, anch'esse di forma triangolare, sono steccate sul bordo d'ingresso, e vengono tenute aperte da una stecca trasversale detta traversa. La traversa non \u00e8 vincolata con il corpo dell'aquilone, ma solo fissata alle stecche del bordo di entrata.\nDa questo tipo di aquiloni derivano moltissimi aquiloni acrobatici.\nAla Rogallo.\nSi tratta di un aquilone gonfiabile a forma di ala. Fu sviluppato dall'ingegnere della NASA Francis Rogallo nel 1948 e al quale diedero il nome di parawing.\n(Vedi Ala Rogallo).\nIbridi.\nSono aquiloni che presentano caratteristiche di pi\u00f9 di un tipo. Ad esempio l'aquilone conyne o aquilone militare francese, \u00e8 un aquilone costituito dall'unione di un aquilone piatto tipo eddy o losanga, con un aquilone cellulare dalla sezione triangolare, che ne costituisce il corpo centrale.\nGonfiabili.\nGli \"aquiloni soffici\" o \"gonfiabili\" sono aquiloni senza steccatura. Questi aquiloni non hanno armatura ma sono composti o da cavetti interni, dette briglie, che sorreggono l'aquilone e con il vento gli danno la forma, o da centine. Quando sono presenti le centine, ogni sezione fra una centina e l'altra viene detta cassone. L'entrata dell'aria \u00e8 possibile grazie a delle aperture situate in specifiche zone dell'aquilone studiate per non rovinarne l'aerodinamica. Gli aquiloni senza armatura possono essere acrobatici o statici; quelli acrobatici assomigliano ai parapendio e con l'aumentare della dimensione della vela possono creare forze tali da trascinare sul terreno, hanno un'armatura molle e si gonfiano grazie a delle camere d'aria poste sulla parte anteriore del aquilone. Quelli statici hanno un'armatura sorretta dalle briglie interne che danno la possibilit\u00e0 di gonfiare l'aquilone e dargli la forma. Il principale costruttore di questi aquiloni statici \u00e8 Peter Lynn, ingegnere meccanico neozelandese che crea aquiloni di grandi dimensioni, detiene infatti il record dell'aquilone pi\u00f9 grande al mondo: la rappresentazione del trilobite (mollusco preistorico) con dimensioni che superano i 50 metri di lunghezza.\nFisica dell'aquilone.\nLe forze che permettono all'aquilone di rimanere sospeso e fermo in aria sono: la trazione (vincolo) del cavo di ritenuta con le sue due componenti verso terra e verso la direzione opposta a quella del vento, la forza peso diretta verso terra, la forza di resistenza, che va nella stessa direzione del vento, e la portanza in direzione opposta alla forza peso, ovvero verso il cielo.\nAffinch\u00e9 l'aquilone resti stabile in cielo, la somma di questi vettori deve dare un risultato pari a zero. Questo \u00e8 il motivo per cui un aquilone al quale viene a mancare il vincolo del cavo di ritenuta inevitabilmente cade a terra. Un ruolo fondamentale per la statica dell'aquilone \u00e8 la briglia, poich\u00e9 questa determina l'angolo con il quale l'aquilone presenta la sua superficie al vento.\nIl punto ottimale per la briglia dell'aquilone si pu\u00f2 ottenere sperimentando empiricamente, cio\u00e8 variando il rapporto fra la parte anteriore e quella posteriore della briglia. Se la briglia \u00e8 troppo arretrata (cio\u00e8 la proiezione ortogonale del punto di briglia sul piano dell'aquilone \u00e8 troppo arretrata), l'aquilone presenta un angolo di incidenza con il vento troppo elevato, causando un aumento della resistenza e una diminuzione della portanza: l'aquilone in questo caso non si alza come dovrebbe e tende a oscillare continuamente di lato, sempre mantenendo la sua posizione con la punta rivolta al cielo. Se invece la briglia \u00e8 troppo avanzata, (cio\u00e8 la proiezione ortogonale del punto di briglia sul corpo dell'aquilone \u00e8 troppo avanzata), l'aquilone presenta un angolo di incidenza con il vento troppo basso, questo comporta sia una diminuzione della portanza che della resistenza rispetto al punto ottimale di briglia. In questo caso l'aquilone tende a raggiungere velocemente il massimo dell'elevazione e poi a virare velocemente su se stesso, per poi cadere. Va notato che il punto ottimale di briglia varia anche con la velocit\u00e0 del vento.\nLa coda, che pu\u00f2 essere presente in alcuni aquiloni, svolge un ruolo importante nella statica dell'aquilone, aumentando la resistenza nella direzione del vento, e stabilizzando aquiloni che diversamente non potrebbero volare in maniera statica.\nNella statica dell'aquilone \u00e8 di fondamentale importanza la presenza di superfici oblique: aquiloni completamente piatti o addirittura con curvatura concava sono instabili, mentre gli aquiloni con curvatura convessa o che presentano un diedro sono pi\u00f9 stabili. Gli aquiloni cellulari, che presentano una combinazione di superfici piatte e verticali, sono molto stabili, e sono pi\u00f9 adatti ad affrontare venti pi\u00f9 forti, rispetto agli aquiloni piani.\nLe stesse forze menzionate prima sono applicate agli aquiloni acrobatici, con la differenza che negli aquiloni acrobatici non viene utilizzato un singolo cavo di ritenuta, ma due o pi\u00f9. Per permettere l'utilizzo di pi\u00f9 cavi sono previste tante briglie quanti sono i cavi di ritenuta, ed ogni cavo viene legato ad una maniglia che il pilota tiene con una mano. Negli aquiloni a due cavi le briglie presentano una simmetria longitudinale.\nQuando i due cavi di ritenuta (che sono della stessa lunghezza) sono mantenuti alla stessa distanza dall'aquilone, cio\u00e8 il pilota sorregge le maniglie appaiate, si presenta una situazione statica, ovvero l'aquilone rimane fermo nella sua posizione a mezzaria. Quando invece il pilota muove le maniglie, collegate all'estremit\u00e0 dei cavi di ritenuta, in modo da rendere uno dei due cavi pi\u00f9 corto dell'altro rispetto all'aquilone, si crea uno squilibrio fra le forze.\nL'aquilone a quel punto subisce una rotazione nella stessa direzione dove viene accorciato un cavo di ritenuta. Quando i cavi vengono posizionati di nuovo appaiati, l'aquilone non ha pi\u00f9 necessit\u00e0 di virare, ma non necessariamente rimane fermo sospeso a mezz'aria: questo dipende dalla sua posizione.\nGli aquiloni a tre cavi sono principalmente aquiloni da trazione e il terzo cavo di ritenuta viene usato per cambiare l'angolo di incidenza dell'aquilone: questo permette al pilota di variare la resistenza e la portanza a suo piacimento.\nIn questo modo egli pu\u00f2 sfruttare al meglio le caratteristiche dell'aquilone per adattarle alle sue esigenze di trazione.\nNegli aquiloni acrobatici a quattro cavi il pilota ha completamente sotto controllo l'angolo di incidenza dell'aquilone. Il comando di questo tipo di aquiloni \u00e8 estremamente preciso ma allo stesso tempo \u00e8 molto complicato. Negli aquiloni acrobatici di questo tipo possono essere variate le lunghezze dei cavi di sinistra o di destra o entrambe. Questo tipo di controllo totale ha introdotto una innovazione cos\u00ec radicale nelle manovre possibili, un aquilone a quattro cavi pu\u00f2 essere fatto volare sia in avanti che all'indietro, tanto da ispirare il nome \u201crevolution\u201d nella sua versione commerciale (vedi).\nUtilizzo.\nL'aquilone pu\u00f2 essere impiegato nelle seguenti applicazioni: volo umano, usi militari, segnalazione, scienza e tecnologia, innalzamento di antenne, trazione, produzione di energia, Foto aerea con l'aquilone, divertimento, spettacolo.\nClub.\nCon il diffondersi dell'utilizzo ricreativo sono stati fondati club di appassionati di costruzione e volo di aquiloni. In Italia se ne contano a tutt'oggi pi\u00f9 di 30 attivi, fra club e associazioni.\nI paesi anglosassoni sono stati i precursori per la diffusione dell'aquilone come forma di ricreazione, e ovviamente l\u00ec sono nati i primi club.\nFestival.\nIn Italia dagli anni ottanta si sono tenuti e continuano a tenersi annualmente diversi festival che hanno visto la partecipazione di aquilonisti e club Italiani e stranieri. I pi\u00f9 longevi e importanti, sia dal punto di vista delle presenze di pubblico che di aquilonisti sono quello di Cervia, il festival \u201cVulandra\u201d di Ferrara, \u201cColoriamo i Cieli\u201d di Castiglione del Lago, il Festival del Vento di Spotorno e la Festa dell'aquilone di Urbino. All'estero vi sono festival importanti in tutti i continenti. Quelli pi\u00f9 antichi sono quelli Giapponesi di aquiloni giganti di Hamamatsu e quello di Shirone. Ve ne sono di importanti in Asia in Thailandia, Cina, Singapore, e in India. I principali festival europei si tengono a Dieppe (Fr), Marsiglia (Fr), Brigthon (UK), Fan\u00f8 (Dk)\nSicurezza.\nNell'utilizzo degli aquiloni si devono tenere presente le seguenti regole minime di sicurezza, sia per tutelare se stessi che gli altri.\nUtilizzare guanti robusti, specialmente quando gli aquiloni sono di dimensioni medio grandi: il cavo di ritenuta infatti pu\u00f2 causare scottature per abrasione.\nMai far volare gli aquiloni in presenza di temporali: parti del telaio possono attirare i fulmini (vedi effetto delle punte) e il cavo di ritenuta in presenza di umidit\u00e0 pu\u00f2 fornire una via di discesa a terra per il fulmine con possibili conseguenze catastrofiche.\nNon far volare aquiloni in prossimit\u00e0 di linee elettriche: il cavo di ritenuta potrebbe in particolari condizioni divenire conduttore, con la possibilit\u00e0 di creare cortocircuiti potenzialmente mortali per chi tiene il cavo di ritenuta.\nMai volare in prossimit\u00e0 di strade di grande comunicazione: il vostro aquilone potrebbe distrarre dalla guida qualche automobilista, che potrebbe quindi causare incidenti stradali.\nQuando si fanno volare aquiloni con grande trazione vanno prese le opportune precauzioni per proteggere gli spettatori sia dalla possibile caduta dell'aquilone, sia dal contatto con il cavo di ritenuta."}
{"id": "108657", "revid": "599013", "url": "https://it.wikipedia.org/wiki?curid=108657", "title": "Milziade (disambigua)", "text": ""}
{"id": "108660", "revid": "124875931", "url": "https://it.wikipedia.org/wiki?curid=108660", "title": "Intero di Gauss", "text": "Un intero di Gauss (o gaussiano) \u00e8 un numero complesso le cui parti reale e immaginaria sono intere. L'insieme formula_1 degli interi di Gauss, dotato delle ordinarie operazioni di addizione e moltiplicazione tra numeri complessi, \u00e8 un anello.\nDefinizione.\nFormalmente, gli interi di Gauss costituiscono l'insieme\nL'anello degli interi di Gauss \u00e8 un dominio d'integrit\u00e0, un anello a fattorizzazione unica, un anello a ideali principali e un dominio euclideo, ma non \u00e8 un anello ordinato.\nPropriet\u00e0.\nNorma.\nLa norma \u00e8 una funzione che a ogni intero di Gauss associa un numero intero non negativo definito come\nLa norma \u00e8 moltiplicativa, cio\u00e8\nElementi invertibili.\nGli elementi invertibili (le unit\u00e0) di formula_5 sono tutti e soli gli elementi di norma 1, cio\u00e8 i quattro numeri seguenti:\nPrimi di Gauss.\nCome i numeri interi, anche gli interi di Gauss possono essere scritti in maniera (quasi) unica come prodotto di \"primi\", detti primi di Gauss. Alcuni \"comuni\" numeri primi sono primi di Gauss, mentre altri diventano dei numeri composti; per esempio 2\u00a0=\u00a0(1\u00a0+\u00a0\"i\")(1\u00a0\u2212\u00a0\"i\") e 5\u00a0=\u00a0(2\u00a0+\u00a0\"i\")(2\u00a0\u2212\u00a0\"i\").\nPi\u00f9 precisamente:\nIn generale, un intero di Gauss formula_7 \u00e8 primo se e solo se \u00e8 soddisfatta una delle seguenti condizioni:\nI primi di Gauss sono infiniti, perch\u00e9 sono infiniti i numeri primi congrui a 3 modulo 4.\nCampo dei quozienti.\nIl campo dei quozienti degli interi di Gauss \u00e8 il campo dei \"razionali di Gauss\" (o \"gaussiani\") \nformato dai numeri complessi \"a+bi\" le cui parti reale ed immaginaria, \"a\" e \"b\", sono entrambe numeri razionali.\nQuesto campo \u00e8 un'estensione di formula_14 di grado 2, quindi \u00e8 un campo di numeri.\nCome tutti i campi di numeri, \u00e8 un'estensione finita e separabile di formula_14, e con la topologia euclidea ereditata da formula_16 non \u00e8 uno spazio completo.\nCome tutte le estensioni di grado 2, l'estensione formula_17 \u00e8 normale, di Galois, abeliana, con gruppo di Galois isomorfo a formula_18.\nInoltre formula_19, essendo il campo di spezzamento del polinomio \"x4-1\" su formula_14, \u00e8 un campo ciclotomico con anello degli interi \u00e8 formula_1.\nCongetture aperte.\nRappresentando i numeri complessi come un piano sui numeri reali, le due rette dei numeri reali e dei numeri puramente immaginari contengono infiniti numeri primi di Gauss. Non \u00e8 nota alcun'altra retta per cui valga questa propriet\u00e0, in particolare non \u00e8 noto se vi siano infiniti primi di Gauss della forma (1+ \"ki\")"}
{"id": "108661", "revid": "48731", "url": "https://it.wikipedia.org/wiki?curid=108661", "title": "Lo zio di Brooklyn", "text": "Lo zio di Brooklyn \u00e8 il primo film realizzato dalla coppia Cipr\u00ec e Maresco, nel 1995.\nNel film non \u00e8 presente alcun interprete femminile e i ruoli \"da donna\" sono sostenuti da attori maschili, vestiti in abiti vagamente muliebri.\nTrama.\nAmbientato in una Palermo semidiroccata e apocalittica, popolata da inquietanti personaggi che si aggirano in mutande, cantano senza motivo o stanno immobili con espressione ebete, il film diventa a tratti una sequenza di immagini apparentemente non direttamente connesse tra loro secondo uno schema logico. I fratelli Gemelli (in tutto quattro, con il figlio di uno di loro affetto da handicap e costretto sulla sedia a rotelle) vengono costretti da una coppia di nani mafiosi a ospitare un anonimo e silenzioso personaggio (che d\u00e0 il nome al film, essendo semplicemente chiamato \"lo zio d'America\").\nI nani sono responsabili dell'organizzazione di un attentato nei confronti del fratello del boss del luogo, Don Masino. Dopo un lungo periodo di prigionia forzata all'interno della loro abitazione, dovuta al gran numero di cani randagi che assediano la citt\u00e0, simbolo del degrado che prende il sopravvento sulla \"razza umana\", tale \"zio\" sparisce misteriosamente, e i quattro si recano alla sua ricerca.\nDurante l'esplorazione giungono in una radura paradisiaca dove trovano molti degli altri personaggi che, chi pi\u00f9 chi meno, hanno preso parte alle numerose sequenze grottesche che rappresentano la quasi totalit\u00e0 della pellicola, in abito bianco e intenti a cantare e a ballare venendosi a trovare in una dimensione (sottolineata da un marcato chiarore che assumono le immagini) in cui non esistono pi\u00f9 sofferenze umane e differenze sociali tra potenti e miserabili (un barlume di speranza finale che si riesce a cogliere in una pellicola intrisa di nichilismo). Qui si ritrovano anche i due nani e il fuggitivo \"zio\", nonch\u00e9 il vecchio nonno Gemelli che nel frattempo era morto.\nIn realt\u00e0, la trama non \u00e8 ben definita e anzi assume un ruolo secondario all'interno della pellicola, tanto che alcuni particolari sono lasciati completamente senza una spiegazione all'interno di un alone onirico fortemente surreale. Oltre alla trama principale, legata alla venuta dello zio di Brooklyn, si intrecciano altre storie di solitudine e di frustrazione, tra le quali quella di Lo Giudice, un cantante fallito che tramite il Mago Zoras cerca di \"sfondare\" nel mondo della musica palermitana, e quella di Iachino, alla perenne ricerca di una compagnia femminile.\nIl titolo.\nLo zio di Brooklyn del titolo \u00e8 un personaggio che per tutta la durata del film non proferisce parola alcuna. Solo alla fine aprir\u00e0 bocca esclamando, rivolto alla macchina da presa, \"Permettete che mi presenti. Io sono...\", ma il suo nome verr\u00e0 coperto da una lunga pernacchia.\nScene \"cult\".\nNei primi minuti del film viene proposta una scena di un atto sessuale tra un contadino e un'asina. L'atto si svolge in un'ambientazione bucolica e rupestre. Dopo l'amplesso il contadino paga in contanti la prestazione al padrone dell'asina. Tale scena \u00e8 stata riproposta, sempre da Cipr\u00ec e Maresco, nel successivo film \"Tot\u00f2 che visse due volte\", realizzato nel 1998.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "108668", "revid": "1652635", "url": "https://it.wikipedia.org/wiki?curid=108668", "title": "Rotari", "text": "Biografia.\nGi\u00e0 duca di Brescia, ariano, apparteneva alla stirpe degli Arodingi, termine che potrebbe indicare la discendenza da una popolazione, gli Arudi, anticamente stanziata nello Jutland. Ascese al trono nel 636 alla morte di Arioaldo, del quale spos\u00f2 la vedova Gundeperga, cattolica e portatrice del carisma dell'antica dinastia dei Letingi ereditato dalla madre Teodolinda.\nSecondo la tradizione, alla morte di Arioaldo i duchi longobardi avrebbero incaricato Gundeperga di scegliere il nuovo re e sposo, secondo una modalit\u00e0 gi\u00e0 applicata dalla monarchia longobarda con Rosmunda (che scelse Elmichi, peraltro rifiutato dalla maggioranza dei duchi) e Teodolinda (che scelse Agilulfo, questa volta con largo consenso). Anche la scelta di Gundeperga - presumibilmente pilotata dai duchi - ebbe successo. Rotari rinnov\u00f2 pertanto la formula di un re ariano affiancato da una regina cattolica, che, dai tempi di Teodolinda, assicurava un sostanziale equilibrio nel Regno e una politica di tolleranza.\nRotari condusse numerose campagne militari, che portarono quasi tutta l'Italia settentrionale sotto il dominio del regno longobardo. Ci\u00f2 fu possibile in quanto l'Impero Bizantino attraversava una grave crisi interna, che lo distoglieva dall'Occidente. Rotari, pertanto, conquist\u00f2 (642) la Liguria (compresi il capoluogo Genova e Luni) e Oderzo. Tuttavia, neppure la schiacciante vittoria ottenuta sull'esarca bizantino di Ravenna, sconfitto e ucciso insieme a ottomila suoi uomini presso il fiume Panaro, fu sufficiente a sottomettere l'Esarcato.\nLa memoria di Rotari \u00e8 legata soprattutto al celebre Editto, promulgato nel palazzo Reale di Pavia alla mezzanotte tra il 22 novembre ed il 23 novembre 643, con il quale codific\u00f2 il diritto longobardo rimasto fino ad allora legato alla trasmissione orale. L'Editto apport\u00f2 significative innovazioni, come la sostituzione dell'antica faida (vendetta privata) con il guidrigildo (risarcimento in denaro), e limit\u00f2 fortemente il ricorso alla pena capitale.\nGovern\u00f2 con energia e colp\u00ec con durezza i duchi che gli si opponevano, facendone eliminare molti; questo tuttavia non gli alien\u00f2 il sostegno e l'affetto del suo popolo, che in lui ammirava il legislatore e, soprattutto, il guerriero. Anche il Ducato di Benevento, che durante il suo regno espanse a sua volta il suo dominio conquistando la Puglia e la citt\u00e0 di Salerno, riconobbe l'autorit\u00e0 del re; il duca Arechi invi\u00f2 alla corte di Milano il proprio figlio ed erede Aione.\nRotari mor\u00ec nell'anno 652 e, secondo alcuni studi, venne sepolto a Monza, accanto alla basilica di San Giovanni Battista, sembra in un luogo diverso dalla moglie, mentre altre ricerche pi\u00f9 recenti sostengono che il re venne tumulato nella chiesa di San Giovanni Domnarum (fondata dalla moglie Gundeperga) o nella chiesa di San Giovanni in Borgo a Pavia. La sua tomba poco dopo la sua morte venne aperta nottetempo e gli \"ornamenta\" furono rubati. \nPaolo Diacono narra anche della punizione sovrannaturale del ladro.\nGli succedette il figlio Rodoaldo."}
{"id": "108669", "revid": "149539", "url": "https://it.wikipedia.org/wiki?curid=108669", "title": "Editto di Worms", "text": ""}
{"id": "108672", "revid": "125144638", "url": "https://it.wikipedia.org/wiki?curid=108672", "title": "Monte Sinai (Bibbia)", "text": "Il monte Sinai \u00e8 il luogo in cui, secondo il Libro dell'Esodo, Mos\u00e8 fu chiamato da Dio attraverso il rovo ardente ( e seguenti) e molti anni dopo ricevette le tavole della legge del decalogo ( e seguenti). Mentre le fonti Jahvista (J) e Sacerdotale (P) usano il nome Sinai, quelle Elohista (E) e Deuteronomista (D) usano il nome Oreb.\nAlcuni secoli dopo anche il profeta Elia si rec\u00f2 sul monte Oreb, dove parl\u00f2 con Dio.\nIdentificazione geografica.\nCome per molte delle localit\u00e0 descritte nell'Esodo, anche per il monte Sinai-Oreb si \u00e8 persa la memoria toponomastica delle localit\u00e0 descritte. Sono state proposte diverse identificazioni:\nL'identificazione del monte Sinai biblico col \"Gebel Musa\" incontra almeno quattro problemi: \nSolo Har Karkom, quindi, trovandosi al confine fra il territorio dei madianiti e degli amaleciti, risponde ai punti che invece risultano controversi per il Jebel Musa e sin dal paleolitico - al contrario di quest'ultimo - \u00e8 stato utilizzato come santuario. Viene da taluni studiosi sostenuto che tale attivit\u00e0 sembra per\u00f2 esaurirsi in epoca antecedente quella in cui tradizionalmente viene collocato l'Esodo e che ci\u00f2 ostacola la sua identificazione con il Sinai biblico, anche se le scoperte archeologiche del Prof. Emanuele Anati e i riscontri topografici degli appunti di viaggio del Diario di Egeria portano a ritenere Har Karkom (montagna con una piccola grotta posta sulla cima, interpretata dal Prof. Anati come l'anfratto in cui Mos\u00e8 si sarebbe rifugiato, secondo la tradizione, per non rimanere abbagliato dal passaggio di Yahweh, quando ricevette le tavole dei 10 comandamenti) come l'identificazione pi\u00f9 probabile e sino a oggi meglio documentata.\nInfatti, il monte Sinai visitato da Egeria viene dal lei descritto come avente due cime tra loro vicine, proprio come quelle presenti su Har Karkom. L'identificazione di Har Karkom col Monte Sinai e l'Oreb della Bibbia troverebbe cos\u00ec conferma dalla tradizione cristiana fin dai suoi primi secoli.\nEsegesi ebraica.\nSecondo l'esegesi ebraica sino ad oggi il luogo risulta sconosciuto."}
{"id": "108673", "revid": "31886", "url": "https://it.wikipedia.org/wiki?curid=108673", "title": "Nascita del superuomo", "text": "Nascita del superuomo o Pi\u00f9 che umano (\"More Than Human\") \u00e8 un romanzo di fantascienza di Theodore Sturgeon del 1953, ed \u00e8 considerato un capolavoro del \"periodo d'oro\" della fantascienza statunitense.\nIl romanzo tratta la possibilit\u00e0 dell'evoluzione dell\"Homo sapiens sapiens\" in una nuova specie, la cui forza risiede, oltre che nelle tradizionali capacit\u00e0 fisiche e intellettive umane, anche nell'ampliamento della sua sensibilit\u00e0 empatica a formare un organismo simbiotico: l\"'Homo gestalt\".\nGli fu assegnato l'International Fantasy Award nel 1954.\nStoria editoriale.\n\"Nascita del superuomo\" \u00e8 nato dalla revisione ed espansione del racconto \"Baby is Three\" del 1952, che l'autore ha racchiuso tra due parti aggiuntive scritte nel 1953: \"The Fabulous Idiot\" (Il favoloso idota) e \"Morality\" (Moralit\u00e0).\nIl racconto \"Baby is Three\" era stato pubblicato originariamente sul numero del'ottobre 1952 di \"Galaxy\"; una traduzione in in italiano intitolata \"Paura dell'\"Homo Gestalt\"\" \u00e8 stata pubblicata nel 1953 dalla Mondadori, nel numero 10 di Urania, un'altra traduzione in in italiano di Riccardo Valla intitolata \"Baby ha tre anni\" \u00e8 stata pubblicata nel 1992 da Interno Giallo, nell'antologia \"Il grande libro della fantascienza. Societ\u00e0 del futuro. Romanzi brevi degli anni '50\" (\"The Mammoth Book of Vintage Science Fiction. Short Novels of the 1950s\", 1990), numero 3.44 della collana EdgarMammut.\nIl romanzo \u00e8 stato pubblicato originariamente nel 1953.\nNel 1978 Simon &amp; Schuster ha pubblicato una versione graphic novel del romanzo intitolata \"Heavy Metal Presents Theodore Sturgeon's More Than Human\", disegnata da Alex Ni\u00f1o e sceneggiata da Doug Moench.\nTrama.\nI protagonisti di \"Nascita del superuomo\", come accade spesso in Sturgeon, sono emarginati, bambini e adolescenti rifiutati dalla societ\u00e0.\nOlo \u00e8 un vagabondo, un grave minorato mentale, eppure con i suoi compagni emarginati \u00e8 contemporaneamente il rappresentante della pi\u00f9 alta evoluzione del genere umano, infatti una nuova razza sta nascendo da quella vecchia. Il nuovo essere sar\u00e0 per\u00f2 molteplice: \u00e8 costituito da un gruppo di bambini inesplicabilmente dotati dei pi\u00f9 diversi poteri mentali, in grado, in determinati momenti, di fondersi telepaticamente in un'unica, potente e spaventosa entit\u00e0.\nNon manca il ruolo non scontato dell'amore, e soprattutto il conflitto tra la volont\u00e0 e i desideri individuali dei singoli componenti e quella collettiva del superuomo. \nVi \u00e8, infine, uno spazio in questa vicenda pur inquietante e cupa, per la speranza, caratteristica della fantascienza tempi d'oro di Sturgeon pi\u00f9 che della narrativa successiva.\nLa questione che si pone Sturgeon \u00e8 come si comporter\u00e0 il super-uomo, se avr\u00e0 degli scrupoli a schiacciare gli esseri umani come delle semplici formiche, ossia se le regole etiche degli uomini semplicemente non siano applicabili a questo essere completamente nuovo, che per certi versi appare pericolosamente amorale, ma in realt\u00e0 dotato di inquietudine e di una tensione per la ricerca di una propria forma di etica."}
{"id": "108680", "revid": "86409455", "url": "https://it.wikipedia.org/wiki?curid=108680", "title": "Nietzsche", "text": ""}
{"id": "108683", "revid": "396099", "url": "https://it.wikipedia.org/wiki?curid=108683", "title": "Legge di Stokes", "text": "La forza di Stokes \u00e8 un'espressione per la forza di attrito viscoso a cui \u00e8 soggetta una sfera in moto laminare rispetto ad un fluido, con un numero di Reynolds minore di 0,6 (in generale nel regime di flusso di Stokes).\nFu dedotta da George Stokes nel 1851.\nCostituisce un'applicazione al caso pratico della sfera della pi\u00f9 generale legge di Newton-Stokes, la legge costitutiva dei fluidi a viscosit\u00e0 lineare.\nLa forza di Stokes su una sfera pu\u00f2 essere espressa come:\ndove formula_2 \u00e8 la forza di attrito viscoso, formula_3 \u00e8 la viscosit\u00e0, formula_4 \u00e8 il raggio della sfera e formula_5 \u00e8 la velocit\u00e0 relativa tra fluido e sfera. Se il numero di Reynolds \u00e8 superiore all'unit\u00e0 la legge diviene quadratica.\nMa dato che una sfera immersa in un fluido \u00e8 sottoposta alla forza di gravit\u00e0, alla forza di attrito viscoso del fluido e alla spinta di Archimede, ottenne che la sfera raggiungeva una condizione di equilibrio per cui essa si muove a velocit\u00e0 costante (detta velocit\u00e0 terminale di caduta).\nInfatti in condizioni di equilibrio la risultante delle seguenti forze \u00e8 nulla:\ndove:\nCaratteristiche.\nLa legge di Stokes \u00e8 basata sul fatto che quanto pi\u00f9 il liquido \u00e8 viscoso, tanto pi\u00f9 \u00e8 bassa la velocit\u00e0 di una sfera lasciata cadere liberamente in tale liquido. Ma una sfera che cade all'interno di un liquido solo per gravit\u00e0, ad un certo istante del suo percorso acquista una velocit\u00e0 costante, e ci\u00f2 si verifica quando la resistenza opposta dalla viscosit\u00e0 del liquido \u00e8 esattamente bilanciata dalla spinta gravitazionale.\nAnche le dimensioni delle particelle sono importanti: pi\u00f9 sono piccole, minore \u00e8 la velocit\u00e0 di sedimentazione (o affioramento); per\u00f2, una loro dimensione eccessivamente ridotta comporta un sensibile aumento della superficie specifica complessiva della massa dispersa e quindi un aumento di instabilit\u00e0.\nLa velocit\u00e0 relativa di equilibrio (formula_10) \u00e8 data dalla seguente relazione:\nDimostrazione.\nLe condizioni di partenza considerate da Stokes furono la presenza di una sfera immersa in un fluido e sottoposta a una forza di gravit\u00e0 formula_9:\ndove:\nLa sfera \u00e8 tuttavia sottoposta anche all'attrito del fluido viscoso, formula_2, che \u00e8 dato da:\ndove:\nInfine la sfera \u00e8 sottoposta anche all'azione della spinta di Archimede, formula_8, dato che \u00e8 immersa in un fluido:\ndove:\nIn condizioni di equilibrio l'accelerazione \u00e8 nulla e quindi:\ncon :formula_12 densit\u00e0 della sfera\npoich\u00e9 il volume formula_31 della sfera \u00e8\nsostituendo si ha:\nLa somma vettoriale (che tiene conto dei versi delle forze) di queste tre forze \u00e8 sempre nulla e permette di ottenere la formula della legge di Stokes, dalla quale si ricava la velocit\u00e0 della sfera in condizioni di equilibrio raggiunto.\nLimiti della legge di Stokes e sua correzione.\nLa legge di Stokes determina la forza di attrito viscoso agente su una particella che si muove in un fluido nell'ipotesi che il fluido possa considerarsi un mezzo continuo. Quando le dimensioni della particella diventano confrontabili con il cammino libero medio delle molecole del fluido si pu\u00f2 estendere la validit\u00e0 della legge di Stokes dividendo la legge per un fattore di correzione che \u00e8 stato introdotto nel 1910 da E. Cunningham. \nQuindi l'espressione della legge di Stokes con tale fattore di correzione diventa:\ndove formula_42 \u00e8 il fattore di correzione.\nIl fattore di correzione ha la seguente espressione analitica:\ndove\nR. Millikan nel famoso esperimento della goccia d'olio per misurare la carica dell'elettrone utilizz\u00f2 tale formula nell'anno 1910.\nIl fattore di correzione di Cunningham nell'aria a temperatura ambiente diventa importante quando le particelle sono pi\u00f9 piccole di 15 micron. Il fattore di correzione ha lo scopo di estendere la legge di Stokes, ma la sua validit\u00e0 \u00e8 limitata in quanto se C diventa molto maggiore di uno la legge di Stokes perde completamente di significato fisico. Nell'aria quando le dimensioni diventano sub-micrometriche non si applica pi\u00f9 il fattore di correzione e va descritto la dinamica mediante la fisica del moto browniano.\nNella studio della dinamica degli aerosol viene spesso usato tale termine correttivo."}
{"id": "108684", "revid": "1494169", "url": "https://it.wikipedia.org/wiki?curid=108684", "title": "Crociati (disambigua)", "text": ""}
{"id": "108685", "revid": "123937265", "url": "https://it.wikipedia.org/wiki?curid=108685", "title": "Sfera armillare", "text": "Una sfera armillare (nota anche come astrolabio sferico) \u00e8 un modello della sfera celeste inventato da Eratostene nel 255 a.C.\n\u00c8 formata da anelli detti armille, generalmente di metallo, ciascuna delle quali rappresenta uno dei circoli della sfera celeste. Le armille fisse rappresentano il meridiano e l'orizzonte, mentre quelle mobili, che seguono la rotazione diurna, indicano l'equatore, l'eclittica, il coluro solstiziale e altri circoli della sfera celeste.\nIn Occidente.\nIl suo nome deriva dal latino \"armilla\" (cerchio, braccialetto), poich\u00e9 ha uno scheletro composto da cerchi metallici graduati che collegano i poli e rappresentano l'equatore, l'eclittica, i meridiani e i paralleli. Tipicamente, al suo centro \u00e8 posta una sfera che rappresenta la Terra, o in seguito il Sole. Viene usata per mostrare le meccaniche celesti delle stelle e dei pianeti in movimento attorno alla Terra.\nLe sfere armillari vennero sviluppate dai Greci e furono usate come strumento didattico gi\u00e0 nel III secolo a.C. Con forme pi\u00f9 grandi e precise erano usate anche come strumenti di osservazione, essendo le preferite di Tolomeo.\nL'abate Gerberto di Aurillac, futuro papa Silvestro II, ebbe il grande merito di contribuire agli studi sull'astrolabio, perfezionando a Bobbio alla fine del X secolo la sfera armillare, grazie agli studi ed ai testi antichi conservati nello \"scriptorium\" dell'Abbazia di San Colombano.\nLe sfere armillari divennero nuovamente diffuse nel tardo Medioevo; \"inventore\" della moderna sfera armillare fu secondo la tradizione Giovanni Dondi dell'Orologio, professore all'Universit\u00e0 degli Studi di Padova: per vanto di questo primato i rettori dello studio fecero collocare un'enorme sfera armillare sulla torre del Bo, nel 1581. L'astronomo danese Tycho Brahe (1546-1601) costru\u00ec diversi di questi strumenti.\nScienziati rinascimentali e altre figure pubbliche spesso si facevano ritrarre con in mano una sfera armillare, che rappresentava le vette della saggezza e della conoscenza.\nLe sfere armillari furono tra i primi apparati meccanici complessi. Il loro sviluppo port\u00f2 a miglioramenti nelle tecniche e nella progettazione di tutti gli strumenti meccanici.\nIn Cina.\nPer tutto il corso della storia cinese, gli astronomi hanno creato globi celesti per aiutarsi nell'osservazione delle stelle.\nI primi globi celesti risalgono al 52 a.C., durante la Dinastia Han occidentale, costruiti dagli astronomi Geng Shou-chang e Luo-xia Hong. Il primo globo celeste azionato ad acqua venne creato da Zhang Heng durante la Dinastia Han orientale.\nIn seguito Li Chun-feng durante la dinastia Tang cre\u00f2 un globo nel 633, con tre strati sferici per calibrare aspetti multipli delle osservazioni astronomiche.\nNel 723, sotto la Dinastia Tang, il monaco buddista Yi Xing e l'ufficiale governativo Liang Ling-zan combinarono il globo celeste azionato ad acqua di Zhang Heng con un meccanismo per regolarne il movimento. Il risultato fu probabilmente il primo orologio meccanico azionato ad acqua.\nAraldica.\nUna rappresentazione della sfera armillare \u00e8 presente nell'attuale bandiera portoghese e nello stemma del Portogallo; adottata come parte del proprio blasone personale da parte di Manuele I del Portogallo, si \u00e8 poi diffusa divenendo un simbolo nazionale distintivo, collegato all'et\u00e0 delle scoperte geografiche che resero il Portogallo una potenza commerciale nel XV e XVI secolo. La sfera armillare \u00e8 stata anche raffigurata al centro della bandiera del Regno del Brasile, fra il 1816 e il 1822, anni nei quali fu una delle parti costitutive del Regno Unito di Portogallo, Brasile e Algarves, e compare come simbolo principale del cosiddetto \"Scettro dell'Armillare\", parte dei gioielli della corona del Portogallo."}
{"id": "108686", "revid": "1543377", "url": "https://it.wikipedia.org/wiki?curid=108686", "title": "Fugacit\u00e0", "text": "In termodinamica, la fugacit\u00e0 \u00e8 una grandezza fisica utilizzata per studiare il trasferimento di materia in un sistema multifase che esplicita lo scostamento di comportamento di un gas reale da quello di un gas perfetto. Questa informazione riprende e completa la trattazione sulle grandezze residue.\nEssa rappresenta la tendenza di un fluido a \"fuggire\" (escaping tendency) o espandersi isotermicamente.\nTale grandezza \u00e8 stata introdotta nel 1901 dal chimico-fisico statunitense Gilbert Lewis. \nFugacit\u00e0 di composti puri.\nLa fugacit\u00e0 viene definita come: \nformula_1\nLa prima equazione deriva dall'utilizzo dell'equazione del gas perfetto applicata ad un sistema bifase in equilibrio, in cui quindi temperatura, pressione e potenziale chimico delle due fasi risultano uguali. Il potenziale chimico \u00e8 uguale (solo per i composti puri) all'energia libera di Gibbs molare, quindi:\nformula_2\nDove con formula_3 si indica lo stato di gas perfetto.\nLewis ha verificato sperimentalmente che questa equazione \u00e8 valida per i gas perfetti. Successivamente ha definito la fugacit\u00e0, in sostituzione della pressione, per poter caratterizzare anche i gas non perfetti.\nLa seconda equazione serve appunto per confrontare il comportamento di un gas reale e di uno perfetto, in quanto per pressioni tendenti a zero un gas reale ha un comportamento pressoch\u00e9 identico a quello di un gas perfetto. Perci\u00f2 il limite impone l'uguaglianza tra la prima equazione della definizione di fugacit\u00e0 e l'equazione del differenziale del potenziale chimico per un gas perfetto, perch\u00e9 in questo caso formula_4.\nL'unit\u00e0 di misura della fugacit\u00e0 \u00e8 quindi il Pascal formula_5, la stessa della pressione.\nCoefficiente di fugacit\u00e0 di composti puri.\nIl rapporto tra fugacit\u00e0 e pressione (presente nel limite) viene definito coefficiente di fugacit\u00e0 e misura lo scostamento dal comportamento di gas perfetto. \nformula_6\nIl coefficiente di fugacit\u00e0 risulta quindi essere adimensionale.\nIn particolare per un gas perfetto risulta formula_7, essendo la fugacit\u00e0 di un gas perfetto uguale alla sua pressione.\nNei calcoli termodinamici sui gas non rarefatti, e conseguentemente nel calcolo della costante di equilibrio, \u00e8 dunque pi\u00f9 corretto usare al posto della pressione la fugacit\u00e0 (formula_8) qualora si volessero trattare sistemi reali.\nCalcolo del coefficiente di fugacit\u00e0.\nQuesta trattazione \u00e8 necessaria poich\u00e9 esiste una correlazione analitica semplice tra le equazioni di stato e il coefficiente stesso. Conoscendo poche informazioni sperimentali (come formula_9e formula_10 che caratterizzano completamente lo stato intensivo di un sistema mono-componente bifase in equilibrio) \u00e8 possibile calcolare formula_11 attraverso un'equazione di stato, senza aggiungere altre informazioni.\nSi integra la definizione di fugacit\u00e0 tra lo stato di gas perfetto e quello di gas reale, a temperatura e pressione costante:\nformula_12\nformula_13\nRicordando l'uguaglianza tra potenziale chimico e energia libera di Gibbs molare, e la definizione di grandezze residue:\nformula_14\nSostituendo il coefficiente di fugacit\u00e0 e manipolando le equazioni si ottiene:\nformula_15\nInoltre sapendo come calcolare l'energia libera di Gibbs molare residua:\nformula_16\nSi ottiene:\nformula_17\nIn questo modo il coefficiente di fugacit\u00e0 \u00e8 calcolabile tramite l'integrazione del coefficiente di compressibilit\u00e0.\nCalcolo di formula_18 con l'equazione di stato del Viriale.\nData l'equazione di stato del Viriale semplificata al primo termine (valida quindi solo per pressioni basse) formula_19 si ottiene svolgendo l'integrale:\nformula_20\nCalcolo di formula_18 con l'equazione di stato di Van der Waals.\nData l'equazione di stato sviluppata da Van der Waals, si ottiene:\nformula_22\nCalcolo di formula_18 con l'equazione di stato di Redlich-Kwong.\nData l'equazione di stato sviluppata da Redlich e Kwong, si ottiene:\nformula_24\nValida anche per la variazione di Soave dell'equazione di stato di Redlich-Kwong.\nCalcolo di formula_18 con l'equazione di stato di Peng-Robinson.\nData l'equazione di stato sviluppata da Peng e Robinson, si ottiene:\nformula_26\nDipendenza da temperatura e pressione.\nLa fugacit\u00e0 varia con la pressione e con la temperatura secondo funzioni logaritmiche. Per una data temperatura formula_27, la fugacit\u00e0 formula_28 soddisfa la seguente relazione differenziale: formula_29\ndove:\nNel caso di un gas ideale quest'equazione si riduce alla legge dei gas perfetti.\nCondizioni di equilibrio per composti puri.\nIn un sistema mono-componente bifase (per esempio liquido-vapore) a una determinata pressione di vapore, l'equilibrio al trasferimento di materia si traduce nell'uguaglianza dei potenziali chimici della fase liquida e vapore.\nformula_35\nformula_36\nPer quanto detto sopra, si ottiene:\nformula_37\nLa costante universale dei gas e la temperatura sono delle costanti, perci\u00f2:\nformula_38\nChe pu\u00f2 anche essere riscritta come:\nformula_39\nEd essendo la pressione la stessa per entrambe le fasi:\nformula_40\nPer gli altri equilibri (per esempio solido-liquido o vapore-solido) si procede in modo analogo.\nMetodi indiretti per il calcolo della fugacit\u00e0.\nL'inaffidabilit\u00e0 delle equazioni di stato nella caratterizzazione della fase liquida, e la mancanza di equazioni di stato sufficientemente precise per la fase solida, ha portato allo sviluppo di metodi alternativi per il calcolo della fugacit\u00e0, chiamati metodi indiretti.\nQuesti metodi richiedono informazioni sperimentali aggiuntive, non necessarie se si potesse usare una equazione di stato, quali per esempio la pressione di saturazione, la pressione di evaporazione o la differenza di energia libera di Gibbs tra due fasi.\nMetodo indiretto per il calcolo della fugacit\u00e0 di un liquido.\nPer caratterizzare la fugacit\u00e0 di un liquido si sfrutta l'equilibrio liquido-vapore la cui caratterizzazione \u00e8 nota. \nSi integra il differenziale del potenziale chimico del liquido tra la pressione di vapore e una pressione generica: \nformula_41\nRicordando che nel caso di sistemi mono-componenti formula_42si ottiene:\nformula_43\nFattore di Poynting.\nUguagliando ora le due espressioni si ottiene che: \nformula_44 \nDove l'esponenziale viene indicato con il nome di fattore di Poynting, un fattore correttivo che esprime l'influenza di una generica pressione sulla fugacit\u00e0 di un liquido. \nSe inoltre il liquido \u00e8 incomprimibile allora il volume molare formula_45 si pu\u00f2 considerare indipendente dalla pressione, perci\u00f2 l'integrale si risolve in: \nNel caso in cui la pressione risulti prossima a quella di saturazione, il fattore di Poynting appare trascurabile (approssimazione ragionevole perch\u00e9 i liquidi sono spesso considerabili quasi incomprimibili).\nInoltre, si pu\u00f2 sostituire la fugacit\u00e0 del liquido con la pressione di vapore (grazie all'equilibrio liquido-vapore):formula_47 \nNel caso in cui il gas sia approssimabile come perfetto ed il fattore di Poynting sia trascurabile, si ottiene che la fugacit\u00e0 di un liquido risulta uguale alla tensione di vapore (a quella data temperatura): formula_48. \nMetodi indiretti per il calcolo della fugacit\u00e0 di un solido.\nMetodo per sublimazione e fattore di Poynting.\nQuesto metodo per caratterizzare la fugacit\u00e0 di un solido \u00e8 esattamente analogo a quello di un liquido, ottenendo:\nformula_49\ndove formula_50\u00e8 la pressione di sublimazione alla quale solido e vapore sono in equilibrio tra loro.\nIn analogia col caso di liquido, se il gas tende ad essere perfetto e il fattore di Poynting \u00e8 trascurabile, si ottiene che la fugacit\u00e0 di un solido \u00e8 formula_51.\nMetodo per solidificazione.\nIntegrando la definizione di fugacit\u00e0 tra lo stato liquido e quello solido:\nformula_52\nformula_53\n\u00c8 ricavabile la fugacit\u00e0 del solido come:\nformula_54\nDove formula_55 \u00e8 la differenza di energia libera di Gibbs per il passaggio di stato solidificazione. Questo valore dipende sia dalla temperatura sia dalla pressione, nonostante esso sia legato ad una transizione di fase in cui la varianza del sistema \u00e8 pari ad uno. Quindi il formula_55diventa una quantit\u00e0 termodinamica priva di senso fisico, ma comunque calcolabile (matematicamente permettendo), per calcolare successivamente la fugacit\u00e0. Per il suo calcolo sar\u00e0 necessario utilizzare la temperatura di fusione, una quantit\u00e0 per cui \u00e8 possibile calcolare la differenza di energia libera.\nformula_57\nSe si considera il calore specifico isobaro circa costante al variare della temperatura, si ottiene:\nformula_58\nSostituendo poi quanto appena trovato nella fugacit\u00e0 si ottiene:\nformula_59\nIn molti casi i due calori specifici sono simili, \u00e8 quindi trascurabile il secondo termine dell'esponenziale rispetto al primo, ottenendo che:\nformula_60\nFugacit\u00e0 di composti in miscela.\nLa trattazione per miscele segue quella riportata per le sostanze pure. La fugacit\u00e0 di un composto in miscela viene definita come:\nformula_61 \nIn cui, con il simbolo formula_62, si identifica la fugacit\u00e0 del composto in miscela, proprio per differenziarla dalla fugacit\u00e0 del composto puro.\nLa prima equazione deriva dall'utilizzo dell'equazione del gas perfetto applicata ad un sistema bifase in equilibrio, in cui quindi temperatura, pressione e potenziale chimico delle due fasi risultano uguali. Il potenziale chimico di un composto in miscela \u00e8 uguale all'energia libera di Gibbs parziale molare del composto in miscela (indicata con una barra sulla G), quindi:\nformula_63\nDifferenziando:\nformula_64\nEd inoltre sapendo che:\nformula_65\nSostituendo quanto trovato si ottiene:\nformula_66\nCome nel caso delle sostanze pure l'equazione risulta verificata per i gas perfetti e la fugacit\u00e0 viene introdotta in sostituzione della pressione parziale formula_67per poter caratterizzare lo scostamento dal comportamento di gas perfetto. La seconda equazione serve proprio a tale scopo (si ricorda che per pressioni dell'intero sistema tendenti a zero un gas reale ha un comportamento pressoch\u00e9 identico ad un gas perfetto).\nCoefficiente di fugacit\u00e0 di composti in miscela.\nIl rapporto tra fugacit\u00e0 e pressione (presente nel limite) viene definito coefficiente di fugacit\u00e0 del composto in miscela e misura lo scostamento del gas in miscela dal comportamento di gas perfetto:\nformula_68\nIl coefficiente di fugacit\u00e0 risulta quindi essere adimensionale.\nIn particolare per un gas in miscela con comportamento di gas perfetto formula_69, essendo la fugacit\u00e0 di un gas perfetto in miscela uguale alla sua pressione parziale.\nLegame fugacit\u00e0 - energia libera di Gibbs.\nCome visto per i composti puri \u00e8 possibile legare con relazioni matematiche il coefficiente di fugacit\u00e0 all'energia libera di Gibbs.\nformula_70\nRiscrivendo le equazioni si trova che:\nformula_71\nDa qui \u00e8 possibile sviluppare tutta la trattazione sulle regole di miscelazione che permettono di calcolare il coefficiente di comprimibilit\u00e0 formula_72 e quindi, grazie alla relazione appena trovata, il calcolo del coefficiente di fugacit\u00e0.\nCondizioni di equilibrio per composti in miscela.\nIn un sistema multi-componente bifase a una determinata pressione, l'equilibrio al trasferimento di materia si traduce nell'uguaglianza dei potenziali chimici della fase liquida (L) e vapore (V).\nformula_73\nformula_74\nLa costante universale dei gas e la temperatura sono delle costanti, perci\u00f2:\nformula_75\nChe pu\u00f2 anche essere riscritta come:\nformula_76\nPer gli altri equilibri (per esempio solido-liquido o vapore-solido) si procede in modo analogo."}
{"id": "108687", "revid": "86599", "url": "https://it.wikipedia.org/wiki?curid=108687", "title": "Ticker-tape parade", "text": "Una ticker-tape parade \u00e8 una parata tenuta in un centro urbano, che permette il lancio di grandi quantit\u00e0 di pezzettini di carta dalle finestre dei vicini palazzi di uffici, sul percorso della parata, creando un trionfale effetto simile a una tempesta di neve.\nOrigine del termine.\nIl termine ha origine a New York in seguito a una spontanea celebrazione tenutasi il 29 ottobre 1886, durante l'inaugurazione della Statua della Libert\u00e0, ed \u00e8 tuttora strettamente associato con New York. Il termine \"ticker-tape\" si riferisce in origine all'uso dei nastri di carta usati da macchinari controllati a distanza che venivano impiegati per fornire gli aggiornamenti delle quotazioni del mercato azionario. Oggigiorno si utilizza principalmente carta di scarto sminuzzata usando un normale tritadocumenti.\nA New York, le \"ticker-tape parade\" non sono eventi annuali, ma sono riservate ad occasioni speciali. Subito dopo la prima di queste parate i funzionari cittadini si resero conto dell'utilit\u00e0 di tali eventi e iniziarono a tenerli in occasioni trionfali, inizialmente per eventi straordinari, come il ritorno di Theodore Roosevelt dal suo safari in Africa.\nFino agli anni cinquanta, venivano comunemente concesse ad ogni capo di Stato in visita, ma negli anni sessanta, dopo l'assassinio di John F. Kennedy, divennero sempre pi\u00f9 rare. Sono generalmente riservate per trionfi dell'esplorazione spaziale, onori militari e vittorie in campionati sportivi. L'ultima \"ticker-tape parade\" si \u00e8 svolta il 10 luglio 2019 in onore della nazionale di calcio femminile degli Stati Uniti d'America, vincitrice del campionato mondiale di calcio femminile 2019. La sezione di \"Lower Broadway\" che attraversa il distretto finanziario di Manhattan, che serve come percorso della parata per questi eventi, viene colloquialmente chiamata il Canyon degli Eroi. Lower Broadway a New York ha placche sui marciapiedi, ad intervalli regolari, che celebrano ognuna delle \"ticker-tape parade\" della citt\u00e0."}
{"id": "108692", "revid": "486946", "url": "https://it.wikipedia.org/wiki?curid=108692", "title": "Identificazione a radio frequenza", "text": ""}
{"id": "108693", "revid": "86599", "url": "https://it.wikipedia.org/wiki?curid=108693", "title": "Ticker-tape parade di New York", "text": "Il seguente \u00e8 un elenco delle ticker-tape parade di New York. Tali parate vengono tradizionalmente tenute nel \"Canyon degli Eroi\"."}
{"id": "108695", "revid": "4106", "url": "https://it.wikipedia.org/wiki?curid=108695", "title": "Glarus", "text": ""}
{"id": "108697", "revid": "4106", "url": "https://it.wikipedia.org/wiki?curid=108697", "title": "Schwyz", "text": ""}
{"id": "108700", "revid": "4106", "url": "https://it.wikipedia.org/wiki?curid=108700", "title": "Conters", "text": ""}
{"id": "108702", "revid": "1305772", "url": "https://it.wikipedia.org/wiki?curid=108702", "title": "Guarda", "text": ""}
{"id": "108703", "revid": "4106", "url": "https://it.wikipedia.org/wiki?curid=108703", "title": "Klosters", "text": ""}
{"id": "108719", "revid": "1543377", "url": "https://it.wikipedia.org/wiki?curid=108719", "title": "Kruger 60", "text": "Kruger 60 \u00e8 un sistema stellare composto da due stelle, \"A\" e \"B\", invisibile a occhio nudo, situato approssimativamente a 13,05 anni luce dalla Terra alle coordinate 22h 27m 59,5s di A.R. e +57\u00b0 41' 45\u201d di Dec. \nVenne scoperto e riconosciuto come sistema stellare doppio nel 1890 dall'americano Sherburne Wesley Burnham. Le due stelle orbitano in circa in 44,6 anni e distano mediamente 9,5 UA tra loro, pari a circa 1,42 miliardi di chilometri. A causa dell'eccentricit\u00e0 delle orbite la distanza varia da un minimo di 5,6 UA (0,838 miliardi di km) ad un massimo di 13 UA (1,945 miliardi di km). I semiassi maggiori delle due orbite sono pari a 3,9 (0,583 miliardi di km) e 5,6 UA.\nKruger 60 A.\nKruger 60 A \u00e8 una nana rossa, invisibile a occhio nudo, variabile a brillamento. Il suo tipo spettrale \u00e8 M3-V. Ha una velocit\u00e0 radiale di -27\u00a0km/s (o, secondo alcune fonti, -33\u00a0km/s), un moto proprio di 0,99 arcosecondi/anno, magnitudine apparente 9,85, magnitudine assoluta 11,9, diametro 800.000\u00a0km, massa pari a 0,26 masse solari, e una luminosit\u00e0 pari a 1/100 di quella del Sole.\nKruger 60 B.\nKruger 60 B si trova leggermente pi\u00f9 lontano della sua compagna, a circa 13,06 anni luce. \u00c8 conosciuta anche come LHS 3815 e DO Cephei. \u00c8 una nana rossa, variabile a flare, la cui luminosit\u00e0 aumenta fino a 3 volte. La Parallasse e il moto proprio sono ovviamente uguali a quelli di Kruger 60 A (rispettivamente 0,24952 secondi d'arco e 0,99 secondi d'arco all'anno) mentre il suo tipo spettrale \u00e8 M4-V, la velocit\u00e0 radiale \u00e8 di -32\u00a0km/s, la magnitudine apparente \u00e8 di 11,3, e la magnitudine assoluta \u00e8 di 13,3. Possiede solo 1/294 della luminosit\u00e0 solare, una massa pari a 0,18 masse solari e un diametro di 500.000\u00a0km. Questo ne fa una delle stelle pi\u00f9 piccole e leggere che si conoscano."}
{"id": "108725", "revid": "112848880", "url": "https://it.wikipedia.org/wiki?curid=108725", "title": "Partizione (informatica)", "text": "Una partizione, in informatica indica una suddivisione logica di un'unit\u00e0 di memorizzazione fisica (tipicamente una memoria di massa come un disco rigido o una chiavetta USB). Le singole unit\u00e0 logiche vengono viste dal sistema operativo come unit\u00e0 separate e possono essere formattate e gestite in maniera del tutto indipendente. Su ogni disco rigido \u00e8 sempre presente almeno una partizione per la sua operativit\u00e0, al pi\u00f9 l'intera memoria vista come singola o unica partizione.\nLa partizione \u00e8 un concetto diverso, seppur contiguo, da quello di volume. Suddividere un hard disk in pi\u00f9 partizioni pu\u00f2 risultare utile per vari motivi, i principali sono descritti di seguito.\nDescrizione.\nLe dimensioni di ciascuna partizione sono scelte in base alla sua destinazione d'uso cio\u00e8 alle dimensioni in byte di ci\u00f2 che deve contenere (es. dati o sistema operativo + programmi). Il sistema, una volta partizionato, aggiorner\u00e0 la tabella delle partizioni, presente sul master boot record (MBR) del disco rigido e utilizzata in fase di avvio (boot) dalla macchina per permettere di individuare, selezionare e avviare (automaticamente di default o sotto input dell'utente tramite boot manager) il boot loader del sistema operativo prescelto.\nUna partizione particolare \u00e8 la cosiddetta \"partizione di ripristino\" (recovery partition), una partizione del disco (partizione di sistema e nascosta) in cui \u00e8 presente l'immagine esatta del sistema operativo con tutti i suoi applicativi installati sulla macchina al momento di acquisto (e/o prima accensione) del computer, utilizzata per poter effettuare il ripristino del sistema alle condizioni iniziali di fabbrica (immagine originale OEM) quando il sistema operativo cessa di funzionare correttamente e non pu\u00f2 essere riparato. L'ambiente di ripristino \u00e8 attivabile digitando una certa combinazione di tasti (solitamente tipo Fn) a seconda del produttore appena acceso il computer subito dopo la schermata del BIOS ma prima che sia caricato l'eventuale sistema operativo. Dato che da diversi anni i produttori non corredano pi\u00f9 i PC (con sistema operativo pre-installato in versione OEM) dei relativi supporti ottici (DVD), \u00e8 buona norma creare il set di DVD di ripristino (con lo specifico \"tool\" del produttore) immediatamente dopo l'acquisto e accensione del pc: questo perch\u00e9 potrebbe nel tempo manifestarsi qualche inconveniente che rende non pi\u00f9 possibile utilizzare la partizione di ripristino contenuta nel disco fisso.\nL'ambiente di ripristino del produttore (\"OEM recovery enviroment\") non deve essere confuso con l'ambiente di ripristino del sistema (Windows Recovery Environment) anche avviabile sempre tramite apposito DVD (\"system repair disc\") creato mediante il sistema operativo, comunque sempre presente su apposita partizione.\nUn computer dotato di tecnologia UEFI ha, obbligatoriamente, una specifica partizione etichettata \"EFI\", in formato Fat32 e collocata all'inizio del disco, necessaria per l'avvio dei sistemi operativi installati. Questa partizione \u00e8 distinta dalle altre partizioni (o volumi) riservati al sistema operativo o al ripristino.\nTipologie.\nIn generale \u00e8 possibile avere due tipi di partizioni:\nI file di avvio dei sistemi operativi Linux possono essere installati su partizioni primarie o logiche, mentre quelli di Windows solo su partizioni primarie, mentre i file di sistema possono risiedere su partizioni logiche.\nFinalit\u00e0.\nInstallazione di pi\u00f9 sistemi operativi.\nSe l'utente ha la necessit\u00e0 di utilizzare pi\u00f9 sistemi operativi sul medesimo computer (dual boot) deve necessariamente suddividere l'hard disk in pi\u00f9 partizioni in modo da poter assegnare a ogni sistema operativo almeno una partizione da gestire. Ovviamente, se l'utente ha pi\u00f9 di un hard disk, non \u00e8 costretto a partizionarli, dato che pu\u00f2 assegnare un intero hard disk a ogni sistema operativo.\nL'alternativa al partizionamento fisico e successiva installazione del nuovo OS \u00e8 il ricorso alla virtualizzazione, ormai sempre pi\u00f9 diffusa sia in ambiente desktop che in ambiente server, ovvero la creazione di una macchina virtuale su cui gira il nuovo sistema operativo ospite emulando il comportamento di una macchina fisica, procedura che consente di evitare il partizionamento del disco.\nSuddividere i dati e le applicazioni di sistema.\nSuddividere l'hard disk in pi\u00f9 partizioni permette di suddividere logicamente anche i dati. Per esempio si potrebbe realizzare una partizione per i dati e una per il sistema operativo e le applicazioni. La partizione con il sistema + applicazioni si chiamer\u00e0 \"partizione di sistema\", l'altra \"partizione dati\". Con questa suddivisione logica in caso di malfunzionamento software del computer, l'utente potr\u00e0 formattare la partizione con il sistema operativo e le applicazioni senza perdere i dati presenti nell'altra partizione o doverne fare un backup. In tal modo il sistema diventa pi\u00f9 robusto ai guasti e sul fronte della sicurezza alle infezioni da virus informatici rimanendo decisamente pi\u00f9 mantenibile.\nSoftware utilizzato.\nLe partizioni vengono normalmente gestite tramite apposite applicazioni fornite assieme al sistema operativo, queste permettono di impostare e cancellare le partizioni e di modificarne alcuni parametri ma non consentono manipolazioni pi\u00f9 raffinate (unire, spostare, dividere, ecc.). Per effettuare queste operazioni \u00e8 necessario utilizzare dei programmi appositi, i pi\u00f9 conosciuti dei quali sono Symantec PartitionMagic (non pi\u00f9 acquistabile dall'8 dicembre 2009) e Acronis Disk Director. Esistono comunque alternative freeware e free software come GParted e QtParted."}
{"id": "108727", "revid": "62221", "url": "https://it.wikipedia.org/wiki?curid=108727", "title": "Carie (botanica)", "text": ""}
{"id": "108728", "revid": "287204", "url": "https://it.wikipedia.org/wiki?curid=108728", "title": "Sepoltura di Maometto a Medina", "text": "La sepoltura di Maometto (Medina, 632) avvenne nella stanza della dimora fattasi costruire dal Profeta subito dopo l'esodo (Egira) dalla citt\u00e0 natia della Mecca. In questo ambiente Maometto trascorrer\u00e0 gli ultimi anni della sua esistenza, esalando l'ultimo respiro fra le braccia di \u02bf\u0100\u02beisha; dopo essere stato lavato dal cugino \u02bfAl\u012b ibn Ab\u012b \u1e6c\u0101lib e avvolto in un semplice sudario, verr\u00e0 inumato sotto il pavimento della stanza \u2013 secondo un rito preislamico ripreso dall'Islam.\nAccanto a lui furono poi sepolti i primi due califfi, Ab\u016b Bakr e \u02bfUmar ibn al-Kha\u1e6d\u1e6d\u0101b; il luogo diverr\u00e0 presto una moschea, permettendo a Medina di diventare la seconda citt\u00e0 santa dell'Islam.\nPer lunghi secoli ricevette le massime cure da parte dei devoti musulmani, i quali usano visitarla dopo aver assolto alla Mecca l'obbligo del pellegrinaggio, detto \"\u1e25ajj\": ogni anno, nel corso del mese lunare di Dh\u016b l-\u1e24ijja, l\u02bc\"\u1e25ajj\" attrae un numero programmato massimo di circa due milioni di fedeli da tutto il mondo islamico.\nLa visita (\"ziy\u0101ra\") \u00e8 per\u00f2 vista con sfavore dal radicalismo dei Wahhabiti; ma la loro ostilit\u00e0 per quanto giudicano un'inammissibile devozione verso un uomo come Maometto (quale che sia la sua importanza), non \u00e8 riuscita comunque a impedire l'arrivo di grandi masse di pellegrini: questi mai accetterebbero il divieto di accedere alle tombe del Profeta e dei suoi primi due successori alla guida politica e spirituale della Comunit\u00e0 islamica (Umma). \nIl tempo concesso per affacciarsi alla piccola apertura che d\u00e0 sui sarcofagi (in una edicola eretta dentro alla moschea) \u00e8 tuttavia assai limitato. Delegata dalle autorit\u00e0 saudite, una speciale forza di polizia ha il compito di vigilare sul regolare svolgimento dei riti religiosi (talora con metodi assai spicci).\nIl primo europeo cristiano a riferire con esattezza la posizione della sepoltura in occidente, \u00e8 stato probabilmente il tedesco Johann Schiltberger, che fu prigioniero dei Timuridi a met\u00e0 del XV secolo."}
{"id": "108729", "revid": "765341", "url": "https://it.wikipedia.org/wiki?curid=108729", "title": "Sossaman", "text": "Sossaman era un particolare tipo di processore della linea Intel Xeon DP (per sistemi biprocessore) basato, non sulla consueta architettura NetBurst del Pentium 4 e degli altri Xeon presentati fino a quel momento, ma su quella mobile del processore Core Duo Yonah. Come Yonah, era una CPU dual core arrivata sui mercati nel primo trimestre 2006.\nPrima di Sossaman, Intel commercializzava gli Xeon DP basati sui core Irwindale e Paxville DP, ma esso non pu\u00f2 essere considerato il reale successore di questi processori in quanto venne affiancato dalla CPU Dempsey, basato come le precedenti generazioni sull'architettura NetBurst e che viene indicato come l'effettivo successore.\nCaratteristiche tecniche.\nProcesso produttivo.\nIn quanto derivato da Yonah, anche Sossaman veniva realizzato mediante processo produttivo a 65 nm con un approccio del tipo a Die Monolitico, ed era in realt\u00e0 la prima CPU della famiglia Core Duo (ex Pentium M) a supportare il funzionamento in modalit\u00e0 SMP (Simultaneous Multi Processor). Era possibile dunque far funzionare 2 Sossaman, a loro volta dual core, sulla stessa motherboard server, per un totale quindi di 4 core elaborativi \"fisici\".\nSossaman era inoltre dotato di 2 MB di cache L2 condivisa tra i due core (al pari di Yonah) mentre le frequenze d'introduzione furono quella LV (Low Voltage) da 2 GHz e ULV (Ultra Low Voltage) da 1,66 GHz. Era attesa inizialmente anche una versione da 2,3 GHz che per\u00f2 non \u00e8 pi\u00f9 stata presentata.\nIl Socket era quello \u00b5FCPGA ma con un pinout diverso da quello delle altre CPU Intel (come Dothan), il nuovo Socket 480; era formato da 152 milioni di transistor su una superficie di 90 mm\u00b2.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die singolo cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nOltre al supporto alle istruzioni MMX, SSE, SSE2 e SSE3, Sossaman eredit\u00f2 da Yonah anche la tecnologia di protezione XD-bit e quella di virtualizzazione Vanderpool. A differenza di quanto avveniva nelle altre generazioni di processori Xeon DP per\u00f2 non erano presenti n\u00e9 la capacit\u00e0 di elaborare codice a 64 bit grazie alle istruzioni EM64T, n\u00e9 all'ormai storica implementazione dell'Hyper-Threading, dato che queste ultime non erano disponibili nemmeno nel processore Yonah.\nSebbene inizialmente fosse stata preventivata l'implementazione della tecnologia EM64T (non implementata da Intel su Yonah ma solo sul suo successore Merom oltre che sulla contemporanea linea per CPU desktop Pentium 4 e Pentium D), alla fine Intel scelse una via maggiormente conservativa, utilizzando nuovamente la propria tecnologia 36 bit memory addressing, gi\u00e0 utilizzata anche nelle generazioni precedenti dello Xeon fino all'evoluzione Nocona (versione in cui era stata implementata la tecnologia EM64T) per indirizzare pi\u00f9 di 4 GB di RAM pur avendo un processore a 32 bit.\nDerivando da un processore mobile comunque venne per\u00f2 integrata anche la tecnologia di risparmio energetico SpeedStep nella sua versione Geyserville 3, e inoltre anche una tecnologia chiamata \"\"FSB address and data parity\", che veniva utilizzata per controllare gli eventuali errori presenti sul BUS dati. Altre caratteristiche riguardavano il \"Digital Media Boost\" (DMB) che aveva lo scopo di migliorare la produttivit\u00e0 in ambito multimediale, la tecnologia \"Intel Advanced Thermal Manager\" (IATM) che aveva lo scopo di gestire e monitorare la temperatura di funzionamento del processore), oltre all'\"Intel Dynamic Power Coordination\"\" (IDPC) per la gestione totalmente automatizzata della potenza di calcolo e della richiesta energetica dei 2 core).\nEfficienza energetica.\nSossaman utilizzava lo stesso bus a 667 MHz, cio\u00e8 166 MHz reali con un procedimento migliorato delle linee SMP, di Yonah. Riguardo alla dissipazione, la CPU sopportava temperature fino a 100 \u00b0C e non consumava oltre i 31 Watts. Come detto, erano disponibili versioni a voltaggio ridotto LV (low-voltage) e ULV (ultra-low-voltage) che consumano meno di 16 Watt, ovviamente queste versioni non necessitavano di dissipatori con ventola.\nChipset supportati.\nSossaman era pienamente compatibile con le piattaforme Xeon DP per sistemi a 2 vie, attualmente in commercio come per esempio il chipset iE7520, gi\u00e0 utilizzato per i sistemi basati su Irwindale, Nocona e Paxville DP, e infatti continuava a far parte della piattaforma Lindenhurst.\nModelli arrivati sul mercato.\nLa tabella seguente mostra i modelli di Xeon, basati su core Sossaman, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nSossaman \u00e8 stato, come detto, un processore atipico nel panorama dei processori Xeon della prima parte del 2006. Esso veniva commercializzato parallelamente a Dempsey che era invece basato sulla ormai tradizionale architettura NetBurst e che il vero successore dei core Irwindale e Paxville DP alla base delle precedenti generazioni.\nIntel nel corso del 2006 present\u00f2 poi anche il core Woodcrest, basato sulla nuova architettura Intel Core Microarchitecture e destinato poi a diventare il successore di Dempsey e quindi anche di Sossaman. Pi\u00f9 precisamente si potrebbe dire che Sossaman venne soppiantato dalle versioni LV (a basso voltaggio) di Woodcrest."}
{"id": "108731", "revid": "112906602", "url": "https://it.wikipedia.org/wiki?curid=108731", "title": "Haiku (sistema operativo)", "text": "Haiku, conosciuto in passato come \"OpenBeOS\", \u00e8 un progetto open source che mira a ricreare ed estendere il sistema operativo BeOS.\nIl progetto punta ad essere compatibile sia a livello di sorgenti che di binario con BeOS in modo da consentire una migrazione indolore degli utenti verso Haiku. Questo consente agli utenti di Haiku di avere a disposizione un insieme di programmi gi\u00e0 funzionanti e testati. Nel contempo gli sviluppatori possono testare che il comportamento di Haiku sia comparabile con quello di BeOS e che la compatibilit\u00e0 sorgente e binaria sia davvero funzionante, potendo riutilizzare sia le applicazioni binarie che il codice di terzi gi\u00e0 scritto per BeOS.\nStoria.\nHaiku inizialmente venne chiamato OpenBeOS quando nel 2001 il progetto fu avviato, precisamente pochi giorni dopo l'annuncio della vendita delle propriet\u00e0 intellettuali della Be Inc. alla Palm viene fondato il progetto OpenBeOS. In seguito si decise di cambiare il nome per evitare possibili problemi legali con Palm, Inc., che avendo acquistato i diritti intellettuali di BeOS, avrebbe potuto ostacolare il progetto open source, onde evitare confusioni tra il BeOS \"ufficiale\" e il nuovo sistema operativo.\nNel 2003, per finanziare lo sviluppo del sistema un'organizzazione no-profit (Haiku Inc.) \u00e8 stata registrata a Rochester (New York), e nel 2004, dopo una notifica dell'infrazione del trademark di Palm sul nome di BeOS il progetto \u00e8 stato rinominato Haiku. Il nuovo nome venne deciso dagli sviluppatori del progetto e fu ratificato dalla comunit\u00e0 nel WalterCon 2004. Il nome vuole riflettere l'eleganza e la semplicit\u00e0 della piattaforma BeOS, esso inoltre cita i particolari messaggi di errore di NetPositive, il web browser di BeOS e di molti altri programmi per BeOS.\nNelle settimane che vanno tra marzo e aprile 2005 il progetto ha posato alcune delle pietre miliari tra le quali il funzionamento delle prime applicazioni grafiche che utilizzano Haiku, come il suo primo web browser. Le applicazioni si avvantaggiano dell'accelerazione grafica e sia le librerie che i programmi che i driver sono stati sviluppati da zero, non fanno uso del codice originale del BeOS e quindi sono totalmente liberi da ogni licenza.\nIl 1\u00ba aprile 2008, dopo circa sette anni di sviluppo incessante, gli sviluppatori hanno annunciato che \u00e8 possibile compilare Haiku da s\u00e9 stesso. Ci\u00f2 viene comunemente definito come \"Self Host\", e porta ad una maggiore semplicit\u00e0 nello sviluppo del sistema operativo perch\u00e9 consente di farlo dal sistema stesso, senza utilizzarne altri.\nDurante la prima settimana di settembre 2008 sembrava che ci sarebbe stato l'imminente rilascio della prima alpha in occasione del diciannovesimo BeGeistert denominato, con un voluto gioco di parole, \"Alphaville\", la notizia \u00e8 stata poi smentita dai fatti. L'evento si \u00e8 tenuto a D\u00fcsseldorf nei giorni tra il 13 ed il 17 ottobre.\nCaratteristiche tecniche.\nHaiku \u00e8 sviluppato per la maggior parte in C++, e fornisce delle sue API object-oriented, conosciute collettivamente con il nome di \"kits\", i server invece sono quei componenti che utilizzando i kit implementano tutte le funzionalit\u00e0 del sistema.\nI server e le API sono sviluppati da un insieme di sviluppatori volontari che affascinati dal sistema mantengono in vita il progetto. Haiku \u00e8 in stato di beta e per quanto mancante di alcune parti non fondamentali, pu\u00f2 essere considerato completo e sufficientemente stabile per essere utilizzato tutti i giorni con alcune limitazioni.\nIl design modulare di BeOS ha permesso di sviluppare i componenti in squadre di sviluppatori divise e relativamente isolate, nella maggior parte dei casi i moduli erano originariamente usati come rimpiazzo per quelli di BeOS, questo ha permesso lo sviluppo di molte parti del sistema prima che Haiku fosse pronto.\nIl kernel di Haiku \u00e8 basato su un fork di NewOS, il kernel originariamente sviluppato da Travis Geiselbrecht, uno degli sviluppatori di BeOS. Attualmente il kernel di Haiku \u00e8 considerato abbastanza stabile e completo per supportare tutte le caratteristiche di un sistema operativo moderno.\nSoftware compatibile.\nAttualmente, col passare del tempo e degli sviluppatori che man mano contribuiscono alla scrittura di software e al porting delle applicazioni, il parco software di Haiku aumenta via via, grazie anche al porting delle applicazioni QT (recentemente \u00e8 stato ad esempio portato QupZilla, un browser QT, in versione 1.4.0) e del recente porting di OpenJDK che consente di eseguire applicazioni Java e Swing su Haiku, come ad esempio Thinkfree Office.\nPer il resto l'utilizzo di software originariamente scritto per BeOS sconta il fatto che si tratta di software risalente almeno a dieci anni fa e con le ultime nightly builds, un certo numero di vecchi software, hanno la necessit\u00e0 di essere aggiornati.\nIl sistema utilizza parti del progetto GNU."}
{"id": "108733", "revid": "729019", "url": "https://it.wikipedia.org/wiki?curid=108733", "title": "BeIA", "text": "BeIA era un sistema derivato dal BeOS principalmente mirato a gestire l'accesso a Internet da parte di sistemi embedded. Venne utilizzato commercialmente da Sony, DT Research e altri per un breve periodo. \nProbabilmente questo sistema fu l'ultimo grido della Be Incorporated per risollevarsi dalla sua crisi finanziaria; tuttavia questo OS riusc\u00ec solo ad arrestare lo sviluppo del BeOs e a far affondare la societ\u00e0 nella sua peggiore sorte."}
{"id": "108735", "revid": "1015", "url": "https://it.wikipedia.org/wiki?curid=108735", "title": "Salvatore Lima", "text": ""}
{"id": "108736", "revid": "339392", "url": "https://it.wikipedia.org/wiki?curid=108736", "title": "Meclemburghese-pomerano", "text": ""}
{"id": "108740", "revid": "486946", "url": "https://it.wikipedia.org/wiki?curid=108740", "title": "Mark-Brannenborger Platt", "text": ""}
{"id": "108746", "revid": "339392", "url": "https://it.wikipedia.org/wiki?curid=108746", "title": "Pomerano orientale", "text": ""}
{"id": "108747", "revid": "466539", "url": "https://it.wikipedia.org/wiki?curid=108747", "title": "Quel bastardo giallo", "text": "Quel bastardo giallo \"(That Yellow Bastard)\" \u00e8 il quarto volume della serie a fumetti \"Sin City\" di Frank Miller, pubblicata originariamente come miniserie di 6 numeri dall'editore statunitense Dark Horse Comics nel 1996 (febbraio - luglio). Successivamente raccolta in volume pi\u00f9 volte, con l'aggiunta di materiale extra, come tavole nuove, copertine inedite e \"pinup\" (disegni raffiguranti uno o pi\u00f9 personaggi in pose plastiche) opera di diversi autori celebri. \"Quel bastardo giallo\" consta anche di un'edizione limitata di 500 copie, tutte con certificato di autenticit\u00e0 e firmate da Frank Miller.\nIn italiano sono state pubblicate diverse edizioni in volume di questo episodio della saga della \"citt\u00e0 del peccato\". Le principali sono quella della Play Press e della Magic Press.\nTrama.\nJohn Hartigan, un agente della polizia di Sin City ormai vicino al prepensionamento per via di una malattia cardiaca, salva una ragazzina di 11 anni di nome Nancy Callahan, dalle grinfie di un pedofilo (Junior) figlio del senatore Roark, appartenente alla famiglia pi\u00f9 potente e influente di Sin City. Nel salvare la bambina Hartigan ferisce gravemente Junior sparandogli in un orecchio, una mano e nei genitali, mandandolo in coma; quindi il suo collega ed amico Bob lo tradisce e viene cos\u00ec incastrato e condannato al posto del maniaco. Dopo 8 anni di prigionia e di torture l'agente viene rilasciato e subito si mette alla ricerca di Nancy, che per tutti quegli anni lo aveva accompagnato con le sue lettere, ogni gioved\u00ec, ogni settimana, per otto anni.\nUna volta a casa della ragazza trova un pacchetto di fiammiferi con scritto Kadie's bar, un unico indizio, forse quello giusto. Giunto l\u00ec la vede, sta per avvicinarsi quando capisce; era una trappola, c'era Junior, lui con quel suo odore nauseabondo. Cerca di allontanarsi senza farsi notare quando Nancy lo vede e gli si getta tra le braccia baciandolo. Sono costretti cos\u00ec a scappare; nell'inseguimento in macchina Hartigan colpisce Junior e crede di averlo sistemato; giunti in un Motel per passare la notte vengono presi alla sprovvista e Nancy viene rapita. Hartigan impiccato riesce a liberarsi, e tortura quegli stessi sicari corsi nel posto per finire il lavoro. Si fa dire dove l'avevano portata: alla fattoria, tutti i poliziotti conoscono quel posto. Dopo aver eliminato le guardie riesce ad entrare e sottrarre una seconda volta la \"piccola\" Nancy dalle grinfie del maniaco. Ora pu\u00f2 portare a termine quello che non aveva fatto 8 anni prima: uccidere Junior. Distruggendo cos\u00ec, definitivamente la stirpe dei Roark.\nQuando si allontanano dalla fattoria, Hartigan accosta e dice a Nancy di proseguire, lui doveva ancora finire un lavoro, mandare in prigione quella anima corrotta del senatore Roark. Nancy lo bacia appassionatamente; un ultimo bacio, ma lei ancora non lo sa. Non appena Nancy si allontana, infatti, Hartigan, consapevole che nessun tribunale al mondo avrebbe mai condannato il senatore Roark, e che lui non si sarebbe mai fermato pur di vendicarsi della morte del figlio, si spara alla testa: in questo modo nessuno avrebbe mai pi\u00f9 cercato Nancy Callahan e lei sarebbe rimasta al sicuro. \nL'episodio \u00e8 cos\u00ec intitolato a causa del colore che il figlio del senatore ha assunto come effetto collaterale degli interventi a cui \u00e8 stato sottoposto dopo aver riportato gravi ferite dal primo scontro con Hartigan.\nAltri media.\nQuesta storia \u00e8 uno dei tre episodi trasposti nel film omonimo di Frank Miller e Robert Rodriguez, con Bruce Willis nei panni di Hartigan e Jessica Alba nei panni di Nancy."}
{"id": "108752", "revid": "486946", "url": "https://it.wikipedia.org/wiki?curid=108752", "title": "Basedati", "text": ""}
{"id": "108753", "revid": "124797880", "url": "https://it.wikipedia.org/wiki?curid=108753", "title": "Califfo", "text": "Il califfo (Arabo \u062e\u0644\u064a\u0641\u0629, \"khal\u012bfa\", ossia \u00abvicario, reggente, facente funzione, successore, sostituto\u00bb) nell'Islam \u00e8 il \"vicario\" o \"successore\" di Mohammad alla guida politica e spirituale della comunit\u00e0 islamica universale (\"al-Umma al-isl\u0101miyya\").\nCostituisce la massima magistratura islamica (con una rilevanza eminentemente politica, anche se non esente da risvolti spirituali), ma non \u00e8 prevista nel Corano e neanche nella Sunna di Mohammad. Fu infatti realizzata in modo del tutto originale da alcuni fra i primissimi compagni del Profeta nella stessa giornata della sua morte, l'8 giugno 632 (corrispondente al 13 rab\u012b\u02bf I dell'11 dell'egira).\nStoria.\nLa parola \"khal\u012bfa\" compare con altro significato nella S\u016bra II (\"al-baqara\", versetto 28), che dice: Anche in altra occasione la parola \u00e8 usata, riferita al profeta D\u0101w\u016bd (XXXVIII:26): In entrambi i casi \u00e8 del tutto evidente che il significato del termine \"khal\u012bfa\" \u00e8 qui quello di \"Vicario, luogotenente\", non quello di \"successore\". Sarebbe considerato infatti assolutamente blasfemo nell'Islam che Maometto possa mai avere un suo successore nella profezia.\nPer evitare probabilmente che i musulmani di Medina (\"An\u1e63\u0101r\") scegliessero come successore politico di Maometto uno tra di loro, un gruppo di musulmani meccani (i cosiddetti \"Emigranti\"), che era giunto in citt\u00e0 con l'egira, fra cui Ab\u016b Bakr, \u02bfUmar b. al-Kha\u1e6d\u1e6d\u0101b e Ab\u016b \u02bfUbayda b. al-Jarr\u0101\u1e25, riusc\u00ec a far s\u00ec che a essere prescelto fosse Ab\u016b Bakr che - per essere stato il miglior amico di Maometto (di cui era quasi coetaneo) e verosimilmente il primo uomo convertitosi all'Islam - era generalmente assai apprezzato e che garantiva perci\u00f2 una linea di comportamento in linea con quella messa in atto dal Profeta. L'espressione usata per indicarlo fu quindi \"khal\u012bfat ras\u016bl All\u0101h\" (vicario, o successore, dell'Inviato di Dio).\nCaliffi.\nI Califfati furono diversi.\n\"Ben guidati\".\nI primi quattro \"successori dell'Inviato di Dio\" sono detti i \"ben guidati\" dall'islam (il termine arabo \u00e8 quello di \"r\u0101shid\u016bn\"). Essi regnarono da Medina e furono:\nVi fu poi un Imamato \"ad-interim\", durato appena un anno, concluso per accordo raggiunto con Mu\u02bf\u0101wiya b. Ab\u012b Sufy\u0101n, da parte di:\nOmayyadi.\nI califfi successivi, della dinastia omayyade-sufyanide di Damasco, debbono il loro nome al loro clan meccano di provenienza, quello dei Ban\u016b Umayya, e alla kunya del padre del loro primo esponente. Essi furono:\nI califfi della dinastia omayyade-marwanide di Damasco debbono il nome a quello del loro primo califfo. Furono:\nOmayyadi andalusi.\nDa un nipote di Hish\u0101m ibn \u02bfAbd al-Malik, \u02bfAbd al-Rahm\u0101n ibn Mu\u02bf\u0101wiya, rifugiatosi nella Penisola iberica sotto amministrazione califfale omayyade damascena, si diparte la dinastia omayyade di al-Andalus.\nAbbasidi di Baghdad e Samarra.\nI califfi della dinastia abbaside di Baghdad e Samarra furono:\nAbbasidi del Cairo.\nUfficialmente il califfato sunnita fin\u00ec nel 1258 quando i Mongoli distrussero Baghdad e misero a morte l'ultimo abbaside. Ufficiosamente il califfato continu\u00f2 con i califfi della dinastia abbaside del Cairo, sotto il controllo dei Mamelucchi, che furono:\nOttomani.\nI califfi della dinastia ottomana di Istanbul furono:\nCondizioni richieste per il candidato al califfato.\nSulla questione del califfato (istituzione non contemplata dal Corano e dalla \"Sunna\"), sulle sue prerogative e sulle condizioni necessarie per ricoprire quella che a tutti gli effetti \u00e8 stata considerata, finch\u00e9 \u00e8 esistita, la magistratura suprema islamica, sono stati scritti, fino a tutta l'et\u00e0 abbaside, vari trattati giuridici, dovuti (tra gli altri) alla penna di \u02bfAbd All\u0101h ibn Mub\u0101rak (m. 797), di M\u0101lik b. Anas, del \"Q\u0101\u1e0d\u012b al-qu\u1e0d\u0101t\" (Gran Qadi) kufano Ab\u016b Y\u016bsuf (m. 798), da Ab\u016b \u02bfUbayd al-Q\u0101sim ibn Sall\u0101m (m. 838), del Q\u0101\u1e0d\u012b al-Nu\u02bfm\u0101n (m. 974), del malikita Ibn Ab\u012b Zayd al-Qayraw\u0101n\u012b (m. 996), del hanbalita Ibn Ba\u1e6d\u1e6d\u0101 (m. 997) o del hanafita al-Qud\u016br\u012b (m. 1037).\nTra essi, quello considerato pi\u00f9 autorevole, \u00e8 il libro di al-Mawardi (m. 1058) degli \"A\u1e25k\u0101m al-sul\u1e6daniyya\" (Gli ordinamenti del potere). Secondo tale autore, le condizioni richieste per poter validamente accedere al califfato sono:\nCondizioni di privilegio - ma la cui mancanza non costituisce un elemento ostativo per l'assunzione della carica - sono:\nTra gli obblighi cogenti vi \u00e8 innanzi tutto la tutela dell'Islam in tutti i suoi aspetti (si parla dell'obbligo di garantire l\"'\u02bfib\u0101da\" della comunit\u00e0 dei fedeli guidata dal califfo, cio\u00e8 la doverosa venerazione della \"Umma\" all'unico Dio -All\u0101h-, e l'adozione di misure atte ad agevolarne e garantirne il culto e l'applicazione della Legge islamica a tutti i sudditi, musulmani o \"protetti\").\nUn altro obbligo, da assolvere quando le condizioni lo consentano, \u00e8 quello di organizzare e guidare (di persona, o per il tramite di suoi delegati) il \"jih\u0101d\", sia difensivo (in \"D\u0101r al-Isl\u0101m\"), sia offensivo (in \"D\u0101r al-\u1e24arb\"), che, secondo Maward\u012b, pu\u00f2 legittimare una conquista avvenuta senza autorizzazione, per il quale egli parla dell\"'im\u0101rat al-ist\u012bl\u0101\u02be\".\nDa notare che, per lo sciismo, il \"jih\u0101d\" per essere legalmente valido, deve essere sempre guidato dall'Imam della Comunit\u00e0. Dal momento che, tanto per lo sciismo duodecimano, quanto per quello ismailita settimano, l'Imam si \u00e8 occultato agli occhi del mondo nel IX secolo, per manifestarsi solo in occasione della fine dei tempi, il \"jih\u0101d\" non ha quindi pi\u00f9 alcuna possibilit\u00e0 di essere validamente proclamato (e tanto meno condotto) in contesto sciita duodecimano, mentre le prerogative di quello fatimide coincidono con quelle sunnite.,\nGli ultimi califfi.\nUn califfato di grande importanza, antagonistico di quelli abbaside e omayyade andaluso, fu quello dei Fatimidi, anche se i loro leader preferirono farsi chiamare imam (guida), in accordo anche con la tradizione dello sciismo cui appartenevano. In minor misura si pu\u00f2 considerare califfato anche quello degli Almohadi, che si facevano infatti chiamare \"am\u012br al-mu\u02bemin\u012bn\".\nL'ultimo califfato riconosciuto all'interno di quasi tutto il mondo sunnita fu quello degli Ottomani. Sulla questione scrisse, negandone la validit\u00e0, l'arabista e islamista italiano Carlo Alfonso Nallino, che mise in eccessiva evidenza il fatto che la dinastia ottomana non era araba, bens\u00ec turca.\nA spingerlo a una tale presa di posizione, palesemente in contrasto con la realt\u00e0 dei fatti (che faceva invece giudicare perfettamente legittimo il \"califfato ottomano\" da gran parte del mondo islamico maghrebino e vicino-orientale), fu la recente conquista italiana della Tripolitania e della Cirenaica ottomane.\nPer rafforzare ulteriormente la corretta distinzione, da lui gi\u00e0 fatta in un articolo, tra la figura del \"Califfo\" e quella del \"Papa\", al fine di convincere le autorit\u00e0 italiane dell'inopportunit\u00e0 di consentire alle popolazioni conquistate di seguitare a rivolgere nelle moschee la loro \"khu\u1e6dba\" della preghiera del mezzod\u00ec del venerd\u00ec (\"jum\u016b\u02bfa\") in onore del Sultano ottomano, il cui titolo califfale era con goffo equivoco assimilato da Roma alla figura puramente religiosa del Pontefice romano, Nallino volle sottolineare come fosse illegittimo quel titolo califfale, senza voler tenere nel minimo conto il fatto che l'arabicit\u00e0 dei califfi fosse qualcosa da preferire, senza peraltro costituire un'ineludibile condizione (\"shar\u1e6d\") per ricoprire la dignit\u00e0 califfale, come d'altronde precisato da chi - primo fra tutti al-Mawardi - si era occupato di descrivere le condizioni giuridiche e morali di un musulmano per poter validamente assumere quella carica in base alla tradizione giuridica islamica.\nL'ultimo califfo ottomano fu dichiarato decaduto da un'apposita Assemblea tenutasi ad Ankara il 3 marzo 1924 su disposizione di Mustafa Kemal Atat\u00fcrk. \nNonostante la mobilitazione internazionale in difesa del califfato dell'Impero Ottomano (che interess\u00f2 anche Gandhi, allora alleato del Movimento Khalifat), la Turchia infatti aveva ormai imboccato la strada della costruzione di uno stato repubblicano laico.\nTentativi di rinascita.\nIn seguito all'abolizione del Califfato da parte della Turchia moderna, una parte del mondo islamico sunnita pens\u00f2 di poter riconoscere erede del Califfato islamico la Casa Reale egiziana, discendente di Mehmet Ali (almeno finch\u00e9 essa ebbe voce in capitolo in Arabia), mentre un'altra parte (basandosi sul fatto che la Famiglia Reale saudita rivendica il titolo onorifico di Custode delle due Citt\u00e0 Sante di Mecca e Medina) giudica che un'eventuale rivendicazione saudita sarebbe perfettamente legittima. Esiste infine una corrente di pensiero che ritiene la famiglia hascemita di Giordania e quella reale del Marocco siano in grado di rivendicare validamente la suprema dignit\u00e0 califfale, essendo i monarchi giordani discendenti del Profeta attraverso suo nipote al-Husayn, mentre i sovrani marocchini lo sono attraverso l'altro nipote al-Hasan.\nQuasi nessuno riconosce invece ormai plausibile l'ipotetico Califfato dei successori di Abdul Mejid II, di cui l'attuale pretendente \u00e8 Harun Osman.\nVa sottolineato che i fautori del ripristino del Califfato costituiscono un'esigua minoranza nel mondo islamico e gli stessi slogan lanciati in questo senso da alcune organizzazioni fondamentaliste non hanno suscitato grande interesse e discussione a livello teoretico.\nDal 1969 i paesi musulmani fanno riferimento per la difesa dei valori dell'Islam all'associazione Organizzazione della cooperazione islamica (che alcuni considerano erede del califfato, con califfo il segretario generale).\nCaliffato islamico.\nIl 29 giugno 2014 l'autoproclamato Stato Islamico ha riconosciuto Abu Bakr al-Baghdadi come suo velleitario califfo, non riconosciuto come tale in alcuna istanza ufficiale dell'intero mondo islamico.\nAltro uso.\nIl termine \"khal\u012bfa\", nella sua accezione fondamentale di \"vicario\", \u00e8 stato assai spesso impiegato per indicare i rappresentanti del sovrano in amministrazioni secondarie, identificando quella che cio\u00e8 \u00e8 la precipua funzione del \"gerente\" o del \"deputato\"."}
{"id": "108757", "revid": "366631", "url": "https://it.wikipedia.org/wiki?curid=108757", "title": "Economia ecologica", "text": "L'economia ecologica \u00e8 un approccio alla teoria economica incentrato su un forte legame tra equilibrio dell'ecosistema e benessere delle persone. \nTalvolta indicata come \"economia verde\", si trova in forte contrasto con altre correnti di pensiero dell'economia. Gli \"economisti verdi\" spesso hanno posizioni pi\u00f9 radicali rispetto a quanto teorizzato dall'economia dell'ambiente, che generalmente ha posizioni pi\u00f9 convenzionali su temi come la crescita economica e l'ottimalit\u00e0.\nLe origini dell'economia ecologica vanno ricercate nel lavoro di economisti come Nicholas Georgescu-Roegen (che ha chiamato il filone di ricerca da lui inaugurato bioeconomia) e Kenneth Boulding.\nLa visione dell'economia verde.\nQuesta disciplina vede la stessa economia come un sottosistema aperto dell'ecosistema globale.\nTale visione prende le mosse dall'ecologia che si occupa dei flussi di materia e energia degli esseri viventi sulla terra, occupandosi del metabolismo materiale ed energetico del sistema economico.\nLa critica principale degli economisti ecologici all'attuale economia normativa riguarda l'approccio alle risorse naturali e al capitale. Essi sostengono che l'economia convenzionale (inclusa l'economia dell'ambiente), sottostima l'importanza del capitale naturale, considerandolo un fattore di produzione fungibile con il lavoro e la tecnologia (\"capitale umano\").\nDal punto di vista dell'economia ecologica il \"capitale umano\" \u00e8 complementare rispetto al capitale naturale, e non intercambiabile, poich\u00e9 esso deriva in un modo o nell'altro dalle stesse risorse naturali.\nOggetto di studio.\nI principali temi trattati dall'economia ecologica riguardano: la crescita e la decrescita economica; l'impronta ecologica delle attivit\u00e0 economiche sull'ecosistema planetario; la ricerca di specifici strumenti di politica economica ecologica (\"tasse verdi\" come la carbon tax, incentivi e disincentivi capaci di indirizzare l'economia verso attivit\u00e0 a pi\u00f9 bassa entropia, ecc.)."}
{"id": "108759", "revid": "181699", "url": "https://it.wikipedia.org/wiki?curid=108759", "title": "Piazze dei Teatri", "text": "Le Piazze dei Teatri a Reggio Emilia sono un complesso di piazze e strade su cui si affacciano i tre teatri principali di Reggio Emilia (Teatro Municipale, Teatro Ariosto e Teatro Cavallerizza). I nomi ufficiali delle piazze sono Piazza Cavour (ufficialmente chiamata Piazza Martiri del sette luglio) e Piazza della Vittoria, con l'isolato San Rocco, via Spallanzani e Corso Cairoli. Questa area, a partire dal XIX secolo fino al dopoguerra, ha subito numerose trasformazioni ed \u00e8 tuttora in cantiere la definitiva sistemazione.\nOriginariamente su quest'area si affacciava la Cittadella e il pi\u00f9 antico Palazzo Ducale, che vennero demoliti intorno al 1850 e nella cui area vennero realizzati i Giardini Pubblici e il Teatro Municipale. La piazza antistante ai Giardini, con il monumento ai caduti della prima guerra mondiale, era la cosiddetta Piazza d'Armi, intitolata dopo il 1918 Piazza della Vittoria. Su d'un lato si trova anche il Teatro Ariosto, con a fianco il Teatro Cavallerizza e la ex caserma Zucchi, ora sede dell'Universit\u00e0 di Modena e Reggio Emilia, la Galleria Parmeggiani e l'isolato San Rocco. Quest'ultimo edificio \u00e8 stato costruito negli anni cinquanta del XX secolo, al posto dei demoliti Portici della Trinit\u00e0, ed \u00e8 curiosamente una rielaborazione della facciata del Teatro Municipale.\nSul lato orientale si affacciano un'altra serie di edifici monumentali: La chiesa di San Francesco con l'antico convento, ora sede dei Civici Musei, il Monumento ai Caduti della Resistenza, il Teatro Municipale con la fontana e i parterres, l'edificio classicheggiante della Banca d'Italia, che si affaccia sull'attuale Piazza Cavour."}
{"id": "108760", "revid": "2056951", "url": "https://it.wikipedia.org/wiki?curid=108760", "title": "Partizione", "text": "Il termine partizione viene usato in senso generico con il significato di separazione in pi\u00f9 parti; inoltre viene usato in diverse discipline con parecchi significati specifici; talora \u00e8 sinonimo di spartizione. \nAraldica.\nLa partizione \u00e8 uno dei modi di dividere lo scudo."}
{"id": "108761", "revid": "47767", "url": "https://it.wikipedia.org/wiki?curid=108761", "title": "Ab\u016b Bakr", "text": "Azione alla Mecca.\nAb\u016b Bakr \u02bfAbd All\u0101h ibn Ab\u012b Qu\u1e25\u0101fa, detto al-\u1e62idd\u012bq, fu coetaneo e suocero di Maometto e di lui fu certamente il miglior amico. Di professione mercante e di condizione economica assai ricca, egli apparteneva al clan coreiscita dei Ban\u016b Taym. Fu il primo uomo a convertirsi all'Islam predicato dal suo amico (il primo essere umano fu per\u00f2 la moglie di Maometto, Khad\u012bja, mentre il cugino del profeta \u02bfAl\u012b ibn Ab\u012b \u1e6c\u0101lib, pur precedendo forse Ab\u016b Bakr, era impubere, e il suo atto di fede non aveva quindi un valore \"legale\").\nMise a disposizione della causa islamica il suo ingente patrimonio personale e fu grazie a lui se vari schiavi convertiti all'Islam - fra cui l'abissino Bil\u0101l, ricordato come il primo muezzin musulmano della storia - poterono essere acquistati e liberati, sfuggendo in tal modo alle angherie dei loro padroni di Mecca, ostili alla religione predicata da Maometto.\nNel corso della sua vita a Mecca, liber\u00f2 i seguenti schiavi dai loro padroni pagani:\nLe schiave liberate furono invece:\nSi dice che per questa sua meritoria opera, spendesse tutto il suo patrimonio, ammontante all'equivalente di 40.000 \"dirham\".\nPromise in moglie a Maometto sua figlia \u02bf\u0100\u02beisha all'et\u00e0 di appena 6 anni, secondo un costume diffuso nella Penisola Arabica del VII secolo, in cui l'et\u00e0 media (specie in ambiente non urbano) era di 35 anni circa e in cui i contratti matrimoniali erano di conseguenza stipulati dai genitori degli sposi fin dall'et\u00e0 prepuberale. \nL'et\u00e0 di Aisha \u00e8 attestata da diversi hadithdella maggiore raccolta Sahih al-Bukhari, nei quali si afferma che Maometto spos\u00f2 Aisha a 6 anni ed ebbe rapporti sessuali con lei quando lei aveva 9 anni e lui circa 55. Lo storico \u1e6cabar\u012b scrive che Maometto spos\u00f2 Aisha quando lei aveva sette anni e la prese in casa sua quando ne aveva nove, e confermando l'hadith di Bukhari sull'et\u00e0 del suo primo rapporto sessuale con l'ultracinquantenne Maometto. Una fonte la vuole invece sposata a 10 anni con consumazione a 15. Vi sono comunque studiosi musulmani che sostengono che i dati riguardanti l'et\u00e0 di Maometto e di \u02bf\u0100\u02beisha siano contraddittori e che \u02bf\u0100\u02beisha poteva essere d'et\u00e0 alquanto maggiore. In particolare la studiosa Ruqaiyyah Waris Maqsood, incrociando diverse fonti autorevoli, giunge alla conclusione che \u02bf\u0100\u02beisha avesse un'et\u00e0 compresa tra i 14 e i 24 anni, probabilmente 19, al momento del matrimonio. Questa ipotesi \u00e8 congruente col fatto che, secondo il pi\u00f9 antico e pi\u00f9 autorevole biografo del profeta Maometto, Ibn Ishaq, \u02bf\u0100\u02beisha era \"nata nella J\u0101hiliyya\", vale a dire prima del 610, e che le tradizioni sull'et\u00e0 di 9 anni di \u02bf\u0100\u02beisha provengono tutte da Hisham ibn 'Urwa, sulla cui affidabilit\u00e0 molto si discute tra gli stessi studiosi di \"\u1e25ad\u012bth\", specialmente per quelli di provenienza irachena, sottilmente ostili ad \u02bf\u0100\u02beisha, senza trascurare il fatto che, \u02bf\u0100\u02beisha sarebbe stata fidanzata addirittura prima del 610 a J\u0101bir ibn Mu\u1e6d\u02bfim ibn \u02bfAd\u012b, figlio di Mu\u1e6d\u02bfim ibn \u02bfAd\u012b, capo del clan meccano dei Ban\u016b Nawfal.\nAzione a Medina.\nEffettu\u00f2 col profeta dell'Islam l'Egira, allontanandosi per ultimi da Mecca alla volta di Yathrib (poi Medina) nel 622. Rest\u00f2 sempre a fianco di Maometto nel periodo medinese, accompagnandolo nelle spedizioni e consigliandolo nella conduzione della comunit\u00e0 (\"Umma\") che a Medina era stata creata. Il fatto che Maometto conducesse sempre la preghiera collettiva del venerd\u00ec e che, in occasione di un'indisposizione del profeta, l'incarico gli venisse assegnato, lo rese con ogni evidenza la persona maggiormente indicata a succedergli quando Maometto mor\u00ec nel 632.\nFamoso il suo discorso successivo alla morte del profeta - suo amico intimo di tutta una vita e suo genero - allorch\u00e9 \u02bfUmar b. al-Kha\u1e6d\u1e6d\u0101b, incredulo del trapasso di Maometto, si spingeva a negare l'evidenza della sua morte:\n\u00abO gente! Chi venera Maometto sappia che Maometto \u00e8 morto. Chi invece adora Dio sappia che Dio \u00e8 il Vivente e non morir\u00e0 mai\u00bb.\nNel frattempo, nello spiazzo (\"saq\u012bfa\", ) su cui s'aprivano gli edifici del clan medinese dei Ban\u016b S\u0101\u02bfida, della trib\u00f9 dei Ban\u016b Khazraj, s'erano radunati numerosi musulmani medinesi (\"An\u1e63\u0101r\") che probabilmente intendevano affidare la guida della citt\u00e0 e della comunit\u00e0 islamica al \"sayyid\" dei Banu Khazraj, Sa\u02bfd b. \u02bfUb\u0101da.\nL'elezione a califfo.\nIl tempestivo accorrere di alcuni \"Muh\u0101jir\u016bn\", fra cui \u02bfUmar b. al-Kha\u1e6d\u1e6d\u0101b, Ab\u016b Bakr e Ab\u016b \u02bfUbayda b. al-Jarr\u0101\u1e25 (ma non di \u02bfAl\u012b b. Ab\u012b \u1e6c\u0101lib, impegnato nel lavacro del cadavere del profeta per la sua successiva inumazione secondo la ritualit\u00e0 islamica), ha fatto pensare a un'azione concordata fra i tre (cfr. Muslim b. al-\u1e24ajj\u0101j). \u02bfUmar afferm\u00f2 la necessit\u00e0 che si seguissero i criteri privilegianti della \"kar\u0101ba\" (la prossimit\u00e0, anche come parenti o affini al profeta) e della \"s\u0101biqa\" (l'antichit\u00e0 della conversione all'Islam) per individuare il candidato, inaugurando una procedura che non trovava alcun conforto nel Corano e nella stessa Sunna del profeta, entrambi silenziosi circa il futuro della \"Umma\" dopo la morte di Mu\u1e25ammad e le modalit\u00e0 d'elezione d'un suo successore politico.\nA indicare come Califfo Ab\u016b Bakr fu \u02bfUmar e il suo gesto, apparentemente del tutto disinteressato e altruistico, convinse i pi\u00f9 esitanti, comunque rafforzati in questa loro decisione dalla presenza dei Ban\u016b Aslam - clan dei Ban\u016b Khuz\u0101\u02bfa - presentatisi in armi per sostenere gli Emigrati. Unico a non concedere il suo consenso fu \u02bfAl\u012b che, offeso per una decisione presa in sua assenza, ebbe poi modo di esprimere tutta la sua contrariet\u00e0 al neo-califfo allorch\u00e9 questi neg\u00f2 a sua moglie F\u0101\u1e6dima l'eredit\u00e0 dell'oasi di Fadak e di parte di quella di Khaybar, che facevano parte del patrimonio personale del profeta. La tradizione di cui Ab\u016b Bakr si fece forza fu quella dell'aver sentito dire a Maometto che \"i profeti non hanno eredi\", indifferente che, con ogni probabilit\u00e0, la frase si riferisse al carisma profetico soltanto. La questione della mancata eredit\u00e0 di F\u0101\u1e6dima sar\u00e0 la cartina di tornasole per capire quali fossero contingentemente le relazioni con l\"'Ahl al-Bayt\" da parte del Palazzo islamico.\nLa guerra della \"ridda\".\nLa necessit\u00e0 di ampliare i confini della \"Umma\" islamica e il suo \"hinterland\" oltre la regione del \u1e24ij\u0101z, fu in parte mascherata dalla \"necessit\u00e0\" di contrastare l'apostasia di alcune trib\u00f9 e la volont\u00e0 di altre di concludere l'alleanza contratta con Maometto, vista la morte del contraente. Contro di esse, con la \"guerra della ridda\", operarono le truppe comandante da Kh\u0101lid ibn al-Wal\u012bd, detto \"la spada di Dio\" (\"Sayf Allah\"), e da \u02bfIkrima b. Ab\u012b Jahl, conseguendo sfolgoranti successi fra cui, in particolare, si ricorda la vittoria musulmana di \u02bfAqrab\u0101\u02be contro la trib\u00f9 dei Ban\u016b Han\u012bfa, grazie ai quali fu completata di fatto la conquista dell'intera Penisola araba.\nNel 634, sentendo venir meno le forze col procedere dell'et\u00e0, Ab\u016b Bakr convoc\u00f2 nella sua umile stanza (l'atteggiamento anti-suntuario dei primi califfi viene esaltato nel ricordo dei musulmani che, anche per questo, chiamano i primi 4 califfi \"ortodossi\" cio\u00e8 \"r\u0101shid\u016bn\"). A ognuno dei sopravvissuti \"Dieci Benedetti\" pretese un preventivo consenso alla scelta autocratica che egli fece del suo successore nella persona di \u02c1Umar b. al-Kha\u1e6d\u1e6d\u0101b, avviando una procedura \"designativa\" che, su base tuttavia dinastico-familiare, fu recuperata stabilmente dagli Omayyadi in poi.\nLa tradizione lo ricorda come uomo venerabilissimo (e tale lo considera anche la maggioranza dello Sciismo) nonch\u00e9 esperto nella cosiddetta oniromanzia (scienza dell'interpretazione dei sogni)."}
{"id": "108762", "revid": "484362", "url": "https://it.wikipedia.org/wiki?curid=108762", "title": "Erevan", "text": "Erevan (pronunciato \"Ierev\u00e0n\", , , anche scritta \"Yerevan\" e \"Jerevan\") \u00e8 la capitale e la pi\u00f9 popolosa citt\u00e0 dell'Armenia con abitanti.\nLa citt\u00e0, fino al 2008 equiparata a una provincia (\"marz\"), \u00e8 ora un comune con un consiglio comunale elettivo che nomina il sindaco.\nGeografia fisica.\nTerritorio.\nL'altezza media del territorio su cui sorge Erevan \u00e8 di 990 metri, con un minimo di 865 metri e un massimo di 1.390 metri sul livello del mare. La citt\u00e0 si estende sulle sponde del fiume Hrazdan, che defluisce nella parte nordorientale della piana di Ararat, al centro della nazione armena. La parte superiore della citt\u00e0 \u00e8 cinta da catene montuose su tre lati, mentre a sud degrada verso le rive del fiume Hrazdan. Lo Hrazdan suddivide Erevan in due parti attraverso un canyon pittoresco.\nStoricamente la citt\u00e0 \u00e8 ubicata nel cuore dell'altopiano armeno, nel cantone di Kotayk (in armeno: \u053f\u0578\u057f\u0561\u0575\u0584 \u0563\u0561\u057e\u0561\u057c, \"Kotayk gavar\", da non essere confusa con la \"provincia\" di Kotayk), nella Armenia Maior. In quanto capitale della nazione, Erevan non appartiene a nessun \"marz\" (provincia). Confina, invece, con le seguenti province: Kotayk a nord e a est, Ararat a sud e a sud-ovest, Armavir a ovest e Aragatsotn a nord-ovest.\nLa riserva statale di Erebuni, istituita nel 1981, \u00e8 ubicata a circa otto chilometri di distanza verso sud-est dal centro citt\u00e0, nel distretto di Erebuni: a un'altezza tra i 1300 e i 1450 metri sul livello del mare, il sito occupa un'area di centoventi ettari, perlopi\u00f9 consistenti in steppe montane semideserte.\nClima.\nErevan \u00e8 caratterizzata da un clima continentale di tipo steppico, con estati lunghe, calde e asciutte e inverni freddi e nevosi. Questa situazione climatica \u00e8 dovuta alla stessa collocazione geografica della citt\u00e0, adagiata su una piana circondata da montagne e distante dal mare e dai suoi effetti mitigatori. Come gi\u00e0 accennato, infatti, le estati sono cocenti, con le temperature ad agosto che raggiungono persino picchi di 40\u00a0\u00b0C, mentre gli inverni sono caratterizzati da nevicate abbondanti e temperature che, a gennaio, raggiungono persino i -15\u00a0\u00b0C. Le precipitazioni sono esigue, e la media annua precipitativa si attesta a circa 318 millimetri. Erevan \u00e8 caratterizzata da circa 2.700 ore di luce annue. Il regime termico di Erevan \u00e8 comparabile con quello di alcune citt\u00e0 del Midwest americano, come Kansas City, Detroit, Michigan, Omaha, Nebraska, malgrado la metropoli armena sia decisamente pi\u00f9 asciutta.\nOrigini del nome.\nFra le tante teorie fiorite intorno all'origine del toponimo \u00abErevan\u00bb, particolare fortuna ha avuto quella che vuole tale nome trarre le proprie origini dal monarca armeno Yervand (Oronte) il Quarto, ultimo esponente degli Orontidi e fondatore della citt\u00e0 di Yervandashat. Pi\u00f9 plausibilmente, tuttavia, il nome della citt\u00e0 deve le proprie origini dalla fortezza militare urartiana di Erebuni, eretta sul territorio dell'odierna Erevan nel 782 a.C. dal monarca Argishti I. Gradualmente, quando la lingua urartiana si evolse assumendo le caratteristiche di quella armena odierna, il nome anche si modific\u00f2 e divenne Erevan (Erebuni, Erevani, Erevan).\nI primi cronisti armeni cristiani interpretarono l'origine del nome Erevan come una derivazione di un'esclamazione di No\u00e8, il quale, guardando in direzione del sito dove poi sarebbe sorta la citt\u00e0, dopo la deposizione dell'arca sui declivi dell'Ararat e la recessione dei flutti, avrebbe urlato: \u00abYerevats!\u00bb (\u00ab\u00e8 apparso!\u00bb). Successivamente, in era medievale e moderna, quando Erevan era posta sotto la giurisdizione turca prima e persiana poi, la citt\u00e0 era nota in lingua persiana come Irav\u00e2n (\u0627\u06cc\u0631\u0648\u0627\u0646), toponimo ancora ampiamente in uso presso gli azeri (\u0130r\u0259van). Quando Erevan era sottoposta al dominio russo tra Ottocento e Novecento, invece, era conosciuta come Erivan (\u042d\u0440\u0438\u0432\u0430\u043d\u044c): fu solo nel 1936 che finalmente la citt\u00e0 acquist\u00f2 il nome, tuttora in uso, di Erevan (mutato in Yerevan nelle fonti inglesi).\nStoria.\nProtostoria di Erevan.\nIl territorio di Erevan \u00e8 stato abitato sin dalla seconda met\u00e0 del quarto millennio a.C. La parte meridionale della citt\u00e0, quella attualmente conosciuta come Shengavit, nel 3200 a.C. accoglieva insediamenti ascrivibili alla cultura Kura-Araxes dell'antica et\u00e0 del bronzo. I primi interventi di scavo nell'area di Shengavit sono stati condotti tra il 1936 e il 1938 sotto la guida dell'archeologo Yevgeny Bayburdyan: altre campagne archeologiche risalgono al 1958-1983 (Sandro Sardarian) e infine al 2000 (Hakob Simonyan).\nGrazie a questi scavi \u00e8 stato possibile rinvenire a una colonna stratigrafica completa fino al substrato roccioso, che mostra otto o nove livelli stratigrafici distinti che coprono un periodo compreso tra il 3200 a.C. e il 2500 a.C. Sono state trovate anche prove dell'uso successivo del sito, probabilmente fino al 2200 a.C. Il processo di scavo ha rivelato infine una serie di grandi edifici rotondi con stanze quadrate adiacenti e edifici rotondi minori. Una serie di installazioni rituali \u00e8 stata scoperta nel 2010 e nel 2012.\nErebuni.\nL'antico regno di Urartu si form\u00f2 nel IX secolo a.C. nella conca del lago di Van nella zona dell'altopiano armeno, comprendente anche il territorio della moderna Erevan. Il re Arame fu il fondatore del regno, il quale in breve tempo divenne uno degli stati pi\u00f9 sviluppati della sua epoca. Prove archeologiche, come un'iscrizione cuneiforme, indicano che la fortezza militare urartiana di Erebuni (\u0537\u0580\u0565\u0562\u0578\u0582\u0576\u056b) fu fondata nel 782 a.C. dal re Argishti I sul sito della moderna Erevan, per fungere da cittadella fortificata a guardia dagli attacchi delle comunit\u00e0 del Caucaso settentrionale. Erevan, come gi\u00e0 accennato, \u00e8 considerata una delle citt\u00e0 pi\u00f9 antiche del mondo. L'iscrizione cuneiforme trovata nella Fortezza di Erebuni recita:\nDurante l'apogeo del potere urartiano furono costruiti canali di irrigazione e bacini artificiali a Erebuni e nei suoi territori circostanti.\nA met\u00e0 del VII secolo a.C. fu fondata da Rusa II di Urartu la cittadella di Teishebaini, a circa sette chilometri di distanza dalla fortezza di Erebuni. Fortificata su una collina, oggi nota come Karmir Blur e compresa nel territorio comunale di Erevan, la struttura era funzionale alla protezione dei confini orientali di Urartu dalle comunit\u00e0 barbariche dei Cimmeri e degli Sciti: campagne di scavo hanno portato alla luce rimanenze di un complesso palaziale composto da centoventi stanze distribuite per un'estensione totale di dieci acri, nonch\u00e9 una cittadella religiosa consacrata alla divinit\u00e0 urartiana Teisheba. La cittadella di Teishebaini, completata nel settimo secolo a.C. durante il regno di Rusa III, fu desolatamente distrutta dai Medi e dagli Sciti nel 585 a.C.\nLa Erevan pre-iraniana.\nNel 590 a.C., in seguito alla caduta del regno di Urartu nelle mani dei Medi iraniani, Erebuni - cos\u00ec come tutto l'altopiano armeno - divenne parte dell'Impero retto da tale comunit\u00e0, il quale a sua volta - nel 550 a.C., fu conquistato da Ciro il Grande. Divenuta parte della satrapia dell'Armenia meridionale, appartenente a sua volta al grande impero achemenide, la citt\u00e0 acquist\u00f2 notoriet\u00e0 e importanza sempre crescente, come testimoniano le monete coniate nel 478 a.C. rinvenute proprio presso la fortezza di Erebuni.\nSeguirono i tumultuosi successi bellici di Alessandro Magno, il quale caus\u00f2 la decadenza dell'impero achemenide, suggellato dalla schiacciante vittoria macedone alla battaglia di Gaugamela, e l'istituzione del regno di Armenia. Con la fondazione di nuove citt\u00e0 come Armavir, Zarehavan, Bagaran e Yervandashat, tuttavia, l'importanza di Erebuni declin\u00f2 significativamente.\nCon l'ascesa al potere della dinastia artasside il regno di Armenia si espanse in maniera esplosiva, arrivando a fagocitare territori estesi in Asia Minore, Fenicia, Siria, Iberia e Atropatene. Erebuni, considerata citt\u00e0 di vecchia ascendenza persiana dai nuovi governanti artassidi, vide la propria importanza decadere in maniera ancor pi\u00f9 precipitosa rispetto al passato, non pi\u00f9 citt\u00e0 centrale in seguito alla costruzione di nuovi centri urbani, commerciali, economici e strategici, come Vagharshapat e Dvin. Basti pensare che in questo periodo Erebuni \u00e8 menzionata una sola volta in un testo risalente al terzo secolo. Un destino analogo sort\u00ec la citt\u00e0 nel corso dell'Impero sasanide, durante il quale gran parte delle sue sorti ci rimangono ignote, proprio a causa della sua importanza ormai pressoch\u00e9 nulla: a questo periodo, tuttavia, risale la chiesa di Katoghike Tsiranavor, costruita tra il 595 e il 602 e parzialmente danneggiata nel corso del terremoto del 1679: si tratta dell'edificio cultuale pi\u00f9 antico eretto nel territorio della moderna Erevan.\nLa provincia dell'Armenia persiana dur\u00f2 fino al 646, quando si dissolse in seguito alla conquista musulmana della Persia: la citt\u00e0, pertanto, divenne parte dell'Emirato di Armenia e fu posta sotto il comando della dinastia califfale araba degli Omaggioyadi. Essendo localizzata strategicamente nel pianoro dell'Ararat, all'incrocio tra le rotte carovaniere dall'Europa e dall'India, l'intera area - al crescere della potenza commerciale degli Arabi - acquist\u00f2 una nuova importanza: fu proprio in questo periodo, all'incirca nel settimo secolo a.C., che il toponimo \u00abErebuni\u00bb mut\u00f2 in \u00abErevan\u00bb. Dopo due secoli di dominazione islamica Erevan - e l'Armenia tutte - furono poste sotto la giurisdizione di vari popoli, fra cui i bagratidi, i mongoli, e le trib\u00f9 Aq Qoyunlu e Kara Koyunlu.\nPeriodo iraniano.\nNel 1501-02 la maggior parte dei territori dell'Armenia Est, fra cui ovviamente Erevan, furono repentinamente conquistati dall'emergente dinastia safavide dello sci\u00e0 Isma'il I. Poco dopo il 1502, Erevan divenne il centro dell\"'Erivan Beglarbegi\", un nuovo territorio amministrativo dell'Iran retto dai Safavidi: per i successivi tre secoli la citt\u00e0 rimase, salvo brevi intervalli, sotto il dominio iraniano. A causa della sua eccezionale rilevanza strategica Erevan - nota come \u00abRevan\u00bb dagli Ottomani - fu aggressivamente contesa dagli Iraniani e dagli Ottomani, e pass\u00f2 prima sotto il controllo dell'una e dell'altra comunit\u00e0, per poi passare permanentemente sotto la sovranit\u00e0 safavida. Nel 1555, infine, l'Iran si assicur\u00f2 la legittimit\u00e0 del possesso di Erevan con gli Ottomani con la stipula della pace di Amasya.\nBen presto, tuttavia, la citt\u00e0 fu riconquistata dai Persiani nel corso delle guerre ottomano-safavide: il risultato fu che lo sci\u00e0 \u02bfAbb\u0101s I il Grande dispose la deportazione di centinaia di Armeni, fra cui ovviamente cittadini di Erevan, verso la Persia. Di conseguenza Erevan sub\u00ec un violento decremento demografico, perdendo gran parte della propria popolazione armena (che diminu\u00ec del 20%) in favore dei Persiani, Turchi, Curdi e Tatari, che arrivarono globalmente a rappresentare l'80% della popolazione cittadina. Ci\u00f2 malgrado, gli Armeni, insediati soprattutto nel distretto Kond di Erevan e nei suburbi rurali che cingevano la citt\u00e0, costituirono per i Persiani una risorsa preziosa, dominando il commercio e altre varie attivit\u00e0 professionali nell'area.\nDurante la seconda guerra ottomano-safavida le truppe ottomane sotto il controllo del sultano Murad IV conquistarono la citt\u00e0, che fu soggiogata definitivamente l'8 agosto 1635. Ritornando trionfalmente a Costantinopoli il sultano sembrava sancire il definitivo trionfo ottomano su Erevan, che tuttavia fu ripresa dalle truppe iraniane nell'aprile 1636, sotto il comando dello sci\u00e0 Safi. Il trattato di Zuhab, stipulato nel 1639, riconferm\u00f2 il predominio iraniano sull'Armenia dell'Est, e quindi anche su Erevan. Il 7 giugno 1679, inoltre, un devastante terremoto flagello la citt\u00e0, che fu praticamente ridotta interamente in macerie.\nNel 1724 la fortezza di Erivan fu presa in assedio dall'armata ottomana: dopo uno strenuo periodo di resistenza, la fortezza ricadde in mano turca, e la presenza safavide a Erevan si dissolse definitivamente. A prendere possesso della zona, dopo alterne vicende, vi fu l'impero Russo, che sanc\u00ec il suo possesso dell'area con la vittoria sulla dinastia Qajar e con la stipula del trattato di Turkmenchay, nel 1828.\nPeriodo russo.\nFu cos\u00ec che Erevan fu ceduta dagli Iraniani ai Russi e, designata capitale dell'\u00abOblast dell'Armenia\u00bb, divenne a pieno diritto parte integrante dell'Impero Russo, dal quale si sarebbe distaccata solo nel 1917, con la deposizione dell'ultimo zar Nicola II. I russi promossero il processo di reinsediamento della popolazione armena dalla Persia e dalla Turchia. A causa del reinsediamento la percentuale della popolazione armena di Erevan crebbe dal 28% al 53,8%. Il reinsediamento era finalizzato a creare una testa di ponte di potere favorevole alla Russia in Medio Oriente. Nel 1829 i rimpatriati armeni dalla Persia furono reinsediati nella citt\u00e0 e fu costruito un nuovo quartiere per essi.\nErevan serv\u00ec come sede dell'apparato governativo del nuovo Oblast tra il 1828 e il 1840. All'epoca della visita di Niccol\u00f2 I, nel 1837, Yerevan era diventata uno \"uezd\" autonomo. Nel 1840 l'Oblast armeno fu sciolto e il suo territorio incorporato in una nuova provincia pi\u00f9 grande, il Governatorato della Georgia-Imeretia. Nel 1850 il territorio dell'ex distretto fu riorganizzato nel Governatorato di Erivan, coprendo un'area di 28.000 chilometri quadrati. Yerevan era il centro del nuovo governatorato.\nIn quel periodo Erevan era una piccola citt\u00e0 con strade e vicoli stretti e tortuosi che avviluppavano il quartiere centrale di Shahar, il centro del commercio e degli scambi Ghantar e i quartieri residenziali di Kond, Dzoragyugh, Nork e Shentagh. Durante gli anni 1840 e gli anni 1850 molte scuole furono aperte nella citt\u00e0. Tuttavia il primo grande piano di Erevan fu adottato nel 1856, durante il quale furono fondate le universit\u00e0 femminili di Saint Hripsime e Saint Gayane e fu aperto il parco inglese. Nel 1863 la via Astafyan fu ristrutturata e aperta. Nel 1874 Zacharia Gevorkian inaugur\u00f2 la prima casa tipografica di Erevan, mentre il primo teatro apr\u00ec le sue porte alla popolazione armena nel 1879.\nIl 1\u00ba ottobre 1879 a Erevan fu concesso lo status di citt\u00e0 attraverso un decreto emanato da Alessandro II di Russia. Nel 1881 furono aperti il Seminario degli insegnanti di Erevan e il birrificio di Erevan, seguiti dalla fabbrica di vini e brandy di Tairyan nel 1887. Altre fabbriche di bevande alcoliche e acqua minerale furono aperte nel corso degli anni 1890. La monumentale chiesa di San Gregorio l'Illuminatore fu inaugurata nel 1900. Nel 1907 e 1913 furono introdotte le linee elettriche e telefoniche. In generale, con la collaborazione della corona zarista, Erevan conobbe un periodo di rapida e fiorente crescita, sia economica che politica: gli edifici vecchi vennero demoliti e di nuovi ne furono eretti, con stili pi\u00f9 moderni, di ascendenza europea. Di questo sviluppo \u00e8 testimonianza la crescita demografica, a tal punto che la popolazione di Erevan raggiunse agli albori del Novecento un picco di 29,000 abitanti. Altre tappe importanti per l'espansione di questa citt\u00e0 furono l'inaugurazione della linea ferroviaria tra Erevan e Alessandropoli, Tiflis e Julfa (1902) e l'apertura della prima biblioteca pubblica di Erevan (sempre nel 1902).\nPrima indipendenza.\nAll'inizio del ventesimo secolo, dunque, Erevan era una piccola citt\u00e0 - seppur in rapido accrescimento - con una popolazione di trentamila persone. Nel 1917 l'impero russo termin\u00f2 con la rivoluzione d'ottobre. In seguito il capo armeno, quello georgiano e quello musulmano della Transcaucasia si unirono per formare la Federazione Transcaucasica e proclamarono la secessione della Transcaucasia.\nLa Federazione, tuttavia, fu di breve durata. Dopo avere preso il controllo su Alessandropoli l'esercito turco stava avanzando verso sud e verso est per eliminare il centro di resistenza armeno basato a Erevan. Il 21 maggio 1918 i turchi iniziarono la loro avanzata verso Erevan via Sardarabad. Il catholicos Gevorg V ordin\u00f2 che le campane della chiesa suonassero per sei giorni consecutivi per organizzare unit\u00e0 militari con armeni provenienti da ogni ceto sociale - contadini, poeti, fabbri e persino sacerdoti. Anche i civili, compresi i bambini, hanno collaborato in tal senso.\nAlla fine di maggio del 1918 gli armeni riuscirono a sconfiggere l'esercito turco nelle battaglie di Sardarabad, Abaran e Karakilisa. Cos\u00ec, il 28 maggio 1918, il leader di Dashnak Aram Manukian dichiar\u00f2 l'indipendenza dell'Armenia. Successivamente Erevan divenne la capitale e il centro della Repubblica dell'Armenia di nuova fondazione, sebbene i membri del Consiglio Nazionale Armeno dovessero ancora rimanere a Tiflis fino al loro arrivo a Erevan per istituire il governo nell'estate dello stesso anno. L'Armenia divenne una repubblica parlamentare con quattro suddivisioni amministrative. La capitale Erevan faceva parte della Provincia Araratiana. All'epoca Erevan riceveva pi\u00f9 di 75.000 rifugiati dall'Armenia occidentale, sfuggiti ai massacri perpetrati dai turchi ottomani durante il genocidio armeno.\nIl 26 maggio 1919 il governo approv\u00f2 una legge per aprire l'Universit\u00e0 Statale di Erevan, ubicata sulla strada principale di Astafyan (oggi Abovyan) della citt\u00e0. Dopo la stipula del Trattato di S\u00e8vres nel 1920, inoltre, l'Armenia ottenne un riconoscimento internazionale ufficiale. Gli Stati Uniti, cos\u00ec come molti paesi sudamericani, aprirono ufficialmente canali diplomatici con il governo dell'Armenia indipendente. Erevan aveva anche inviato rappresentanti in Gran Bretagna, Italia, Germania, Serbia, Grecia, Iran e Giappone. Tuttavia, dopo il breve periodo di indipendenza, Erevan cadde sotto i bolscevichi e l'Armenia fu incorporata nell'Unione Sovietica il 2 dicembre 1920. Sebbene le forze nazionaliste riuscirono a riconquistare la citt\u00e0 nel febbraio 1921 e con successo liberarono tutte le figure politiche e militari imprigionate, l'\u00e9lite nazionalista della citt\u00e0 fu nuovamente sconfitta dalle forze sovietiche il 2 aprile 1921.\nEra sovietica.\nL'Armata Rossa Sovietica invase l'Armenia il 29 novembre 1920 da nord-est. Il 2 dicembre 1920 Erevan, insieme agli altri territori della Repubblica di Armenia, divenne parte dell'Unione Sovietica, capitale della Repubblica Socialista Sovietica Armena. Tuttavia la SSR armena form\u00f2 l'SFSR transcaucasico (TSFSR) insieme alla Repubblica socialista sovietica georgiana e alla Repubblica socialista sovietica dell'Azerbaigian, tra il 1922 e il 1936.\nSotto il dominio sovietico Erevan divenne la prima tra le citt\u00e0 dell'Unione Sovietica per la quale fu sviluppato un piano generale. Il Piano Generale di Yerevan, sviluppato dall'accademico Alexander Tamanian, fu approvato nel 1924. Inizialmente fu elaborato per una popolazione di 150.000 persone. La citt\u00e0 fu rapidamente trasformata in una moderna metropoli industriale di oltre un milione di persone. Sono state fondate anche nuove istituzioni educative, scientifiche e culturali.\nTamanian coniug\u00f2 le tradizioni nazionali con la concezione urbana contemporanea. Il suo progetto urbanistico era caratterizzato una disposizione radiale-circolare che sovrapponeva la citt\u00e0 preesistente e inglobava in maniera traumatica gran parte del suo reticolo stradale. Di conseguenza molti edifici storici furono demoliti, tra cui chiese, moschee, la fortezza persiana, i bagni, i bazar e i caravanserragli. Molti dei quartieri attorno al centro di Erevan sono stati intitolati a ex comunit\u00e0 armene che furono devastate dai turchi ottomani durante il genocidio armeno. I distretti di Arabkir, Malatia-Sebastia e Nork Marash, per esempio, prendono il nome rispettivamente dalle citt\u00e0 di Arabkir, Malatya, Sebastia e Marash. Dopo la fine della seconda guerra mondiale i prigionieri di guerra tedeschi furono usati per accelerare la costruzione di nuovi edifici e strutture, come il ponte di Kievyan.\nNel corso degli anni il distretto centrale di Kentron \u00e8 diventato l'area pi\u00f9 sviluppata di Yerevan, cosa che ha aperto un divario significativo rispetto agli altri quartieri della citt\u00e0. La maggior parte delle istituzioni educative, culturali e scientifiche erano infatti concentrate in tale distretto. Nel 1965, durante le commemorazioni del cinquantesimo anniversario del genocidio armeno, Erevan fu inoltre il luogo di una manifestazione: la prima di queste dimostrazioni in Unione Sovietica, a chiedere il riconoscimento ufficiale del genocidio da parte delle autorit\u00e0 sovietiche. Nel 1968, inoltre, \u00e8 stato commemorato il 2.750\u00ba anniversario della citt\u00e0.\nErevan ha svolto un ruolo chiave nel movimento democratico nazionale armeno emerso durante il governo di Michail Gorba\u010d\u00ebv negli anni ottanta. Le riforme di Glasnost e Perestroika hanno aperto interrogativi su questioni come lo stato del Nagorno-Karabakh, l'ambiente, la russificazione, la corruzione, la democrazia e infine l'indipendenza. All'inizio del 1988, quasi un milione di armeni provenienti da diverse regioni dell'Armenia si impegnavano su questi temi in grandiose manifestazioni, aventi epicentro sulla piazza del teatro della citt\u00e0 (attualmente intitolata alla Libert\u00e0).\nSeconda indipendenza.\nIn seguito allo scioglimento dell'Unione Sovietica Erevan divenne la capitale della Repubblica di Armenia in data 21 settembre 1991. Il mantenimento delle forniture di gas ed elettricit\u00e0 si \u00e8 dimostrato difficile; l'elettricit\u00e0 costante non \u00e8 stata ripristinata fino al 1996, nel bel mezzo del caos provocato dalla transizione male pianificata verso un'economia basata sul mercato.\nDal 2000 il centro di Erevan \u00e8 stato trasformato in un vastissimo cantiere, con gru disseminate in tutto il distretto di Kentron. Ufficialmente, le decine di edifici a pi\u00f9 piani fanno parte di progetti di pianificazione urbana su larga scala. Circa 1,8 miliardi di dollari sono stati spesi per tali costruzioni nel 2006, secondo il servizio statistico nazionale. I prezzi per gli appartamenti in centro sono aumentati di circa dieci volte durante il primo decennio del XXI secolo. Sono state aperte molte nuove strade e viali, come la via Argishti, il corso Italia, il corso Saralanj, il corso monte Melkonian e il corso Settentrionale.\nSimboli.\nIl simbolo principale di Erevan \u00e8 il monte Ararat, visibile da qualunque punto della capitale. Lo stemma della citt\u00e0 raffigura un leone alato di Erebuni dotato di uno scudo ornato proprio dal simbolo dell'eternit\u00e0 e dalle creste montane dell'Ararat: si erge su un piedistallo, dove \u00e8 riportato il nome della metropoli in lettere armene.\nIl 27 settembre 2005 la citt\u00e0 ha adottato un inno, \u00abErebuni-Yerevan\u00bb, scritto da Paruyr Sevak e musicato da Edgar Hovhanisyan. \u00c8 stato scelto nell'ambito di un concorso per promuovere una nuova identit\u00e0 cittadina con la creazione di un nuovo inno e di una nuova bandiera che potessero rappresentare in maniera pi\u00f9 emblematica Erevan. La bandiera scelta reca lo stemma della citt\u00e0 circondata da dodici triangoli rossi (a significare le dodici capitali storiche dell'Armenia) su uno sfondo bianco.\nMonumenti e luoghi d'interesse.\nLa torre della televisione di Erevan \u00e8 la struttura pi\u00f9 alta non solo della citt\u00e0, bens\u00ec dell'intera regione transcaucasica. La piazza della Repubblica, l'Opera teatrale di Erevan e la Cascata sono tra i punti di interesse pi\u00f9 rilevanti di Erevan, frutto della visione architettonica di Alexander Tamanian e di Jim Torosyan.\nParchi.\nErevan, pur essendo una citt\u00e0 densamente costruita, accoglie numerosi parchi pubblici uniformemente distribuiti nei suoi dodici distretti. L'area verde pi\u00f9 antica della citt\u00e0 \u00e8 il parco pubblico di Erebuni, con il suo lago artificiale e i suoi diciassette ettari di estensione, formato sotto il regno di Argishti I di Urartu nell'ottavo secolo d.C. Nel 2011 il giardino fu completamente rimodellato e acquist\u00f2 il nuovo nome di Parco di Lione, come segno di riconoscenza verso la citt\u00e0 omonima francese, con cui Erevan \u00e8 affiliata.\nNel distretto di Shengavit si trova invece il Pantheon di Komitas, un parco che \u00e8 stato istituito nel 1936 ed \u00e8 noto per essere il luogo di sepoltura di alcuni dei pi\u00f9 illustri personaggi armeni.\nAltri parchi sono il Parco degli Amanti e il Parco Inglese, istituiti nel Settecento e nell'Ottocento e particolarmente apprezzati dalla popolazione locale; i giardini botanici di Erevan, inaugurati nel 1935, il parco della Vittoria e il Parco Circolare, tra i pi\u00f9 grandi per estensione, e il giardino dell'Opera di Erevan.\nPolitica.\nCapitale.\nErevan \u00e8 stata la capitale dell'Armenia sin dai tempi dell'indipendenza della prima repubblica, proclamata nel 1918. Situata nella piana di Ararat, cuore della storia armena, rappresentava la scelta logistica pi\u00f9 adeguata per le esigenze della giovane repubblica.\nQuando l'Armenia venne fagocitata dall'Unione Sovietica Erevan mantenne il suo status di capitale e accolse tutte le istituzioni politiche e diplomatiche della repubblica. Nel 1991, con la seconda indipendenza armena, Erevan continu\u00f2 a essere il cuore politico e culturale della citt\u00e0 e vi trovarono infatti sede le maggiori istituzioni nazionali, come il Governo, l'assemblea Nazionale, la Banca Centrale, la Corte Costituzionale, tutti i ministeri, i corpi politici e altre organizzazioni governamentali.\nMunicipalit\u00e0.\nErevan \u00e8 stata insignita dello status di citt\u00e0 il 1\u00ba ottobre 1879 con un decreto emesso dallo zar Alessandro II di Russia. Il primo consiglio comunale fu capeggiato da Hovhannes Ghorghanyan, che quindi pu\u00f2 dirsi a tutti gli effetti primo sindaco di Erevan.\nLa Costituzione della Repubblica di Armenia entrata in vigore nel 1995 garantisce a Erevan anche lo status di \"marz\" (provincia): pertanto, sotto questo punto di vista, Erevan - pur godendo di particolari forme e condizioni amministrative - \u00e8 analoga alle altre province della Repubblica. Il corpo amministrativo di Erevan \u00e8 rappresentato da:\nRelazioni internazionali.\nLa citt\u00e0 di Erevan \u00e8 membro di numerose organizzazioni internazionali: l'Assemblea internazionale delle Capitali dei paesi della CIS e le grandi citt\u00e0 (MAG), l'Associazione delle Capitali del Mar Nero (BSCA), l'Associazione internazionale dei sindaci francofoni (AIMF), l'Organizzazione delle Citt\u00e0 Patrimonio Mondiale (OWHC), l'Associazione Internazionale delle Comunit\u00e0 su larga scala e l'Associazione internazionale per l'illuminazione delle comunit\u00e0 urbane (LUCI).\nSociet\u00e0.\nEvoluzione demografica.\nIn origine una cittadina di ridotte dimensioni, Erevan \u00e8 oggi la capitale dell'Armenia e una grande metropoli con pi\u00f9 di un milione di abitanti. Fino alla caduta dell'Unione Sovietica la maggior parte della popolazione della citt\u00e0 erano armeni con minoranze russe, curde, azere e iraniane: tuttavia, con lo scoppio della guerra Nagorno-Karabakh, la minorit\u00e0 azera \u00e8 drasticamente diminuita. La comunit\u00e0 russa di Erevan pure si \u00e8 ridotta rispetto all'era sovietica a causa della pressione economica della crisi del 1990. Oggi, la popolazione di Erevan \u00e8 in grande maggioranza armena.\nDopo la dissoluzione dell'Unione Sovietica e la crisi economica che ne segu\u00ec furono in molti a emigrare dall'Armenia, perlopi\u00f9 verso la Russia, il Nord America o l'Europa: la popolazione di Erevan pass\u00f2 dai 1.250.000 abitanti del 1989 ai 1,103,488 del 2001 e ai 1,091,235 del 2003. Dopo questa battuta d'arresto, tuttavia, la popolazione \u00e8 ritornata a essere in sensibile crescita, attestandosi ai 1.107.800 nel 2007.\nA Erevan \u00e8 diffuso il dialetto propriamente detto di Erevan, formatosi nel Duecento e parlato non solo nella capitale ma anche nelle citt\u00e0 di Vagharshapat e Ashtarak. Derivato dal classico armeno, nel corso della storia tale dialetto ha preso a prestito lemmi provenienti da varie lingue, fra cui il russo e il persiano.\nEtnie e minoranze straniere.\nI primi ad abitare Erevan furono gli Armeni. La popolazione della fortezza di Erivan, fondata nel 1580, erano invece perlopi\u00f9 musulmani, ed erano in totale due-tremila. Il viaggiatore francese Jean-Baptiste Tavernier, in visita a Erevan sei volte tra il 1631 e il 1668, riportava comunque che la citt\u00e0 era praticamente abitata da soli armeni: questa predominanza vacill\u00f2 nei secoli successivi, quando a causa delle continue guerre tra Impero Ottomano, Iran e Russia Erevan inizi\u00f2 a essere caratterizzata da una maggioranza musulmana.\nPrima della sovietizzazione dell'Armenia Erevan era una citt\u00e0 multiculturale, con una predominanza perlopi\u00f9 armena e tatara (azera). Dopo il genocidio degli Armeni, la maggior parte dei rifugiati delle terre oggi soprannominate dagli Armeni \u00abArmenia dell'Ovest\u00bb ma in realt\u00e0 appartenenti alla Turchia (un tempo all'Impero Ottomano) cercarono rifugio nell'Armenia dell'Est, e in modo particolare a Erevan: nel solo 1919 arrivarono in citt\u00e0 ben 75,000 rifugiati, perlopi\u00f9 provenienti dalla regione dei laghi di Van. Gran parte di essi per\u00ec per il tifo e altre malattie analoghe.\nDal 1921 al 1936 circa 42,000 armeni residenti in Iraq, Turchia, Iran, Grecia, Siria, Francia, Bulgaria e altre nazioni ritornarono in patria, e la maggior parte di loro si stabil\u00ec proprio a Erevan. Quest'ondata di rimpatri si replic\u00f2 ancora pi\u00f9 vigorosa tra il 1946 e il 1948, con 100,000 armeni residenti sino a quel momento in Libano, Cipro, Palestina, Egitto conversi verso Erevan. La multietnicit\u00e0 propria dell'Erevan di un tempo, pertanto, si \u00e8 ridotta significativamente negli ultimi anni, soprattutto con lo scoppio della guerra Nagorno-Karabakh, per via della quale la minoranza azera si \u00e8 praticamente nullificata.\nServizi medici.\nI servizi medici in Armenia, a eccezione di quelli relativi alla maternit\u00e0, non sono sovvenzionati dal governo. Tuttavia il governo stanzia ogni anno una certa somma dal bilancio statale per le esigenze mediche dei gruppi socialmente vulnerabili.\nErevan \u00e8 un importante centro di assistenza sanitaria e medica nella regione. Diversi ospedali di Erevan sono stati riqualificati con tecnologie moderne, erogando cos\u00ec assistenza medica e ricerche mediche di qualit\u00e0, come il centro medico Shengavit, il centro medico Erebouni, il centro medico Izmirlian, il centro medico San Gregorio Illuminatore, il centro medico Nork-Marash, il centro medico repubblicano armeno, il centro medico Astghik, il centro di benessere americano armeno e il complesso ospedaliero Mkhitar Heratsi dell'universit\u00e0 medica statale di Yerevan. Il comune gestisce trentanove policlinici e centri medici in tutta la citt\u00e0.\nIl Centro di ricerca per la protezione della salute materno-infantile \u00e8 attivo a Yerevan dal 1937, mentre il Centro Clinico Armenicum \u00e8 stato aperto nel 1999, dove le ricerche sono condotte principalmente su malattie infettive e ricerche associate, tra cui l'HIV, l'immunodeficienza e l'epatite. La fabbrica Liqvor Pharmaceuticals, attiva dal 1991 a Erevan, \u00e8 attualmente il pi\u00f9 grande produttore di medicinali dell'Armenia.\nReligione.\nCristianesimo apostolico armeno.\nIl cristianesimo apostolico armeno \u00e8 la religione predominante in Armenia. La Chiesa di San Paolo e Pietro del V secolo, demolita nel novembre 1930 dalle autorit\u00e0 sovietiche, fu tra le prime chiese mai costruite a Erebuni-Erevan. Molte delle antiche chiese armene e medievali della citt\u00e0 furono distrutte dai sovietici negli anni trenta durante la Grande Purga.\nIl corpo regolatore della Chiesa armena di Yerevan \u00e8 la diocesi pontificia ararata, con la cattedrale Surp Sarkis che ospita la sede della diocesi. \u00c8 la pi\u00f9 grande diocesi della Chiesa armena e una delle pi\u00f9 antiche diocesi del mondo, amministratrice dal punto di vista religiosa la citt\u00e0 di Erevan e la provincia dell'Ararat dell'Armenia.\nErevan \u00e8 attualmente sede della pi\u00f9 grande chiesa armena del mondo, la Cattedrale di San Gregorio l'Illuminatore. Questo luogo di culto fu consacrato nel 2001, durante il 1700\u00ba anniversario dell'insediamento della Chiesa armena e l'adozione del cristianesimo come religione nazionale in Armenia. A partire dal 2017, infine, Erevan ha diciassette chiese armene attive e quattro cappelle.\nChiesa ortodossa russa.\nDopo la presa di Yerevan da parte dei russi a seguito della guerra russo-persiana del 1826-28, molte chiese russe ortodosse furono costruite nella citt\u00e0 sotto gli ordini del comandante russo Ivan Paskevich. La cattedrale di San Nicola, aperta al culto nella seconda met\u00e0 del XIX secolo, era la pi\u00f9 grande chiesa russa della citt\u00e0. La Chiesa dell'Intercessione della Santa Madre di Dio fu invece edificata nel 1916 a Kanaker-Zeytun.\nMalgrado ci\u00f2 la maggior parte delle chiese furono chiuse o demolite dai sovietici negli anni trenta. La Cattedrale di San Nicola fu completamente distrutta nel 1931, mentre la Chiesa dell'Intercessione della Santa Madre di Dio fu chiusa e trasformata prima in un magazzino e successivamente in un luogo di ricovero per il personale militare. I servizi religiosi ripresero nella chiesa nel 1991 e nel 2004 furono aggiunti una cupola e un campanile. Nel 2010, la cerimonia della nuova chiesa ortodossa russa della Santa Croce ha avuto luogo con la presenza del patriarca Kirill I di Mosca. La chiesa fu infine consacrata il 7 ottobre 2017, con la presenza del Catholicos Karekin II, vescovi russi e del benefattore della chiesa Ara Abramyan.\nAltre religioni.\nSecondo Ivan Chopin c'erano otto moschee a Erevan nella met\u00e0 dell'Ottocento. La Moschea Blu del XVIII secolo di Yerevan \u00e8 stata restaurata e riaperta negli anni novanta, con finanziamenti iraniani, ed \u00e8 attualmente l'unica moschea attiva in Armenia, utilizzata principalmente dai visitatori sciiti iraniani.\nErevan inoltre ospita piccole comunit\u00e0 yezidi, molokan, neopagane, bahai ed ebraiche, con la comunit\u00e0 ebraica rappresentata dal Consiglio ebraico dell'Armenia. Nella citt\u00e0 vi \u00e8 una variet\u00e0 di comunit\u00e0 non trinitarie - considerate come sette pericolose dalla Chiesa Apostolica Armena - inclusi i testimoni di Geova, i mormoni, e gli avventisti del settimo giorno.\nCultura.\nIstruzione.\nBiblioteche.\nLa Biblioteca Nazionale dell'Armenia, situata su Teryan Street di Erevan, \u00e8 la biblioteca pubblica della citt\u00e0 e dell'intera Repubblica. Fu istituito nel 1832 ed \u00e8 operativa nel suo attuale edificio dal 1939. Un'altra biblioteca nazionale di Erevan \u00e8 la Biblioteca Khnko Aper per l'Infanzia, fondata nel 1933. Altre importanti biblioteche pubbliche includono la Biblioteca Centrale Avetik Isahakyan fondata nel 1935, la Biblioteca Repubblicana di Medicina Scienze fondata nel 1939, la Biblioteca della Scienza e della Tecnologia fondata nel 1957 e la Biblioteca Musicale fondata nel 1965. Inoltre, ogni distretto amministrativo di Yerevan \u00e8 dotato di una propria biblioteca pubblica (di solito pi\u00f9 di una biblioteca).\nIl Matenadaran \u00e8 una biblioteca-museo e un centro di ricerca, che raggruppa 17.000 manoscritti antichi e diverse bibbie del Medioevo. I suoi archivi custodiscono una ricca collezione di preziosi manoscritti antichi armeni, greci, aramaici, assiri, ebraici, latini, medi e moderni persiani. Si trova sul corso Mashtots, nel centro di Yerevan. Il 6 giugno 2010, inoltre, Erevan \u00e8 stata nominata Capitale mondiale del libro 2012 dall'Organizzazione delle Nazioni Unite per l'educazione, la scienza e la cultura (UNESCO). La capitale armena \u00e8 stata scelta per la qualit\u00e0 e la variet\u00e0 del programma presentato al comitato di selezione, che si \u00e8 riunito nella sede dell'UNESCO a Parigi il 2 luglio 2010.\nRicerca.\nSotto il dominio sovietico Erevan si \u00e8 trasformata in un importante centro per la scienza e la ricerca. L'Accademia nazionale delle scienze armena \u00e8 pionieristica nella ricerca scientifica in Armenia. Fu fondata nel 1943 come ramificazione armeno dell'Accademia delle scienze sovietica per poi divenire il principale organismo che conduce ricerche e coordina le attivit\u00e0 nei campi della scienza in Armenia. Ha molti partizionamenti, tra cui scienze matematiche e tecniche, fisica e astrofisica, scienze naturali, chimica e scienze della terra, armologia e scienze sociali.\nDopo l'indipendenza sono stati aperti molti nuovi centri di ricerca in citt\u00e0, come il CANDLE Synchrotron Research Institute (2010), il Tumo Center for Creative Technologies (2011), e il Nerses Mets Medical Research and Education Center (2013).\nScuole e universit\u00e0.\nErevan \u00e8 un importante centro educativo della regione. A partire dal 2017 la citt\u00e0 comprende 253 scuole, di cui 210 di propriet\u00e0 statale, 159 gestite dal comune e 51 gestite dal ministero dell'istruzione, mentre le restanti 43 sono di propriet\u00e0 privata. Il comune gestisce inoltre centosessanta asili in tutta la citt\u00e0.\nLa scuola internazionale QSI, l'\u00c9cole Fran\u00e7aise Internationale en Arm\u00e9nie, la scuola Ayb, il complesso educativo Mkhitar Sebastatsi e la scuola avventizia Khoren e Shooshanig sono tra le pi\u00f9 importanti scuole internazionali o private di Erevan.\nA partire dal 2016 pi\u00f9 di sessanta istituti di istruzione superiore sono accreditati e autorizzati a operare nella Repubblica di Armenia. Erevan \u00e8 sede di circa cinquanta istituzioni, di cui tredici sono statali, sette sono intergovernative, cinque sono private internazionali, tre militari, e il resto sono universit\u00e0 private locali. L'Universit\u00e0 Statale di Erevan, l'Universit\u00e0 Americana dell'Armenia, l'Universit\u00e0 russo-armena (slava), l'Universit\u00e0 medica statale di Erevan e l'Universit\u00e0 pedagogica statale armena sono le migliori universit\u00e0 dell'Armenia e tra le prime classificate nella regione.\nMusei.\nErevan \u00e8 sede di un gran numero di musei, gallerie d'arte e biblioteche. I pi\u00f9 importanti sono la Galleria Nazionale dell'Armenia, il Museo storico dell'Armenia, il Museo d'arte Cafesjian, la biblioteca Matenadaran di antichi manoscritti e il museo del genocidio armeno del complesso di Tsitsernakaberd.\nLa Galleria Nazionale dell'Armenia e il Museo di Storia dell'Armenia, fondati nel 1921, sono i principali musei della citt\u00e0. Oltre ad avere un'esposizione permanente di opere di pittori armeni la galleria ospita una collezione di dipinti, disegni e sculture di artisti tedeschi, americani, austriaci, belgi, spagnoli, francesi, ungheresi, italiani, olandesi, russi e svizzeri. Solitamente ospita esposizioni temporanee.\nIl museo del genocidio armeno si trova ai piedi del memoriale di Tsitsernakaberd e presenta numerosi resoconti di testimonianze oculari, testuali e fotografiche dell'epoca. Tra i vari articoli esposti vi \u00e8 una pietra commemorativa composta da tre parti, l'ultima delle quali \u00e8 dedicata alle figure intellettuali e politiche che, come dice il sito del museo, \u00absollevarono il loro grido di protesta contro il genocidio perpetrato dai turchi contro gli armeni\u00bb: T. Wegner, Hedvig B\u00fcll, Henry Morgenthau Sr., Franz Werfel, Johannes Lepsius, James Bryce, Anatole France, Giacomo Gorrini, Benedetto XV, Fritjof Nansen e altri.\nIl Museo d'arte Cafesjian, all'interno del complesso della Cascata, \u00e8 un centro d'arte inaugurato il 7 novembre 2009. Espone una massiccia collezione di opere d'arte in vetro, in particolare le opere degli artisti cechi Stanislav Libensk\u00fd e Jaroslava Brychtov\u00e1. I giardini anteriori comprendono sculture della collezione di Gerard L. Cafesjian. Il Museo Erebuni, fondato nel 1968, \u00e8 un museo archeologico che ospita reperti urartiani rinvenuti durante gli scavi nella fortezza di Erebuni. Il Museo di Storia di Yerevan e il Museo di storia della Federazione Rivoluzionaria Armena sono tra i musei di spicco della storia di Erevan e della Prima Repubblica di Armenia. Il Museo Militare all'interno del complesso della Madre Armenia riguarda la partecipazione dei soldati armeni nella seconda guerra mondiale e nella guerra del Nagorno-Karabakh.\nLa citt\u00e0 \u00e8 anche sede di un gran numero di musei d'arte. Il museo Sergei Parajanov, inaugurato nel 1988, \u00e8 dedicato alle opere d'arte di Sergei Parajanov nel cinema e nella pittura. Il Museo Komitas, inaugurato nel 2015, \u00e8 un museo d'arte musicale dedicato al famoso compositore armeno Komitas. Il Charents Museum of Literature and Arts \u00e8 stato inaugurato nel 1921, il Museo di Arte Moderna di Erevan \u00e8 stato inaugurato nel 1972 e il Museo d'arte del Medio Oriente, aperto nel 1993, \u00e8 anche uno dei pi\u00f9 importanti musei d'arte della citt\u00e0.\nI musei biografici sono anche assai comuni a Yerevan. Molti poeti, pittori e musicisti armeni rinomati sono onorati con musei-casa nella loro memoria, come il poeta Hovhannes Tumanyan, il compositore Aram Khachaturian, il pittore Martiros Saryan, il romanziere Khachatur Abovian e il cantante franco-armeno Charles Aznavour. Recentemente, infine, a Erevan sono stati aperti molti musei di scienza e tecnologia, come il Museo della Medicina Armena (1999), il Museo dello Spazio di Erevan (2001), il Museo di Scienze e Tecnologie (2008), il Museo ferroviario armeno (2009), il Museo di Comunicazioni (2012) e il Museo Scientifico Innovativo Little Einstein (2016).\nArte.\nErevan \u00e8 uno dei centri storici di produzione artigianale del tappeto tradizionale armeno. Vari frammenti di tappeti sono stati rinvenuti in occasione di campagne di scavo nelle aree intorno a Erevan, risalenti al VII secolo a.C. o prima. Questa tradizione trov\u00f2 un ulteriore sviluppo dal sedicesimo secolo quando Erevan divenne la citt\u00e0 centrale dell'Armenia persiana. Tuttavia, la produzione di tappeti nella citt\u00e0 si \u00e8 notevolmente arricchita con lo stormo di migranti armeni occidentali dall'impero ottomano per tutto l'Ottocento, e con l'arrivo di rifugiati armeni sfuggiti al genocidio all'inizio del 20 \u00b0 secolo. Attualmente, la citt\u00e0 ospita la fabbrica di tappeti Arm aperta nel 1924, cos\u00ec come i tappeti artigianali Tufenkian (dal 1994) e i tappeti fatti a mano di Megerian (dal 2000).\nIl mercato espositivo all'aperto del Vernissage di Erevan, istituito alla fine degli anni ottanta in Aram Street, espone una vasta collezione di diversi tipi di opere d'arte tradizionali armene tradizionali, in particolare sculture in legno, tappeti e tappeti. D'altra parte, il parco Saryan situato vicino al teatro dell'opera, \u00e8 famoso per essere un luogo permanente in cui gli artisti espongono le loro creazioni pittoriche. Il Centro armeno per l'arte sperimentale contemporanea, fondato nel 1992 a Yerevan, \u00e8 un polo di creativit\u00e0 che aiuta a scambiare esperienze tra artisti professionisti in un'atmosfera adeguata.\nTeatro.\nJazz, musica classica, folk e tradizionale sono tra i generi pi\u00f9 popolari nella citt\u00e0 di Erevan. Un gran numero di \"ensemble\", orchestre e cori di diversi tipi di musica armena e internazionale sono attivi in citt\u00e0.\nL'Orchestra Filarmonica Armena fondata nel 1925 \u00e8 uno dei pi\u00f9 antichi gruppi musicali di Erevan e dell'Armenia moderna. Il coro da camera della radio nazionale armeno fondato nel 1929 vinse il primo premio dell'Unione Sovietica nella competizione di cori del 1931 tra le varie repubbliche sovietiche. La musica popolare e classica dell'Armenia \u00e8 stata insegnata nei conservatori sponsorizzati dallo stato durante l'era sovietica. L'Ensemble di canzoni popolari armeno Sayat-Nova \u00e8 stato fondata a Yerevan nel 1938. Attualmente diretta da Tovmas Poghosyan, l'ensemble esegue le opere di importanti gusani armeni come Sayat-Nova, Jivani e Sheram.\nNel 1939 fu aperto il Teatro Nazionale Accademico dell'Opera e del Balletto. Ospita la sala concerti Aram Khatchaturian e l'auditorium Alexander Spendiarian del Teatro Nazionale dell'Opera e del Balletto. La Komitas Chamber Music House, inaugurata nel 1977, \u00e8 la sede di artisti e amanti della musica da camera in Armenia. Nel 1983 \u00e8 stato aperto il complesso sportivo e dei concerti di Karen Demirchyan. Attualmente \u00e8 la pi\u00f9 grande sede al coperto in Armenia.\nIl jazz \u00e8 anche uno dei generi particolarmente amati dai cittadini di Erevan. La prima orchestra jazz di Erevan \u00e8 stata fondata nel 1936. Attualmente a Yerevan sono attive molte band di jazz ed etnojazz come Time Report, Art Voices e Nuance Jazz Band. Il jazz club Malkhas, fondato dall'artista Levon Malkhasian, \u00e8 tra i club pi\u00f9 popolari della citt\u00e0. Lo Yerevan Jazz Fest \u00e8 un festival jazz annuale che si svolge ogni autunno dal 2015, organizzato dall'Armenian Jazz Association con il patrocinio della municipalit\u00e0 di Yerevan.\nIl rock armeno si \u00e8 originato a Yerevan a met\u00e0 degli anni sessanta, principalmente grazie agli interventi musicali di Arthur Meschian e della sua banda Arakyalner. All'inizio degli anni settanta a Erevan erano attive una serie di bande professionali abbastanza prestigiose da competere con le loro controparti sovietiche. Nell'Armenia post-sovietica a Erevan si \u00e8 sviluppata una scena di rock progressivo armeno, principalmente attraverso Vahan Artsruni, la rock band di Oaksenham e la banda dei Dorian. La Armian Navy Band fondata da Arto Tun\u00e7boyacyan nel 1998 \u00e8 anche famosa per il jazz, l'avanguardia e la musica popolare. Il reggae sta diventando popolare anche nella capitale principalmente attraverso la banda musicale della Reincarnazione.\nLa musica religiosa armena \u00e8 rimasta liturgica fino a quando Komitas introdusse la polifonia alla fine del XIX secolo. A partire dalla fine degli anni cinquanta, la musica religiosa divenne ampiamente diffusa quando i canti armeni (noti anche come \"Sharakans\") furono eseguiti dal soprano Lusine Zakaryan. Il Tagharan Ensemble di Erevan, gestito dallo stato, fondato nel 1981 e attualmente diretto da Sedrak Yerkanian, esegue anche rituali e musica antica armena. Il Centro per le Arti Cafesjian \u00e8 noto per i suoi eventi musicali, tra cui la \u00abserie di musica classica Cafesjian\u00bb il primo mercoled\u00ec di ogni mese, e la serie \u00abMusic Cascade\u00bb di musica jazz, pop e rock, concerti dal vivo ogni venerd\u00ec e sabato. Durante l'estate si tengono spesso concerti all'aperto, come il Giardino delle sculture Cafesjian su via Tamanyan.\nDanza.\nLa danza folcloristica e tradizionale \u00e8 molto popolare tra gli armeni. Durante la fresca stagione estiva della citt\u00e0 di Erevan, \u00e8 molto comune trovare gente che balla in gruppo presso la Northern Avenue o la via Tamanyan, vicino alla cascata.\nI gruppi di danza professionisti si sono formati a Erevan durante l'epoca sovietica. Il primo gruppo fu l'Armenian Folk Music and Dance Ensemble, fondato nel 1938 da Tatul Altunyan. Fu seguito dallo State Dance Ensemble dell'Armenia nel 1958. Nel 1963 fu formato il Berd Dance Ensemble. Il Barekamutyun State Dance Ensemble di Armenia \u00e8 stato fondato nel 1987 da Norayr Mehrabyan.\nIl Karin Traditional Song and Dance Ensemble, fondato nel 2001 da Gagik Ginosyan, \u00e8 noto per la rinascita e l'esecuzione delle antiche danze armene delle regioni storiche dell'altopiano armeno, come Hamshen, Mush, Sasun, Karin, ecc.\nGeografia antropica.\nUrbanistica.\nUn rilevante sviluppo urbano interessa la citt\u00e0 sin dall'anno 2000: ne consegue che svariate strutture storiche sono state demolite e sostituite con nuovi edifici. Questo rinnovamento architettonico \u00e8 stato talora criticato da parte della popolazione, in quanto reo di distruggere siti storici risalenti all'epoca della dominazione russa, diminuendo al contempo anche le capacit\u00e0 abitative delle citt\u00e0. Le abitazioni del centro citt\u00e0 le cui dimensioni sono reputate troppo piccole per gli standard moderni sono gradualmente demolite e sostituite con strutture ad alto sviluppo verticale. Tra i progetti pi\u00f9 rilevanti dei primi due decenni del ventunesimo secolo vi sono la cattedrale di San Gregorio, la nuova sede del Municipio di Erevan, la nuova sezione del Matenadaran, il nuovo terminal dell'aeroporto, il Corso Settentrionale.\nAl maggio del 2017 Erevan accoglie 4,883 appartamenti residenziali, 39,799 pali dell'illuminazione pubblica, e 1,080 strade che si snodano per una lunghezza totale di 750\u00a0km.\nSuddivisioni amministrative.\nErevan \u00e8 suddivisa in dodici \u00abdistretti amministrativi\u00bb (\u057e\u0561\u0580\u0579\u0561\u056f\u0561\u0576 \u0577\u0580\u057b\u0561\u0576, \"var\u010dakan \u0161r\u0135an\") ciascuno con un proprio amministratore.\nEconomia.\nIndustrie.\nA partire dal 2013, la quota di Yerevan nel prodotto industriale totale annuo dell'Armenia \u00e8 del 41%. La produzione industriale di Yerevan \u00e8 abbastanza diversificata e comprende varie merci fra cui prodotti chimici, metalli primari e manufatti in acciaio, macchinari, prodotti in gomma, plastica, tappeti, tessili, abbigliamento e calzature, gioielli, prodotti in legno e mobili, materiali da costruzione, bevande alcoliche, acqua minerale, prodotti caseari e alimenti trasformati. Nonostante la crisi economica degli anni novanta abbia devastato l'industria del paese, diverse fabbriche restano sempre in servizio, in particolare nei settori petrolchimico e dell'alluminio.\nLe bevande armene, in particolare il cognac e la birra armena, godono di una fama mondiale. Per questo motivo Erevan \u00e8 la patria di molte importanti imprese dell'Armenia e del Caucaso per la produzione di bevande alcoliche, come la Yerevan Ararat Brandy Factory, la Yerevan Brandy Company, la Yerevan Champagne Wines Factory, il birrificio \"Beer of Yerevan\" (Kilikia Beer), la Armco Brandy Factory, la Proshyan Brandy Factory e l'Astafian Wine-Brandy Factory. I due produttori di tabacco di Yerevan sono le societ\u00e0 \"Cigaronne\" e \"Grand Tabak\".\nL'industria dei tappeti in Armenia ha una storia profondamente radicata con le antiche tradizioni: ne consegue che la produzione di tappeti \u00e8 piuttosto sviluppata a Yerevan con tre importanti fabbriche che producono anche tappeti fatti a mano. La fabbrica \"Megerian Carpet\" \u00e8 quella di testa in questo settore.\nAltre importanti impianti della citt\u00e0 includono la \"Nairit\", per la preparazione di prodotti chimici, il laminatoio di alluminio Rusal Armenal, i produttori dolciari armeno-canadesi \"Grand Candy\", la fabbrica di cioccolato \"Arcolad\", la fabbrica \"Marianna\" per prodotti caseari, il \"Talgrig Group\" per prodotti di grano e farina, la fabbrica di gelato \"Shant\", \"Crown Chemicals\" per vernici, la societ\u00e0 mineraria di travertino \"ATMC\", la fabbrica di orologi di Yerevan \"orologi AWI\", la fabbrica di jerevan Jewellry e stabilimenti di produzione di acqua minerale \"Arzni\", \" Sil \"e\" Dilijan Frolova \". I prodotti alimentari includono carne lavorata, tutti i tipi di conserve, grano e farina, dolci e cioccolato, frutta secca, bibite e bevande. I materiali da costruzione comprendono principalmente travertino, pietrisco e asfalto.\nFinanza.\nCome attraente location di esternalizzazioni per le multinazionali dell'Europa occidentale, russe e americane, Erevan ospita sedi di molte aziende internazionali. \u00c8 l'hub finanziario dell'Armenia, sede della Banca centrale dell'Armenia, della Borsa armena (NASDAQ OMX Armenia), nonch\u00e9 della maggior parte delle pi\u00f9 grandi banche commerciali del paese. A partire dal 2013, la citt\u00e0 domina oltre l'85% del totale dei servizi annuali in Armenia, oltre all'84% del commercio al dettaglio totale annuo.\nMolte filiali di societ\u00e0 di servizi e banche russe operano a Erevan, tra cui Gazprom, Ingo Armenia, Rosgosstrakh e VTB Bank. L'ACBA Bank \u00e8 controllata dal francese Cr\u00e9dit Agricole. L'HSBC Armenia ha anche sede a Yerevan.\nEdilizia.\nIl settore delle costruzioni ha registrato una crescita significativa durante il primo decennio del XXI secolo. A partire dal 2000, Erevan \u00e8 stata protagonista di un massiccio boom edilizio, finanziato principalmente da milionari armeni provenienti dalla Russia e dagli Stati Uniti, con un ampio e controverso processo di riqualificazione in cui molti edifici del XVIII e XIX secolo sono stati demoliti e sostituiti con nuovi edifici. Questa crescita \u00e8 stata accompagnata da un significativo aumento dei prezzi degli immobili.\nMolti progetti di costruzione importanti sono stati condotti a Erevan, come il Corso Settentrionale e la riabilitazione di Old Yerevan in Aram Street. Il Corso Settentrionale \u00e8 stato completato ed \u00e8 stato aperto nel 2007, mentre il progetto Old Yerevan \u00e8 ancora in fase di sviluppo. Negli ultimi anni, il centro della citt\u00e0 \u00e8 stato anche interessato da importanti lavori di ricostruzione stradale, nonch\u00e9 dalla ristrutturazione della piazza della Repubblica, finanziata dal miliardario americano-armeno Kirk Kerkorian. D'altro canto, l'imprenditore armeno argentino Eduardo Eurnekian ha rilevato l'aeroporto, mentre il progetto di sviluppo della Cascata \u00e8 stato finanziato dal miliardario armeno statunitense Gerard L. Cafesjian.\nTuttavia il settore \u00e8 notevolmente diminuito nel corso del primo decennio del XXI secolo, a seguito della crisi immobiliare globale nel 2007-09. Nel 2013 Erevan ha dominato oltre il 58% del totale del settore edile annuale dell'Armenia. Nel febbraio del 2017 il comitato per lo sviluppo urbano del governo ha rivelato i suoi piani per i prossimi grandi progetti di costruzione della citt\u00e0. Con un costo totale di trecento milioni di dollari un nuovo distretto commerciale sorger\u00e0 nel centro della citt\u00e0, per sostituire l'attuale area commerciale di Firdowsi. Il comitato ha anche annunciato la costruzione del distretto residenziale etnografico di Noy (Noah) nelle vicinanze occidentali del distretto di Kentron, con un costo approssimativo di cento milioni di dollari.\nEnergia.\nLa posizione della citt\u00e0 lungo le rive del fiume Hrazdan ha consentito la produzione di energia idroelettrica. In quanto comprendente la cascata Sevan-Hrazdan, nel territorio amministrativo di Yerevan sono state istituite tre centrali idroelettriche: Kanaker HPP, Yerevan-1 HPP, e Yerevan-3 HPP. L'intero impianto \u00e8 stato privatizzato nel 2003 ed \u00e8 attualmente di propriet\u00e0 di RusHydro.\nLa citt\u00e0 ospita anche la centrale termoelettrica di Erevan, una struttura unica nella regione per la sua qualit\u00e0 tecnologica, situata nella parte meridionale della citt\u00e0. Originariamente aperto nel 1961, nel 2007 fu costruito un moderno impianto, dotato di una nuova turbina a ciclo combinato a vapore e gas, per generare energia elettrica. Nel marzo 2017 \u00e8 stata avviata la costruzione di una nuova centrale termica con un investimento iniziale di 258 milioni di dollari e una capacit\u00e0 prevista di 250 megawatt. La centrale elettrica entrer\u00e0 in servizio nel 2019.\nTelefonia.\nA partire dal 2017 l'Armenia \u00e8 dotata di tre fornitori di servizi di telefonia mobile:\nOltre ai provider di rete mobile, molte altre societ\u00e0 di piccole e medie dimensioni sono coinvolte anche nei servizi Internet. L'accesso a Internet in Armenia \u00e8 ampiamente illimitato. Tuttavia, ai sensi dell'articolo 11 della legge della Repubblica di Armenia sulla polizia, le forze dell'ordine hanno il diritto di bloccare il contenuto per prevenire l'attivit\u00e0 criminale.\nHayPost \u00e8 l'operatore postale nazionale ufficiale dell'Armenia. Con sede a Erevan, attualmente opera attraverso novecento uffici postali in Armenia.\nTurismo.\nIl turismo in Armenia si sta sviluppando gradualmente con il passare degli anni e la capitale Erevan \u00e8 una delle principali destinazioni turistiche. La citt\u00e0 \u00e8 dotata di un notevole numero di hotel di lusso, ristoranti moderni, bar, pub e discoteche. L'aeroporto di Zvartnots ha anche condotto progetti di ristrutturazione stante il crescente numero di turisti che visitano il paese. Numerosi posti a Erevan sono giudicati attraenti dai turisti, come le fontane danzanti di Piazza della Repubblica, il Teatro dell'Opera di Stato, il complesso della Cascata, le rovine della citt\u00e0 urartiana di Erebuni (Arin Berd), il sito storico di Karmir Blur (Teishebaini) e l'ex sede del Consolato iraniano. L'hotel pi\u00f9 grande della citt\u00e0 \u00e8 l'Ani Plaza Hotel. L'Armenia Marriott Hotel \u00e8 situato in Piazza della Repubblica, nel centro di Erevan, mentre il Radisson Blu Hotel \u00e8 situato nelle immediate vicinanze al Parco della Vittoria. Altre grandi catene che operano nel centro di Erevan includono il Grand Hotel Yerevan, il Best Western Congress Hotel, il DoubleTree by Hilton, l'Hyatt Place, l'Ibis Yerevan Center e l'Alexander.\nLa stessa posizione privilegiata di Erevan \u00e8 un fattore attrattivo stimolante per gli stranieri che visitano la citt\u00e0 per godersi la vista del monte biblico di Ararat, poich\u00e9 la citt\u00e0 si trova ai piedi della montagna intorno alla quale si dispone come se fosse un anfiteatro romano. Ci sono molti siti storici, chiese e cittadelle nelle aree e nelle regioni immediatamente prospicienti la citt\u00e0 di Yerevan, come il Tempio di Garni, la Cattedrale di Zvartnots, i monasteri di Khor Virap e Geghard, e altri ancora.\nEssendo tra le prime dieci citt\u00e0 pi\u00f9 sicure al mondo Erevan ha una vita notturna molto vibrante con una grande variet\u00e0 di locali, zone pedonali, caff\u00e8 all'aperto, caff\u00e8 jazz, sale da t\u00e8, casin\u00f2, pub, club karaoke e ristoranti. Il Casino Shangri La e il Pharaon Complex sono tra i pi\u00f9 grandi centri di svago e divertimento della citt\u00e0. Molte star della musica di fama mondiale, celebrit\u00e0 della musica russa, cos\u00ec come cantanti armeni della diaspora, si esibiscono occasionalmente in concerti a Yerevan. Altri centri di intrattenimento della citt\u00e0 assai popolari sono lo zoo di Yerevan, fondato nel 1940, il Circolo di Yerevan aperto nel 1956 e lo Yerevan Water World, aperto nel 2001.\nInfrastrutture e trasporti.\nFerrovie.\nErevan ha una sola stazione ferroviaria centrale (diverse stazioni ferroviarie di periferia non sono state utilizzate dal 1990) che \u00e8 collegata alla metropolitana attraverso la stazione di Davide di Sassun. La stazione ferroviaria \u00e8 realizzata in uno stile architettonico tipicamente sovietico. A causa dei blocchi turchi e azerbaigiani dell'Armenia, \u00e8 operativo un solo treno internazionale che passa una volta ogni due giorni e diretto verso la vicina Georgia. Per esempio per una somma da 9.000 a 18.000 dram \u00e8 possibile prendere il treno notturno per la capitale georgiana, Tbilisi. Questo treno continua quindi fino alla sua destinazione finale, Batumi, sulle rive del Mar Nero (questo, tuttavia, solo nella stagione estiva).\nL'unica ferrovia che va in Iran a sud passa dal confine, bloccato, del Nakhichevan. Per questo motivo non ci sono treni che vanno a sud da Erevan. Attualmente \u00e8 in fase di studio un progetto di costruzione di una nuova linea ferroviaria che collega direttamente l'Armenia e l'Iran. Durante il primo decennio del XXI secolo la ferrovia del Caucaso del Sud CJSC - che \u00e8 l'attuale gestore del sistema ferroviario armeno - ha annunciato la sua disponibilit\u00e0 a mettere in servizio la linea ferroviaria Yerevan-Gyumri-Kars nel caso in cui i protocolli armeno-turchi siano ratificati e l'apertura delle frontiere tra i due paesi venga raggiunta.\nA partire da luglio 2017 sono previsti i seguenti percorsi ferroviari da e per Erevan:\nLa linea Erevan-Ararat-Erevan \u00e8 temporaneamente non operativa, mentre la linea Erevan-Tbilisi-Erevan sar\u00e0 operativa a partire dal 2 ottobre 2017.\nAeroporti.\nErevan \u00e8 servita dall'aeroporto di Erevan Zvartnots, situato a dodici chilometri a ovest del centro citt\u00e0. \u00c8 l'aeroporto principale del paese. Inaugurato nel 1961 durante l'era sovietica, l'aeroporto di Zvartnots \u00e8 stato rinnovato per la prima volta nel 1985 e una seconda volta nel 2002 per adattarsi alle norme internazionali. Una riqualificazione pi\u00f9 radicale giunse a partire dal 2004, con la costruzione di un nuovo terminal. La prima fase della costruzione \u00e8 terminata nel settembre 2006 con l'apertura della zona arrivi. Una seconda sezione, designata per le partenze, \u00e8 stata inaugurata nel maggio 2007.\nUn secondo aeroporto, l'aeroporto di Erebuni, si trova appena a sud della citt\u00e0. Sin dai tempi dell'indipendenza armena \"Erebuni\" \u00e8 utilizzato principalmente per voli militari o privati. Anche l'Air Force armena ha installato la sua base e ci sono diversi MiG-29 stazionati sulla pista di Erebuni.\nMobilit\u00e0 urbana.\nBus.\nIl trasporto pubblico a Erevan \u00e8 fortemente privatizzato e gestito principalmente da circa sessanta operatori privati. Al maggio 2017 trentanove linee di autobus urbani sono operative in tutta Erevan. Queste linee consistono principalmente di circa 425 autobus di tipologia Bogdan, Higer City Bus e Hyundai County. Tuttavia la quota di mercato di questi autobus nel trasporto pubblico \u00e8 solo del 39,1% circa.\nMalgrado ci\u00f2 il 50,4% del trasporto pubblico \u00e8 ancora servito da \"furgoncini pubblici\", localmente conosciuti come \"marshrutka\". Si tratta di circa 1.210 furgoni GAZelle di fabbricazione russa con tredici posti a sedere, che funzionano allo stesso modo degli autobus, con settantanove linee diverse con determinate rotte e stesse fermate. Secondo l'ufficio del Comune di Yerevan, in futuro, i \"marshrutka\" dovrebbero essere sostituiti da normali autobus pi\u00f9 grandi.\nIl sistema di filobus di Yerevan \u00e8 operativo dal 1949. Alcuni vecchi filobus dell'era sovietica sono stati sostituiti con altri relativamente nuovi. A partire da maggio del 2017 sono operative solo cinque linee di filobus (quota del 2,6%), con circa 45 unit\u00e0 in servizio. Il sistema di filobus \u00e8 di propriet\u00e0 e gestito dal comune. La rete di tram che operava a Yerevan dal 1906 \u00e8 stata invece dismessa nel gennaio 2004. La sua operazione aveva un costo 2,4 volte superiore ai profitti generati, fatto che sollecit\u00f2 il comune a chiudere la rete, nonostante l'ultimo sforzo per salvarla verso la fine del 2003. Dalla chiusura, i binari sono stati smantellati e venduti.\nA causa della dispersione di decine di operatori privati il trasporto \u00e8 a malapena regolamentato e solo la tassa di viaggio \u00e8 oggetto di regolamentazione. Pertanto la qualit\u00e0 dei veicoli \u00e8 spesso inadeguata, senza regole rigorose emanate per la sicurezza dell'utenza. A differenza della maggior parte delle capitali mondiali non esiste un sistema di biglietteria consolidato nel trasporto pubblico di Yerevan. I passeggeri devono pagare il denaro direttamente all'autista quando scendono dal veicolo. Il prezzo, una delle poche cose regolate, \u00e8 fisso e controllato dalle autorit\u00e0. Un viaggio di sola andata costa AMD 100 (circa $0,21) per tutti gli autobus e furgoni pubblici, mentre \u00e8 di AMD 50 per i filobus.\nLa stazione centrale nel quartiere di Nor Kilikia funge da terminal degli autobus per il trasporto interurbano e serve le rotte in uscita verso praticamente tutte le citt\u00e0 dell'Armenia e all'estero, in particolare Tbilisi e Tabriz.\nMetropolitana.\nLa metropolitana di Yerevan, intitolata a Karen Demirchyan (armeno: \u053f\u0561\u0580\u0565\u0576 \u0534\u0565\u0574\u056b\u0580\u0573\u0575\u0561\u0576\u056b \u0561\u0576\u057e\u0561\u0576 \u0535\u0580\u0565\u0582\u0561\u0576\u056b \u0574\u0565\u057f\u0580\u0578\u057a\u0578\u056c\u056b\u057f\u0565\u0576 \u056f\u0561\u0575\u0561\u0580\u0561\u0576, \"Karen Dyemirchyani anvan Yerevani metropoliten kayaran\") \u00e8 un sistema di transito rapido che serve la capitale dal 1981. Ha una sola linea di 12,1\u00a0km di lunghezza con dieci stazioni attive e 45 unit\u00e0 in servizio. Gli interni delle stazioni assomigliano a quelli delle ex nazioni sovietiche occidentali, con lampadari pendenti dai corridoi. Le stazioni della metropolitana hanno cambiato la maggior parte dei loro nomi dopo il crollo dell'Unione Sovietica e l'indipendenza della Repubblica di Armenia.\nAttualmente \u00e8 in fase di sviluppo un prolungamento nord-est della linea con due nuove stazioni. La costruzione della prima stazione (Ajapnyak) e del tunnel di un chilometro che la collega al resto della rete coster\u00e0 18 milioni di dollari. Il momento in cui il progetto verr\u00e0 ultimato e la costruzione di tale infrastruttura intrapresa non \u00e8 ancora stato definito. Un altro progetto a lungo termine \u00e8 la costruzione di due nuove linee, ma sono state sospese a causa della mancanza di finanziamenti adeguati. Il sistema, in ogni caso, trasporta pi\u00f9 di 60.000 persone su base giornaliera.\nAmministrazione.\nGemellaggi.\nAl marzo del 2017 Erevan \u00e8 gemellata con ventiquattro citt\u00e0:"}
{"id": "108763", "revid": "547992", "url": "https://it.wikipedia.org/wiki?curid=108763", "title": "Franco Nicolazzi", "text": "Biografia.\nPartigiano nelle Brigate Matteotti, partecip\u00f2 alla fondazione del Partito Socialista Democratico Italiano (inizialmente PSLI) nato a Palazzo Barberini, nel gennaio del 1948, sotto la guida di Giuseppe Saragat, in opposizione alla scelta del Partito Socialista Italiano di allearsi con il Partito Comunista (il cosiddetto \"Fronte Democratico Popolare\").\nParlamentare dal 1963 al 1992, \u00e8 stato ministro dell'industria nel 1979 e poi Ministro dei lavori pubblici sino al 1987.\nHa legato la sua attivit\u00e0 ministeriale all'introduzione del principio del \"silenzio-assenso\" per le autorizzazioni richieste alla Pubblica Amministrazione ed all'abrogazione della legge che vietava in Italia la costruzione di nuove opere autostradali, facendosi poi promotore della realizzazione di nuove opere viarie tra le quali l'autostrada Voltri-Gravellona Toce e l'ampliamento della Tangenziale di Milano.\nFra il 1984 e il 1986 ha ricoperto anche il ruolo di presidente del Calcio.\nDurante Tangentopoli \u00e8 stato condannato per concussione nell'ambito del processo per il cosiddetto scandalo delle \"carceri d'oro\", relativo a tangenti versate ai politici sugli appalti per la costruzione di penitenziari; ci\u00f2 caus\u00f2 il suo ritiro dalla vita politica attiva.\nDal 2006 Nicolazzi \u00e8 stato presidente della Fondazione Giuseppe Saragat.\nL'11 dicembre 2010 \u00e8 stato insignito della cittadinanza onoraria di Gravellona Toce.\nRicoverato il 3 gennaio 2015 alla clinica \"San Carlo\" ad Arona, \u00e8 deceduto nella notte fra il 21 e il 22 gennaio all'et\u00e0 di 90 anni."}
{"id": "108771", "revid": "125025200", "url": "https://it.wikipedia.org/wiki?curid=108771", "title": "Bergman", "text": ""}
{"id": "108772", "revid": "110634639", "url": "https://it.wikipedia.org/wiki?curid=108772", "title": "Guccini Live Collection", "text": "Guccini Live Collection \u00e8 il diciottesimo album di Francesco Guccini, quinto dal vivo, pubblicato nel 1998 dall'etichetta discografica EMI.\nIl disco.\nNel libro \"Un altro giorno \u00e8 andato\", Guccini afferma che questo disco non \u00e8 stato voluto da lui, o meglio lui ha solo dato il consenso alla EMI per pubblicarlo e non ha seguito tutte le fasi della produzione. Come prova della sua estraneit\u00e0 a quell'opera, il cantautore porta il fatto che nella versione originale il titolo \"Un altro giorno \u00e8 andato\" \u00e8 scritto con l'apostrofo (\" giorno \u00e8 andato\"). Il disco fa parte infatti di una linea editoriale della EMI che prevedeva un album live di molti artisti. Guccini non ha neanche partecipato alla veste grafica dell'album e alla scelta delle canzoni.\nIl disco \u00e8 un'antologia di canzoni dal vivo tratte dai tre precedenti album live, ossia \"Album concerto\" con i Nomadi, \"Fra la via Emilia e il West\" e \"...quasi come Dumas...\", pi\u00f9 8 brani mai pubblicati prima in versione dal vivo: \"Quello che non\", \"Via Paolo Fabbri 43\", \"Farewell\", \"Scirocco\" (registrazioni del 1994), \"Cyrano\" e \"Canzone per Silvia\" (1996) e \"Quattro stracci\" e \"L'avvelenata\" (1998)."}
{"id": "108775", "revid": "124698813", "url": "https://it.wikipedia.org/wiki?curid=108775", "title": "\u1e24ajj", "text": "Nell'islam, lo \u1e25ajj () \u00e8 il pellegrinaggio tradizionale alla \"Sacra Moschea della Mecca\"; costituisce il quinto pilastro dell'islam (\"ark\u0101n al-Isl\u0101m\"). Lo \"\u1e25ajj\", la cui radice trilittera &lt;\u1e25-\u01e7-\u01e7-&gt; in origine valeva 'dirigersi verso', obbliga ogni fedele che ne abbia le possibilit\u00e0 fisiche ed economiche a espletare, almeno una volta nella vita, i riti che lo compongono.\nRiti.\nI riti che compongono lo \"\u1e25ajj\" sono:\nLa gran parte dei riti sono antichissimi e sono stati conservati dall'Islam, pur se rivificati (i musulmani pensano che si tratti di un recupero dopo l'oblio dei tempi e le malizie dell'uomo) alle nuove finalit\u00e0 di un culto da dedicare al Dio Uno \u00e8 unico, ovvero Allah.\nLo \"\u1e25ajj\" va obbligatoriamente compiuto nel mese lunare di Dh\u016b l-\u1e24ijja, ultimo mese dell'anno islamico. In tutti gli altri mesi il rito \u00e8 chiamato \"\u02bfumra\", pellegrinaggio \"minore\" non obbligatorio che si differenzia dallo \"\u1e25ajj\" per la sua minor durata e per i suoi diversi e pi\u00f9 semplici passaggi liturgici.\nLa giurisprudenza islamica permette a chi ne sia impedito fisicamente ma ne abbia la possibilit\u00e0 economica di delegare qualcun altro all'assolvimento dell'obbligo religioso, i cui vantaggi spirituali saranno a favore di chi abbia provveduto al pagamento del viaggio e al mantenimento sul posto della persona incaricata. \u00c8 anche possibile lasciare appositi fondi in eredit\u00e0 perch\u00e9 il rito sia compiuto in nome e a vantaggio del defunto.\nParticolare \u00e8 l'abbigliamento del pellegrino, che si raccomanda usi solo due pezze di stoffa non cucite di color bianco, una per cingersi i fianchi (chiamata \"izar\") e l'altra per coprire il tronco e la spalla sinistra, ma lasciando libero il braccio destro (\"rida\").\nLe donne sono invece del tutto coperte tranne il viso e le mani.\nChiunque abbia adempiuto all'obbligo dello \"\u1e25ajj\" acquista un merito particolare e una ottima nomea agli occhi dei correligionari. Ma la vera conquista sarebbe la cancellazione di tutti i peccati compiuti in passato dal pellegrino (naturalmente i peccati compiuti nei confronti di Allah, non quelli compiuti nei confronti delle persone)\nDa molti anni le autorit\u00e0 saudite hanno fissato alla cifra approssimativa di due milioni il numero di pellegrini autorizzati ad adempiere allo \"\u1e25ajj\" (con l'eccezione del 2012 in cui la cifra ha superato le 3.161.000 presenze), e dal 2013 hanno stabilito che non si possa richiedere il permesso di compiere il Pellegrinaggio maggiore per pi\u00f9 di una volta in un quinquennio."}
{"id": "108777", "revid": "124437128", "url": "https://it.wikipedia.org/wiki?curid=108777", "title": "Klagenfurt am W\u00f6rthersee", "text": "Klagenfurt am W\u00f6rthersee (pronuncia: ) (\"Klognfuat \" in austro-bavarese, \"Celovec\" in sloveno, \"Celovac\" in croato, \"Clanforte\" in italiano storico, \"Clanfurt\" in friulano) \u00e8 una citt\u00e0 dell'Austria di abitanti, capoluogo della Carinzia.\nGeografia fisica.\nLa citt\u00e0 sorge al centro della Carinzia, a circa 60\u00a0km dal confine italiano ed \u00e8 bagnata dal lago di W\u00f6rth.\nStoria.\nFondata lungo il fiume Glan dal duca di Carinzia, a protezione del crocevia delle rotte commerciali in direzione est-ovest e nord-sud, tra il 1193 e il 1199 Klagenfurt viene nominata per la prima volta in un documento con il nome di Forum Chlagenvurth. L'area occupata dal centro abitato si trovava in una zona alluvionale del fiume e fu allagata numerose volte; ci\u00f2 indusse, nel 1246 il duca Bernardo di Spanheim a rifondare la citt\u00e0 in una zona pi\u00f9 sicura.\nKlagenfurt si svilupp\u00f2 attorno all'attuale Alter Platz e ottenne i diritti civici nel 1252. Nei secoli successivi la citt\u00e0 fu devastata da incendi, terremoti, invasioni di cavallette e dalla Guerra dei contadini. Nel 1514 un incendio distrusse quasi completamente la citt\u00e0 e l'imperatore Massimiliano I, non avendo denaro per ricostruirla, la don\u00f2 all'Assemblea Regionale, caso unico nella storia dell'Impero.\nL'Assemblea ricostru\u00ec, modernizz\u00f2 e ingrand\u00ec la citt\u00e0 e molti esponenti della nobilt\u00e0 eressero i loro palazzi a Klagenfurt. Nel 1592 l'architetto italiano Domenico dell'Allio realizz\u00f2 il \"Neuer Platz\", il nuovo centro cittadino e una nuova cinta muraria. Il religioso agostiniano svizzero Giovanni Antonio Gambazzi (1574-1662) di Novaggio fu designato quale Deputato dell'Arciducato di Carinzia con sede in citt\u00e0 e con il titolo di abate mitrato.\nNel 1809 le truppe francesi guidate da Napoleone smantellarono le mura cittadine di cui oggi resta solo un piccolo tratto.\nNel 1863 l'arrivo della ferrovia diede una forte spinta all'economia, facendo della citt\u00e0 il centro di riferimento della regione.\nNel 1919 la citt\u00e0 fu occupata dall'esercito del Regno dei Serbi, Croati e Sloveni che rivendicava la sovranit\u00e0 sulla parte meridionale della Carinzia. Nel 1920 le forze di occupazione jugoslave si ritirarono dal centro cittadino, retrocedendo nei sobborghi meridionali come Viktring ed Ebenthal. Esse infine si ritirarono definitivamente oltre confine, dopo il plebiscito carinziano dell'ottobre 1920, col quale la maggioranza della popolazione decise che la citt\u00e0 avrebbe dovuto rimanere parte dell'Austria.\nNel 1938 la popolazione aument\u00f2 di pi\u00f9 del 50% a causa dell'incorporazione dei comuni limitrofi di Sankt Ruprecht, Sankt Peter, Annabichl e Sankt Martin. Durante la seconda guerra mondiale la citt\u00e0 fu bombardata per ben 41 volte. I bombardamenti uccisero complessivamente 612 persone e rasero al suolo 443 edifici, danneggiandone altri 1.132. Alla fine del conflitto furono ben oltre 110.000 i metri cubi di macerie che dovettero essere rimossi prima di poter ricostruire la citt\u00e0. Nel 1945, alla fine del secondo conflitto mondiale, per la seconda volta gli jugoslavi tentarono l'annessione della parte meridionale della regione, ma, dopo un altro plebiscito che ebbe lo stesso esito, dovettero ugualmente rinunciare.\nEconomia.\nKlagenfurt \u00e8 il pi\u00f9 importante polo economico carinziano. Il fulcro \u00e8 costituito dall'industria leggera, il commercio, l'artigianato e il turismo; sono presenti anche sedi di multinazionali come Siemens e Philips.\nInfrastrutture e trasporti.\nKlagenfurt \u00e8 raggiungibile tramite l'autostrada A2 S\u00fcd Autobahn, molto utilizzata dai turisti italiani diretti verso Vienna e Budapest. Il distretto di Klagenfurt adotta come targa automobilistica la sigla \"K\". La stazione ferroviaria di Klagenfurt (Klagenfurt Hauptbahnhof) \u00e8 uno dei nodi principali del traffico ferroviario del sud dell'Austria. La citt\u00e0 \u00e8, inoltre, servita dall'aeroporto di Klagenfurt.\nSport.\nIl 4 giugno 1990 la 14\u00aa tappa del Giro d'Italia si \u00e8 conclusa a Klagenfurt con la vittoria dell'australiano Allan Peiper. Lo stadio di Klagenfurt, il W\u00f6rthersee Stadion, impianto utilizzato dallo Sportklub Austria Klagenfurt, \u00e8 uno degli otto impianti che ha ospitato gli Europei di calcio del 2008 di Svizzera e Austria.\nAmministrazione.\nGemellaggi.\nKlagenfurt am W\u00f6rthersee \u00e8 gemellata con:"}
{"id": "108778", "revid": "33751", "url": "https://it.wikipedia.org/wiki?curid=108778", "title": "Effetto Magnus", "text": "L'effetto Magnus, scoperto da Heinrich Gustav Magnus (1802-1870), \u00e8 un fenomeno fisico responsabile della variazione della traiettoria di un corpo rotante in un fluido in movimento.\nDescrizione.\nUn corpo in rotazione in un fluido trascina con s\u00e9 lo strato di fluido immediatamente a contatto con esso, e quest'ultimo, a sua volta, trascina con s\u00e9 lo strato attiguo: attorno al corpo rotante si formano cos\u00ec strati di fluido rotanti su circonferenze concentriche.\nSe il corpo ha un moto di traslazione rettilinea (verso sinistra nell'immagine in alto) \u00e8 come se venisse investito da una corrente di fluido che si muove in direzione opposta a quella del corpo (nel nostro caso quindi verso destra). Se il moto \u00e8 puramente di traslazione rettilinea le linee di corrente saranno ugualmente spaziate tra loro intorno al corpo.\nNel momento in cui il corpo \u00e8 dotato di moto sia rotatorio che traslatorio, la velocit\u00e0 del fluido aumenta superiormente o inferiormente al corpo a seconda del verso di rotazione del corpo, proprio per il trascinamento del fluido attorno al corpo stesso (le velocit\u00e0 degli strati di fluido in rotazione amplificano il moto della corrente dovuto alla traslazione in verso concorde a quest'ultima e diminuiscono la velocit\u00e0 nella zona in cui i versi sono invece discordi).\nLa forza prodotta \u00e8 una portanza, del tutto simile a quella generata dall'ala di un aereo, causata dalla differenza di pressione del fluido sulla superficie dell'oggetto. Nell'esempio a lato, la maggiore velocit\u00e0 del fluido nella zona superiore dell'oggetto provoca un abbassamento della pressione, con conseguente spinta verso l'alto a causa della pressione pi\u00f9 elevata esercitata sulla zona sottostante l'oggetto (dove la velocit\u00e0 del fluido \u00e8 minore).\nApplicazioni.\nEsempi tipici di tale effetto sono dati dai colpi in topspin o backspin nel tennis e nel tennistavolo, la rotazione del pallino causata dall'Hop-Up nei fucili da softair. Considerando ad esempio i tiri \"a effetto\" nel gioco del calcio, il calciatore, colpendo la palla \"di taglio\", le imprime una rotazione sull'asse che determina la pi\u00f9 o meno accentuata incurvatura della traiettoria che \u00e8 funzione della velocit\u00e0 angolare. Questo effetto \u00e8 sfruttato anche in automobilismo, in quanto la rotazione dei semiassi permette d'ottenere un miglioramento del carico verticale, solo con l'uso di altre soluzioni si tende a coprire il semiasse e non sfruttarne l'effetto.\nApplicazioni inusuali.\nQuesto effetto venne sfruttato anche per la realizzazioni di barche ed aerei. Il primo aereo con tale sistema venne realizzato nel 1910, ma successivamente l'idea non venne ripresa da molti, mentre la prima nave venne realizzata nel 1924 e furono realizzate varie imbarcazioni, come la Buckau, E-Ship 1, Uni-Cat Flensburg e Barbara."}
{"id": "108785", "revid": "1632387", "url": "https://it.wikipedia.org/wiki?curid=108785", "title": "Bonnie e Clyde", "text": "Bonnie e Clyde, all'anagrafe Bonnie Parker e Clyde Barrow, sono stati una coppia di criminali statunitensi, attivi negli Stati Uniti centro meridionali durante i primi anni trenta che, assieme agli altri membri della Barrow Gang, commisero diverse rapine e omicidi. Considerati in quegli anni dei \"nemici pubblici\", oggi sono celebri per essere stati pericolosi rapinatori di banche, anche se in realt\u00e0 preferirono colpire piccoli negozi e pompe di rifornimento. I due furono uccisi dalla polizia nella Parrocchia di Bienville, in Louisiana. La loro storia \u00e8 stata raccontata dal regista Arthur Penn nel film del 1967 \"Gangster Story\" e da numerosi libri e svariati brani musicali.\nGi\u00e0 dagli anni trenta, la rappresentazione che i giornali davano dei due, in particolare di Bonnie, differiva dalla realt\u00e0. Certamente, durante il periodo in cui i due furono compagni, Bonnie prese parte a un centinaio di atti criminali, tuttavia non era come la dipingevano le riviste e i quotidiani dell'epoca, ossia un'assassina fumatrice di sigari e con la mitragliatrice sempre in mano, tant'\u00e8 che uno dei membri della loro banda, W. D. Jones, testimoni\u00f2 in seguito di non aver mai visto Bonnie sparare ad un agente di polizia. Il mito del sigaro nacque da una fotografia di Bonnie in atteggiamento giocoso trovata in un nascondiglio abbandonato, rilasciata poi ai giornali e pubblicata a livello nazionale; i biografi infatti riportano che Bonnie fumasse sigarette e non sigari.\nBiografie.\nBonnie Parker.\nBonnie Elizabeth Parker (Rowena, 1\u00ba ottobre 1910 \u2013 Parrocchia di Bienville, 23 maggio 1934) era la seconda di tre figli, il cui padre, Charles Robert, mor\u00ec quando lei aveva quattro anni. In seguito alla morte del marito, sua madre, Emma Krause, torn\u00f2 a vivere con i figli in un sobborgo a ovest di Dallas, dove lavor\u00f2 come sarta. A quindici anni conobbe Roy Thornton; i due lasciarono la scuola e si sposarono il 25 settembre 1926, quando Bonnie non aveva nemmeno sedici anni. Il loro matrimonio fu caratterizzato dalle frequenti assenze da casa e dai guai con la giustizia di Roy e non dur\u00f2 molto. Dal gennaio 1929 in poi, i due non si videro pi\u00f9; tuttavia non divorziarono mai, infatti, il giorno della morte, Bonnie indossava ancora la fede nuziale.\nDopo la \"fine\" del matrimonio, Bonnie visse con la madre e lavor\u00f2 come sarta. Uno dei suoi clienti abituali era Ted Hinton, che all'epoca lavorava alle poste, e che nel 1932 inizi\u00f2 a lavorare per il Dipartimento dello sceriffo di Dallas e due anni dopo prese parte all'imboscata che port\u00f2 proprio alla morte di Bonnie e Clyde. Nel suo diario, Bonnie annot\u00f2 ad inizio 1929, prima di incontrare Clyde, di sentirsi sola e impaziente nella sua vita a Dallas.\nClyde Barrow.\nClyde Chestnut Barrow (Telico, 24 marzo 1909 \u2013 Parrocchia di Bienville, 23 maggio 1934) \u00e8 stato il quinto di otto figli di una coppia di agricoltori, Henry Basil Barrow e Cumie Talitha Walker. La famiglia migr\u00f2 a Dallas all'inizio degli anni venti come parte di un'ondata di reinsediamento dalle fattorie all'area industriale della citt\u00e0, dove continuarono a vivere in estrema povert\u00e0.\nIl primo arresto di Clyde avvenne nel tardo 1926, dopo che era fuggito alla polizia che lo stava interrogando riguardo ad una auto noleggiata che non aveva riconsegnato. Il suo secondo arresto, con il fratello Buck, avvenne per furto di tacchini. Nonostante stesse lavorando onestamente tra il 1927 e il 1929, in quel periodo rapin\u00f2 negozi e rub\u00f2 auto. Dopo diversi arresti nel 1928 e nel 1929, venne mandato nell'aprile 1930 nella prigione e campo da lavoro \"Eastham Unit\". Mentre era detenuto, Clyde ruppe con un tubo di piombo il cranio di un uomo che lo aveva ripetutamente aggredito sessualmente. Questo fu il primo omicidio di Clyde, di cui per\u00f2 un altro detenuto, gi\u00e0 condannato all'ergastolo, si prese la colpa. Clyde convinse un detenuto a tagliargli con un'accetta due dita di un piede, in modo da poter evitare il lavoro duro nei campi; zoppic\u00f2 per il resto della vita. Senza saperlo, appena sei giorni dopo, la madre di Clyde riusc\u00ec a farlo rilasciare.\nPoco dopo aver conosciuto Bonnie, nel gennaio 1930, Clyde venne arrestato nuovamente e mandato sempre nell\"Eastham Unit\" da cui fugg\u00ec usando un'arma che gli procur\u00f2 Bonnie stessa. Scarcerato per l'ennesima volta il 2 febbraio 1932, Clyde esce di prigione ormai divenuto un duro criminale. La sorella Marie dir\u00e0 poi che qualcosa doveva essere successo in prigione perch\u00e9 quando ne usc\u00ec, Clyde non era pi\u00f9 la persona che lei conosceva; cambiamento confermato anche da un compagno di detenzione Ralph Fults.\nNella sua carriera criminale successiva alla scarcerazione, Clyde sceglie obiettivi semplici, come piccoli negozi e stazioni di rifornimento, in numero molto superiore alla decina di rapine in banca attribuite a lui e alla Barrow Gang. Secondo l'autore John Neal Phillips, lo scopo di vita di Clyde non era la fama o il denaro ma la vendetta nei confronti del sistema carcerario del Texas per gli abusi subiti durante la detenzione.\nIl primo incontro.\nDiverse testimonianze descrivono il primo incontro tra Bonnie e Clyde, tuttavia la pi\u00f9 credibile afferma che si conobbero il 26 gennaio 1930, nell'abitazione di un'amica in comune, Clarence Clay, nell'area ovest di Dallas. Bonnie era senza lavoro e stava da Clarence mentre questa si riprendeva da una frattura ad un braccio e, proprio in quel periodo, Clyde pass\u00f2 a trovare Clarence. Quando si conobbero rimasero subito affascinati l'uno dall'altra; molti storici ritengono che si unirono perch\u00e9 si innamorarono l'uno dell'altra; cos\u00ec portavano a termine i loro crimini, fino alla morte violenta che loro stessi videro ad un certo punto come inevitabile.\nL'attivit\u00e0 criminale.\n1932.\nDopo la scarcerazione di Clyde nel 1932, lui e Ralph Fults, riunirono un piccolo gruppo di fuorilegge, i cui membri, a rotazione, li avrebbero aiutati nelle rapine. I due quindi iniziarono una serie di piccoli colpi, soprattutto negozi e stazioni di carburante; il loro obiettivo era di mettere assieme sufficiente denaro e armi da fuoco per eseguire un raid e liberare i detenuti di \"Eastham\". Il 19 aprile 1932, Bonnie e Fults furono arrestati in una fallita rapina ad un negozio di ferramenta a Kaufman. Bonnie fu rilasciata dopo pochi mesi, quando il grand jury decise di non incriminarla, mentre Fults venne processato e incarcerato, non riunendosi pi\u00f9 alla gang.\nIl 30 aprile, Clyde guid\u00f2 una rapina a Hillsboro, durante la quale il proprietario del negozio, J. N. Bucher, rimase ucciso a colpi d'arma da fuoco. Quando la polizia mostr\u00f2 alla moglie della vittima delle foto identificative, la donna riconobbe Clyde come uno dei criminali, nonostante in realt\u00e0 fosse rimasto fuori dal negozio, in auto. Questa fu la prima accusa di omicidio a carico di Clyde.\nMentre era in prigione, dove sarebbe rimasta fino al 17 giugno, Bonnie scrisse delle poesie per passare il tempo. Quando il grand jury della Contea di Kaufman decise di non incriminarla, la ragazza venne rilasciata e dopo qualche settimana era di nuovo assieme a Clyde. Il 5 agosto, mentre Bonnie faceva visita a sua madre, Clyde, Raymond Hamilton e Ross Dyer andarono a divertirsi, bevendo, ad una festa popolare a Stringtown; quando lo sceriffo C. G. Maxwell e il suo vice, Eugene C. Moore, si avvicinarono loro in un parcheggio, Clyde e Hamilton aprirono il fuoco, uccidendo Moore e ferendo gravemente lo sceriffo. Questo fu il primo di nove omicidi di uomini di legge per mano della banda. L'11 ottobre 1932, presumibilmente uccisero Howard Hall, proprietario di un negozio, durante una rapina a Sherman, anche se gli storici dal 1997 considerano improbabile che i colpevoli fossero i membri della Barrow Gang.\nW. D. Jones era un amico di famiglia dei Barrow sin dall'infanzia. Appena sedicenne alla vigilia di Natale del 1932, convinse Clyde a lasciarlo uscire con loro quella notte. Il giorno seguente, Jones sub\u00ec un'iniziazione a Temple: lui e Clyde uccisero Doyle Johnson, un giovane padre di famiglia, per rubargli l'auto. Meno di due settimane dopo, il 6 gennaio 1933, nella Contea di Tarrant, Clyde uccise il vice sceriffo Malcolm Davis, quando lui, Bonnie e Jones finirono in una trappola che la polizia aveva preparato per un altro criminale. Il totale degli omicidi commessi dalla gang dall'aprile 1932 era salito a cinque.\nPrima met\u00e0 del 1933.\nIl 22 marzo 1933, a Buck Barrow, fratello di Clyde, venne concessa l'amnistia e fu rilasciato di prigione. Pochi giorni dopo, si trasfer\u00ec con la moglie Blanche da Bonnie e Clyde, nel nascondiglio temporaneo che condividevano con Jones a Joplin, in Missouri, e secondo la versione di Blanche, lei e Buck erano l\u00ec solo per convincere Clyde a consegnarsi alle forze dell'ordine.\nIl successivo scontro tra Bonnie e Clyde e la legge avvenne pi\u00f9 a causa di un reciproco sospetto che di una chiara identificazione. Una sera, il gruppo si ubriac\u00f2 e caus\u00f2 diversi schiamazzi nel quartiere; Blanche ricord\u00f2 poi che gli uomini andavano e venivano a tutte le ore e che Clyde aveva scaricato un'arma automatica BAR nell'appartamento dopo averla pulita. Nessun vicino protest\u00f2 direttamente con loro, ma qualcuno segnal\u00f2 il problema alla polizia. Cinque agenti si presentarono il 13 aprile nell'appartamento e subito inizi\u00f2 una sparatoria. Anche se colti di sorpresa, il gruppo dimostr\u00f2 freddezza: Clyde, Buck e Jones uccisero il detective McGinnis e l'agente Harryman. Nella fuga che segu\u00ec, Bonnie copr\u00ec il gruppo con il BAR, i cui proiettili colpirono un tronco d'albero le cui schegge ferirono il volto del sergente G. B. Kahler, per salire poi in auto con gli altri e fuggire. Gli agenti riferirono di aver sparato solo quattordici volte; uno dei colpi centr\u00f2 Jones al fianco, un altro colp\u00ec Clyde ma venne deviato da un bottone del cappotto e un altro ancora sfior\u00f2 Buck. Il gruppo riusc\u00ec a fuggire da Joplin ma lasci\u00f2 dietro di s\u00e9 molti dei loro beni, inclusi l'attestato di matrimonio di Buck e Blanche, il diario di Buck, diverse armi, un poema di Bonnie e una macchina fotografica con diversi rullini non sviluppati, le cui foto contribuirono successivamente a rendere famosi Bonnie e Clyde. Per i tre mesi successivi, il gruppo viaggi\u00f2 per il Texas e si diresse verso nord, fino in Minnesota. A maggio, tentarono senza successo un furto in banca a Lucerne, in Indiana, e successivamente riuscendovi in una banca a Okabena. In precedenza, avevano rapito Dillard Darby e Sophia Stone, a Ruston in Louisiana, mentre rubavano l'auto di Darby. Questo fu uno dei diversi rapimenti portati a termine dal gruppo tra il 1932 e il 1934, nei confronti di uomini di legge. Di solito gli ostaggi venivano rilasciati lontano dal luogo del rapimento, a volte persino con dei soldi per tornare a casa.\nI rapimenti erano per\u00f2 occasionali. La Barrow Gang non esitava a sparare a chiunque incontrasse, che fossero poliziotti o civili. Raymond Hamilton, W. D. Jones, Buck Barrow e Henry Methvin, tutti membri della gang, erano colpevoli di omicidio. Tutta la loro freddezza nel commettere questo tipo di crimini aggrav\u00f2 la percezione del pubblico, portando alla loro fine.\nNonostante la fama, la banda era disperata e scontenta, come descritto da Blanche Barrow nella sua testimonianza scritta mentre era in prigione, sul finire degli anni trenta. Con la notoriet\u00e0, infatti, dovettero impegnarsi di pi\u00f9 per evitare di essere scoperti. Ristoranti e motel divennero meno sicuri e furono costretti a vivere lungo i fiumi, in aree isolate. L'incessante vicinanza forzata tra queste cinque persone, costrette a viaggiare in un'auto sola, caus\u00f2 liti violente che spinsero W. D. Jones a lasciare il gruppo a fine aprile, per ritornare per\u00f2 l'8 giugno.\nIl 10 giugno, mentre guidava con Jones e Bonnie vicino a Wellington, Clyde manc\u00f2 i segnali di avviso a un ponte in costruzione e finirono tutti con l'auto in un precipizio. Se fu il carburante a incendiarsi, o se su Bonnie si rivers\u00f2 dell'acido proveniente dalla batteria le fonti non ne sono certe; tuttavia la ragazza sub\u00ec ustioni di terzo grado alla gamba destra, cos\u00ec gravi che il muscolo le si rattrapp\u00ec permanentemente.\nVerso la fine della sua vita, Bonnie cominci\u00f2 a camminare con difficolt\u00e0, tanto da saltellare sulla gamba buona o dover essere portata di peso da Clyde. Dopo essere stati aiutati da una famiglia di agricoltori locali e aver rapito due agenti delle forze dell'ordine, i tre si riunirono con Buck e Blanche. Si nascosero poi a Fort Smith, in Arkansas, prendendosi cura delle ferite di Bonnie. In quel periodo, Buck e Jones rapinarono un negozio e uccisero il maresciallo Henry D. Humphrey, ad Alma. Ricercati nuovamente, dovettero fuggire nonostante le gravi condizioni di Bonnie.\nSeconda met\u00e0 del 1933.\nNel luglio del 1933, la banda arriv\u00f2 alla locanda \"Red Crown Tavern\" a sud di Platte City, oggi ai confini di Kansas City. La locanda possedeva un edificio al di l\u00e0 della strada con due stanze collegate da un garage che la gang affitt\u00f2 per intero. La taverna era popolare tra le forze dell'ordine in pattuglia sull'autostrada del Missouri e la banda sembrava fare di tutto per attirare l'attenzione. Blanche Barrow registr\u00f2 tre persone ma il proprietario Neal Houser vide cinque persone scendere dall'auto e che l'autista si comportava in modo sospetto. Blanche pag\u00f2 in contanti e fece lo stesso quando pag\u00f2 la cena per cinque persone. Il denaro proveniva dalle tre stazioni di servizio rapinate quello stesso giorno a Fort Dodge, in Iowa. Il giorno seguente, Houser not\u00f2 che i suoi ospiti avevano coperto le finestre con carta da giornale e Blanche pag\u00f2 di nuovo in contanti cinque colazioni. Anche gli abiti di Blanche, che indossava pantaloni da fantino, attirarono l'attenzione; all'epoca infatti non erano abiti da donna e i testimoni ricordarono bene quel particolare anche a distanza di quarant'anni. A questo punto, Houser decide di parlare del gruppo al capitano di polizia William Baxter, un cliente abituale della locanda.\nQuello stesso giorno, Clyde e Jones si diressero in citt\u00e0 per acquistare cibo, bendaggi e medicine per curare la gamba di Bonnie. Il negoziante contatt\u00f2 lo sceriffo Holt Coffey che mise le stanze degli ospiti sotto sorveglianza, dopo essere stato avvisato dalla polizia di Oklahoma, Texas e Arkansas di tenere d'occhio eventuali estranei che chiedessero quei medicinali. Lo sceriffo contatt\u00f2 poi il capitano Baxter, che a sua volta chiam\u00f2 dei rinforzi da Kansas City e che portarono persino un'autoblindo. Alle ore 23:00, lo sceriffo Coffey guid\u00f2 un gruppo di agenti armati con mitra Thompson verso le stanze degli ospiti della locanda. Nello scontro a fuoco che ne segu\u00ec, i Thompson si dimostrarono poco efficaci contro il BAR che Clyde aveva rubato il 7 luglio all'armeria della Guardia Nazionale a Enid. I Barrow, sparando, si aprirono la strada per la fuga; un loro proiettile mand\u00f2 in corto circuito il clacson dell'autoblindo \u2013 una normale auto rinforzata con dei pannelli metallici \u2013 il quale inizi\u00f2 a suonare. I poliziotti lo intesero come un segnale di cessate il fuoco e smisero di sparare e di inseguire il gruppo, che riusc\u00ec quindi a scappare in auto. Nonostante la fuga riuscita, Buck Barrow era rimasto colpito da un proiettile alla testa che gli aveva causato un macabro foro sulla fronte; Blanche invece era rimasta quasi cieca a causa di frammenti di vetro finiti in entrambi gli occhi.\nCinque giorni dopo, il 24 luglio, il gruppo si accamp\u00f2 al Dexfield Park, un parco divertimenti abbandonato nei pressi di Dexter. Anche se Buck era a tratti semi-cosciente, e persino parlava e mangiava, la sua grave ferita e la perdita di sangue erano cos\u00ec gravi che Clyde e Jones scavarono una fossa per il loro compagno. Quando i residenti locali notarono i bendaggi insanguinati, segnalarono il fatto alla polizia che identific\u00f2 in quel gruppo di persone la Barrow Gang. Alcuni agenti e circa un centinaio di spettatori circondarono il gruppo e inizi\u00f2 l'ennesimo conflitto a fuoco. Clyde, Bonnie e Jones riuscirono a fuggire a piedi, Buck fu colpito alla schiena e fu catturato assieme alla moglie. L'uomo mor\u00ec cinque giorni dopo, in ospedale a Perry, a causa della ferita alla testa e dell'insorgere di una polmonite dopo un'operazione.\nNelle sei settimane successive, i tre fuggitivi si diressero a ovest, lontano dall'area in cui erano soliti operare, verso il Colorado, il nord del Minnesota e il sud-est del Mississippi, tenendo un basso profilo e compiendo solo piccole rapine di sussistenza. Rinvigorirono il loro arsenale quando Clyde e Jones rapinarono un'armeria a Plattville, il 20 agosto, portando via tre BAR, diverse pistole e munizioni. Ad inizio settembre, si presero un enorme rischio tornando a Dallas per vedere le rispettive famiglie dopo quattro mesi. Jones prosegu\u00ec invece fino a Houston dove sua madre era andata a vivere. Da allora Jones non vide pi\u00f9 Bonnie e Clyde; venne arrestato il 16 novembre e condotto a Dallas. Nel frattempo, Clyde comp\u00ec piccole rapine mentre Bonnie veniva curata dalle loro famiglie. Il 22 novembre 1933, Bonnie e Clyde scamparono per poco all'arresto, mentre tentavano di incontrarsi con i rispettivi familiari vicino a Sowers. Lo sceriffo Smoot Schimd e i suoi vice, Bob Alcorn e Ted Hinton, attendevano infatti vicino al luogo dell'incontro. Avvicinandosi, Clyde li scopr\u00ec e quindi invece di fermarsi vicino all'auto della sua famiglia, prosegu\u00ec; a quel punto lo sceriffo e i suoi uomini uscirono allo scoperto e aprirono il fuoco con i mitra e un BAR. Un proiettile di quest'ultimo attravers\u00f2 l'auto colpendo alle gambe sia Bonnie che Clyde, prima che questi riuscissero a scappare.\nIl 28 novembre, un grand jury di Dallas deliber\u00f2 perch\u00e9 venisse emanato un mandato d'arresto per Bonnie e Clyde, per l'omicidio nel gennaio 1933 del vice sceriffo della Contea di Tarrant, Malcolm Davis; fu il primo mandato d'arresto per omicidio di Bonnie.\nIl 1934 e la reazione delle autorit\u00e0.\nIl 16 gennaio 1934, Clyde pianific\u00f2 di far evadere Raymond Hamilton, Henry Methvin e diversi altri internati del \"Eastham Unit\". La riuscita evasione fu una pessima pubblicit\u00e0 per il Texas; lo storico Phillips ritenne che, cos\u00ec facendo, Clyde raggiunse lo scopo della sua esistenza, cio\u00e8 vendicarsi sul Dipartimento di Correzione del Texas (odierno Dipartimento di Giustizia). Durante l'evasione, il fuggitivo Joe Palmer spar\u00f2 all'agente Major Joe Crowson. L'attacco attir\u00f2 l'attenzione non solo di tutte le forze dell'ordine del Texas ma anche del Governo ed entrambi incrementarono significativamente lo sforzo per catturare Bonnie e Clyde. Il Dipartimento di Correzione del Texas contatt\u00f2 l'ex Texas Ranger capitano Frank Hamer e lo convinse a dare la caccia a ci\u00f2 che rimaneva della Barrow Gang. Anche se in pensione, Hamer aveva ancora la licenza di Ranger che non era ancora scaduta. Hamer accett\u00f2 l'incarico e ufficialmente divenne un agente di pattuglia autostradale assegnato al sistema penitenziario come investigatore speciale, con il compito specifico di fermare Bonnie, Clyde e la loro banda. A cominciare dal 10 febbraio 1934, Hamer divenne costantemente l'ombra di Bonnie e Clyde, assieme a tre suoi fratelli, tutti Ranger.\nIl 1\u00ba aprile 1934, la domenica di Pasqua, Clyde e Henry Methvin uccisero due giovani agenti in pattuglia, H. D. Murphy ed Edward Bryant Wheeler, vicino a Grapevine (oggi Southlake), in Texas. Un testimone afferm\u00f2 che furono Bonnie e Clyde a sparare i colpi fatali e questo fatto ebbe ampia risonanza prima di essere sconfessato. Methvin in seguito ammetter\u00e0 di aver sparato al primo agente, dopo aver pensato che Clyde li volesse morti; Clyde poi spar\u00f2 all'altro poliziotto. Si pensa che Bonnie stesse dormendo nel sedile posteriore quando Methvin cominci\u00f2 a sparare e perci\u00f2 non avrebbe preso parte ai fatti.\nNella primavera del 1934, gli omicidi di Grapevine furono raccontati con dettagli esagerati, influenzando la percezione pubblica; tutti i quotidiani di Dallas riportarono la storia del testimone, un agricoltore, che affermava di aver visto Bonnie ridere di come la testa dell'agente Murphy \"aveva rimbalzato come una palla di gomma\" al suolo quando gli aveva sparato. Gli articoli riportarono inoltre che la polizia aveva trovato un pezzo di sigaro \"con segni di piccoli denti\", probabilmente quelli di Bonnie. La storia dell'agricoltore venne ben presto screditata, tuttavia la massiccia pubblicit\u00e0 negativa, in particolare contro Bonnie, accrebbe la volont\u00e0 pubblica affinch\u00e9 la Barrow Gang fosse definitivamente sgominata. Il capo della polizia autostradale L. G. Phares offr\u00ec subito una ricompensa di mille dollari per i corpi di Bonnie e Clyde. Il governatore del Texas, Miriam Ferguson, aggiunse altri cinquecento dollari ciascuno.\nL'ostilit\u00e0 pubblica crebbe nei giorni che seguirono, quando Clyde e Methvin uccisero il poliziotto sessantenne William Campbell vicino a Commerce. Rapirono poi il capo della polizia di Commerce, Percy Boyd, portandolo con loro fino in Kansas, dove lo liberarono dandogli una maglietta pulita e qualche dollaro e con la richiesta di Bonnie di dire al mondo che lei non fumava sigari. Boyd identific\u00f2 Bonnie e Clyde ma mentre era prigioniero non riusc\u00ec a identificare chi fosse l'altro uomo con loro, Methvin. Lo storico Knight scrisse: \"per la prima volta Bonnie fu vista come un'assassina, che realmente tir\u00f2 il grilletto \u2013 esattamente come Clyde. Qualunque speranza di clemenza era stata appena persa\".\nLa morte.\nBonnie e Clyde subirono un'imboscata durante la quale furono uccisi mercoled\u00ec 23 maggio 1934, su una strada di campagna nella parrocchia di Bienville, in Louisiana. La coppia stava viaggiando in automobile lungo la strada quando furono colpiti a morte da una \"posse comitatus\" di quattro agenti di polizia texani, Frank Hamer, B. M. Gault, Bob Alcorn e Ted Hinton, e due della Louisiana, Henderson Jordan e Prentiss Morel Oakley. Il gruppo era guidato da Hamer, che seguiva la banda dal febbraio 1934, e aveva studiato i movimenti della banda scoprendo che si muovevano in cerchio lungo il confine di cinque stati del Midwest, sfruttando le leggi sulla giurisdizione che impedivano agli agenti di seguire i criminali in altri stati. In questo, Clyde era molto esperto ma Hamer era riuscito a tracciare i loro movimenti e predire dove sarebbero stati; l'itinerario della banda infatti prevedeva di fare visita alle famiglie a turno; in quel momento era il turno di Methvin, la cui famiglia viveva proprio in Louisiana.\nIl 21 maggio 1934, i quattro agenti del Texas si trovavano a Shreveport, dove scoprirono che Bonnie e Clyde sarebbero andati alla parrocchia di Bienville quella sera stessa. Clyde aveva stabilito che la casa dei genitori di Methvin doveva essere il luogo di incontro in caso il gruppo si fosse separato, cosa che era avvenuta proprio a Shreveport. I quattro texani, assieme ai due agenti della Louisiana, organizzarono un'imboscata lungo la \"Louisiana State Highway 154\", a sud di Gibsland. Hinton raccont\u00f2 che il gruppo era in posizione dalle ore 21:00 del giorno 21 e che attesero sul posto per tutto il 22 maggio. Altri testimoni affermarono per\u00f2 che gli agenti si posizionarono la sera del 22.\nApprossimativamente alle 09:15 del 23 maggio, gli agenti stavano quasi per rinunciare e andarsene quando udirono la Ford Model B di Clyde avvicinarsi ad alta velocit\u00e0. Il rapporto ufficiale afferma che Clyde si ferm\u00f2 per parlare con il padre di Methvin, il quale era stato messo in mezzo alla strada con il suo camion, per distrarre i criminali e farli fermare. Una volta che l'auto fu abbastanza vicina, gli agenti aprirono il fuoco, uccidendo i due sparando un totale di 130 proiettili. Oakley probabilmente spar\u00f2 un colpo prima che fosse dato l'ordine. Clyde mor\u00ec all'istante colpito dal primo sparo, che lo centr\u00f2 al capo; Hinton afferm\u00f2 poi di aver sentito Bonnie urlare quando si rese conto che il compagno era stato colpito, subito prima che anche gli altri agenti aprissero il fuoco. Le armi furono completamente svuotate sul veicolo a tal punto che qualunque delle molte ferite riportate sia da Bonnie che da Clyde sarebbero state mortali.\nTed Hinton e Bob Alcorn affermarono:\nAlcuni ricercatori ritengono che Bonnie e Clyde furono colpiti pi\u00f9 di cinquanta volte ciascuno; altri calcolarono circa venticinque ferite per cadavere, o in tutto una cinquantina. Ufficialmente, il medico legale della parrocchia di Bienville, il dottor J. L. Wade, ha elencato diciassette fori di entrata sul corpo di Clyde e ventisei su quello di Bonnie, inclusi diversi colpi alla testa per entrambi e uno che spezz\u00f2 la spina dorsale di Clyde. A causa di tutte queste ferite, le onoranze funebri ebbero difficolt\u00e0 a preparare i corpi per le esequie.\nGli agenti di polizia ispezionarono il veicolo e scoprirono un arsenale di armi rubate, inclusi fucili automatici, fucili a pompa, un assortimento di pistole e diverse centinaia di munizioni, assieme a diverse patenti false di svariati stati. La voce sull'imboscata rapidamente si diffuse quando Hamer, Oakley e Hinton telefonarono ai propri capi per annunciare la morte dei ricercati. Una folla si radun\u00f2 ben presto sul luogo dell'agguato; Gault e Alcorn, rimasti a guardia dei corpi, persero il controllo della situazione. Una donna tagli\u00f2 dei ciuffi insanguinati di Bonnie e un pezzo del suo abito, che rivendette pi\u00f9 tardi come dei souvenir. Hinton torn\u00f2 sul luogo trovando un uomo intento a tagliare il dito indice di Clyde, rimanendo scosso da ci\u00f2 che vide. Il medico legale raccont\u00f2 ci\u00f2 che vide una volta giunto sul posto affermando:\nIl coroner chiese aiuto ad Hamer per controllare quella \"atmosfera da circo\" e riuscirono cos\u00ec a far allontanare la gente dal veicolo.\nLa Ford, con ancora i corpi all'interno, fu rimorchiata fino all'obitorio di Arcadia, in Louisiana, e i cadaveri posti nella cella frigorifera di un negozio alimentare \u2013 all'epoca era normale che l'obitorio fosse una cella frigorifera di un negozio \u2013 nel retro del quale venne realizzata un'imbalsamazione preliminare. In poche ore, Arcadia pass\u00f2 da avere duemila abitanti ad ospitare dodicimila persone, con curiosi che giungevano in treno, carrozze, calessi e persino aeroplani. I prezzi dei beni primari salirono rapidamente e alcuni divennero persino impossibili da trovare.\nIl corpo di Clyde fu identificato dal padre Henry, distrutto dal dolore. Per identificare entrambi i cadaveri, giunsero da Ruston, Louisiana, H. D. Darby e Sophia Stone; i due infatti erano stati rapiti dalla Barrow Gang a Ruston il 27 aprile 1933 e rilasciati presso Waldo, in Arkansas. Bonnie aveva riso di Darby quando lui le aveva detto che di professione faceva il becchino, per poi rimarcare che forse, un giorno, lui avrebbe lavorato sul suo corpo. Darby poi collabor\u00f2 con le onoranze funebri di Arcadia, lavorando su Bonnie e Clyde.\nIl funerale e la sepoltura.\nBonnie e Clyde desideravano essere sepolti fianco a fianco, tuttavia la famiglia di lei non lo avrebbe permesso. La signora Parker voleva garantire le ultime volont\u00e0 che la figlia aveva lasciato a lei, ossia essere sepolta a casa, tuttavia la folla che circondava l'abitazione dei Parker rese la cosa impossibile. Pi\u00f9 di ventimila persone presenziarono al funerale di Bonnie Parker e la sua stessa famiglia ebbe difficolt\u00e0 a raggiungere il luogo della sepoltura, nel \"McKamy-Campbell Funeral Home\", a Dallas. Il fratello di Bonnie, Hubert Parker, accompagn\u00f2 il corpo della sorella da Arcadia a Dallas a bordo di un'ambulanza. Il funerale si tenne sabato 26 maggio 1934, alle ore 14:00. Il figlio del reverendo che tenne le esequie, il dottor Allen Campbell, in seguito ricord\u00f2 che i fiori provenivano da ovunque, inclusi avevano dei biglietti scritti dai criminali \"Pretty Boy\" Floyd e John Dillinger. Il tributo floreale maggiore fu inviato da un gruppo di giornalisti di Dallas, poich\u00e9 la morte improvvisa di Bonnie e Clyde fece vendere cinquecentomila copie di quotidiani locali. Dopo essere stata sepolta al \"Fishtrap Cemetery\", Bonnie venne spostata nel 1945 al nuovo \"Crown Hill Cemetery\", sempre a Dallas.\nLa famiglia di Clyde si affid\u00f2 alle onoranze funebri Sparkman-Holtz-Brand, in centro a Dallas. Centinaia di persone si radunarono anche fuori dalla casa dei Barrow, nella speranza di vedere il corpo. Il funerale di Clyde fu privato e si tenne al tramonto di venerd\u00ec 25 maggio, nella cappella dell'agenzia funebre. Clyde venne sepolto nel \"Western Heights Cemetery\" di Dallas, vicino al fratello Buck. I due fratelli condividono la stessa lastra di granito con su scritto i loro nomi e quattro parole scelte in precedenza da Clyde stesso: \"Andati ma non dimenticati\".\nConseguenze.\nLa Ford dilaniata dai proiettili e la camicia che Clyde indossava sono in vetrina in un casin\u00f2 a Primm, in Nevada. Le polizze sulla vita di Bonnie Parker e di Clyde Barrow furono pagate completamente dalla compagnia assicurativa \"American National of Galveston\". Da quel momento, la politica di pagamento venne cambiata per escludere i casi di morte dovuta a qualunque atto criminale commesso dall'assicurato.\nLa morte di Bonnie e Clyde segn\u00f2 la fine dell'era dei \"nemici pubblici\" degli anni trenta. Nell'estate del 1934, le nuove leggi nazionali resero la rapina in banca e il rapimento \"crimini federali\"; inoltre, il crescente coordinamento tra le giurisdizioni locali dell'FBI e le nuove radio nei veicoli della polizia resero molto pi\u00f9 difficile per i banditi prosperare. Due mesi dopo la morte di Bonnie e Clyde, venne ucciso anche John Dillinger, a Chicago. Altri tre mesi e Charles Arthur \"Pretty Boy\" Floyd venne ucciso dall'FBI in Ohio e, il mese successivo, Lester \"Baby Face Nelson\" Gillis fu ucciso in Illinois.\nPrima ancora che il fumo degli spari si diradasse, gli autori dell'imboscata iniziarono a perquisire l'auto di Clyde. Hamer fece suo un considerevole arsenale di armi e munizioni rubate, in base ai termini dell'accordo con il Dipartimento di Correzione del Texas. In luglio, la madre di Clyde scrisse ad Hamer chiedendogli di restituire le armi alla sua famiglia, poich\u00e9 il figlio non era mai stato condannato da alcun tribunale per omicidio n\u00e9 per furto di armi o altri beni. Non si hanno tracce di una eventuale risposta.\nAlcorn si tenne il saxofono di Clyde ma poco tempo dopo, sentendosi in colpa, lo restitu\u00ec alla sua famiglia. Altri oggetti personali furono portati via, come alcuni abiti di Bonnie, ma quando la famiglia ne chiese la restituzione non li riottenne e furono in seguito venduti come souvenir. Secondo la famiglia di Clyde, lo sceriffo Jordan si tenne una valigia piena di soldi con cui si sarebbe comprato un pezzo di terra e un fienile ad un'asta ad Arcadia. Jordan stesso tent\u00f2 di tenersi l'auto di Clyde ma il proprietario del veicolo riusc\u00ec a riprenderne possesso dopo delle contese legali e l'ordine di un tribunale, nell'agosto 1934.\nI sei uomini dell'imboscata ricevettero ciascuno un sesto della taglia. Lo sceriffo di Dallas, Schmid, aveva promesso a Ted Hinton che sarebbe ammontata a circa ventiseimila dollari, tuttavia la maggior parte tra stato, contea e altre organizzazioni che avevano promesso ricompense si rimangiarono la parola e, infine, ogni agente ricevette solo duecento dollari e ventitr\u00e9 centesimi.\nNel febbraio 1935, le autorit\u00e0 di Dallas e quelle federali condussero un ampio processo dopo il quale venti, tra familiari e amici di Bonnie e Clyde, furono arrestati e imprigionati per favoreggiamento. Le due madri scontarono trenta giorni di galera, gli altri scontarono da un minimo di un'ora ad un massimo due anni di prigione.\nLe ferite di Blanche Barrow la lasciarono permanentemente cieca dall'occhio sinistro. Dopo la sparatoria del 1933 a Dexfield Park, venne presa in custodia con l'accusa di \"aggressione con l'intento di uccidere\". Venne cos\u00ec condannata a dieci anni di prigione ma venne rilasciata nel 1939 per buona condotta. Fece poi ritorno a Dallas, lasciandosi alle spalle la vita da criminale e prendendosi cura del padre invalido. Nel 1940 spos\u00f2 Eddie Frasure, lavor\u00f2 per una compagnia di taxi e in un negozio, terminando l'anno successivo il periodo di libert\u00e0 sulla parola. Visse in pace con il marito fino alla morte di lui nel 1969. Warren Beatty cerc\u00f2 di comprare da lei i diritti per usare il suo nome nel film del 1967 \"Gangster Story\" e, nonostante la donna fosse d'accordo sulla sceneggiatura originale, ebbe da obiettare sull'interpretazione che venne data al suo personaggio da Estelle Parsons. Blanche mor\u00ec di cancro nel 1988.\nI due criminali liberati nel raid a Eastham, Raymond Hamilton e Joe Palmer, furono entrambi ricatturati e condannati a morte per omicidio, condanna eseguita sulla sedia elettrica a Huntsville, in Texas, il 10 maggio 1935. L'amico fidato di Clyde, W. D. Jones, dopo essersi separato dal gruppo, raggiunse Houston dove trov\u00f2 un lavoro, ma fu presto scoperto e catturato. Fu ricondotto a Dallas dove \"confess\u00f2\" di essere stato preso prigioniero da Bonnie e Clyde. Alcune delle affermazioni che rivel\u00f2 riguardo alla vita sessuale della banda, port\u00f2 alla nascita di svariate storie sull'ambiguit\u00e0 sessuale di Clyde. Jones fu comunque condannato per l'omicidio di Doyle Johnson e scont\u00f2 una pena lieve di quindici anni. Lott\u00f2 per anni con problemi di abuso di sostanze, diede un'intervista sui fatti alla rivista \"Playboy\" nel periodo dell'uscita del film di Warren Beatty e mor\u00ec nel 1974.\nL'aiuto dato alle autorit\u00e0 texane non aiut\u00f2 Henry Methvin in Oklahoma, dove venne condannato per l'omicidio dell'agente Campbell a Commerce. Ottenne la libert\u00e0 sulla parola nel 1942 e rimase ucciso in un incidente con un treno nel 1948. Si disse che fosse al volante ubriaco ma delle voci dicono che il suo furgone fu spinto sulle rotaie da alcuni che cercavano vendetta per il suo tradimento. Il padre, Ivy, venne investito e ucciso nel 1946 e anche in quel caso girarono voci di questo tipo. \nIl marito di Bonnie, Roy Thornton, venne condannato a cinque anni per furto nel marzo 1933; venne ucciso da una guardia nel 1937, durante un tentativo di fuga dalla prigione di Eastham.\nNegli anni successivi alla morte di Bonnie e Clyde, Prentiss Oakley, l'uomo che spar\u00f2 per primo, ebbe problemi per le sue azioni. Spesso infatti ammetteva ai suoi amici di aver aperto il fuoco prematuramente e fu l'unico degli agenti che presero parte all'imboscata ad esprimere pentimento pubblicamente. Succedette a Henderson Jordan come sceriffo della Parrocchia di Bienville nel 1940.\nFrank Hamer torn\u00f2 a fare il consulente per la sicurezza per le compagnie petrolifere; tuttavia, secondo Guinn, \"la sua reputazione in qualche modo soffr\u00ec dopo Gibsland\" poich\u00e9 molti ritenevano che non avesse voluto dare a Bonnie e Clyde l'opportunit\u00e0 di arrendersi. Torn\u00f2 nuovamente nei titoli di giornale nel 1948, quando sia lui che il governatore Coke Stevenson sfidarono senza successo Lyndon Johnson alle elezioni per il Senato. Hamer mor\u00ec nel 1955 dopo diversi anni di problemi di salute. Il suo compagno d'imboscata, Bob Alcorn, mor\u00ec il 23 maggio 1964, esattamente trent'anni dopo Bonnie e Clyde.\nControversie.\nDopo l'imboscata, si aprirono diverse questioni basate sulle differenti testimonianze: Hamer e Gault erano entrambi ex Texas Ranger che lavoravano per il Dipartimento di Correzione del Texas, Hinton e Alcorn erano impiegati dell'ufficio dello sceriffo di Dallas, mentre Jordan e Oakley erano lo sceriffo e il vice-sceriffo della Parrocchia di Bienville. Le tre coppie erano diffidenti le une verso le altre e gli uomini non si piacevano. Raccontarono infatti differenti versioni dei fatti e della sequenza degli eventi. Lo storico Guinn la mette in questi termini:\nPoich\u00e9 le loro testimonianze sono cos\u00ec differenti, e poich\u00e9 tutti loro sono deceduti da lungo tempo, i dettagli esatti dell'imboscata sono sconosciuti e non pi\u00f9 rintracciabili. Le domande che rimangono riguardano l'eventuale avviso dato ai fuggitivi prima della sparatoria, la classificazione di Bonnie come \"ricercato a cui sparare a vista\" e le accuse di Hinton negli anni settanta.\nLa questione dell \"Alt\".\nLo sceriffo Schmid in precedenza aveva avvertito Clyde Barrow nell'imboscata a Sowers, in Texas, nel novembre 1933. Quando intim\u00f2 l'\"alt\", la sparatoria cominci\u00f2 dall'auto dei fuorilegge, che eseguirono un'inversione a \"U\" e fuggirono. Quando i due agenti della Louisiana posero la questione se bisognasse intimare l'alt, i quattro texani \"misero il veto all'idea\", dicendo loro che Clyde si apriva sempre la via di fuga sparando, come avvenne a Platte City, Dexfield Park e Sowers. \u00c8 improbabile che Hamer avesse pianificato di dare l'avvertimento, ad ogni modo Oakley si alz\u00f2 in piedi e apr\u00ec il fuoco in anticipo e subito dopo gli altri agenti si unirono a lui. In seguito, Jordan rifer\u00ec di aver dato l'alt a Clyde, ma Alcorn disse che fu Hamer a intimarlo, mentre Hinton afferm\u00f2 che lo fece Alcorn. In un altro rapporto, dissero di averlo intimato entrambi. Tali affermazioni in conflitto tra loro furono probabilmente dei tentativi di distogliere l'attenzione dall'azione anticipata di Oakley, il quale in seguito ammise di aver sparato troppo presto.\nIl mandato d'arresto per Bonnie.\nFonti diverse affermano che in cinque occasioni Bonnie potrebbe o non potrebbe aver aperto il fuoco durante gli scontri con le forze dell'ordine. Ad ogni modo, era comunque complice di un centinaio, e forse pi\u00f9, di atti criminali durante i due anni di carriera criminale, inclusi otto omicidi, sette rapimenti, mezza dozzina di rapine e furti d'auto e altri gravi atti, in un'epoca in cui in Texas vi era la pena capitale per i \"criminali abituali\".\nDopo gli eventi a Joplin, divenne di fatto una ricercata, tant'\u00e8 che il Dipartimento di Polizia aveva diffuso nell'aprile 1933 dei volantini con su scritto \"Ricercati per omicidio\" e con le foto sia di Bonnie che di Clyde. In giugno, un altro volantino venne diffuso nella Contea di Crawford, in Arkansas, con una taglia di 250 dollari per i fratelli Barrow, avvertendo inoltre che erano alla ricerca di medicinali per curare un'ustione ad una donna. Il volantino rappresentava volti e nomi di Bonnie, Clyde, Buck e Blanche, oltre all'allora non identificato Jones e apparve dopo l'omicidio del Marshall Humphrey, vicino ad Alma il 23 giugno.\nPer il novembre 1933, Jones era sotto custodia e aveva fornito dettagli sulle attivit\u00e0 della banda nei mesi precedenti. Il 28 novembre, un grand jury rinvi\u00f2 a giudizio Bonnie, Clyde e Jones per l'omicidio di gennaio del vice sceriffo Malcolm Davis. Il giudice Nolan G. Williams firm\u00f2 i mandati d'arresto per Bonnie e Clyde con l'accusa di omicidio. La collaborazione di Bonnie nel raid alla prigione di Eastham nel gennaio 1934 le valse l'ostilit\u00e0 di un vasto gruppo di texani influenti e, dopo essere stata collegata agli omicidi di Grapevine, fu posta una taglia sulla sua testa.\nLe accuse di Hinton.\nNel 1979, la testimonianza di Ted Hinton sull'imboscata venne pubblicata postuma. Secondo la sua versione sul coinvolgimento della famiglia Methvin nella pianificazione ed esecuzione dell'imboscata, il padre Ivy venne legato ad un albero la sera precedente per impedire che avvertisse i fuorilegge. Hinton afferma che Hamer fece un patto con Ivy Methvin: se lui avesse mantenuto segreto il fatto di essere stato legato, suo figlio non sarebbe stato processato per gli omicidi di Grapevine. Hinton afferma inoltre che Hamer fece giurare a tutti di non rivelare mai tale segreto. Altre testimonianze, tuttavia, posizionano il signor Methvin al centro dell'azione, non legato ad un albero ma in strada a fare segno a Clyde di fermarsi. Le memorie di Hinton suggeriscono inoltre che nella famosa foto di Bonnie con il sigaro, quest'ultimo fosse in realt\u00e0 una rosa e che l'immagine fosse stata ritoccata dallo staff del \"Joplin Globe\". Lo storico Guinn ritiene che \"alcune persone che lo conoscevano [Hinton] sospettavano che in tarda et\u00e0 delirasse\".\nNella cultura di massa.\nNel corso degli anni, sono stati prodotti diversi film, opere televisive e teatrali incentrati sulle vicende del duo di criminali:"}
{"id": "108786", "revid": "117471111", "url": "https://it.wikipedia.org/wiki?curid=108786", "title": "Problema di scacchi", "text": "Un problema di scacchi \u00e8 una posizione del gioco degli scacchi creata da una persona, detta \"compositore\", accompagnata da un quesito (detto \"enunciato\") rivolto a chi lo voglia risolvere (il \"solutore\").\nL'enunciato pu\u00f2 essere, nei problemi cosiddetti \"diretti\", del tipo: \"il Bianco muove e matta in due mosse\" (detti comunemente di \"matto in due\"), \"il Bianco muove e matta in tre mosse\" (\"matto in tre\") oppure \"il Bianco muove e matta in n mosse\" (\"pi\u00f9 mosse\").\nIntroduzione.\nIl problema di scacchi non va confuso con lo studio di scacchi, in cui l'enunciato \u00e8 del tipo \"il Bianco muove e vince\" oppure \"il Bianco muove e patta\". Si chiede al solutore di trovare l'unica continuazione che risolve lo studio, senza indicare il numero di mosse necessarie. Gli studi sono spesso dei veri e propri finali, che possono verificarsi in partita.\nLa composizione di problemi e di studi \u00e8 regolamentata a livello internazionale dalla World Federation for Chess Composition (WFCC, ex PCCC), affiliata alla FIDE.\nDefinizioni e convenzioni.\nCaratteristiche generali del problema di scacchi sono: \nUn problema inoltre dovrebbe avere qualit\u00e0 artistiche, estremamente difficili da definire oggettivamente e mutevoli negli anni. In ogni caso ogni problema dovrebbe svolgere un tema e non essere solamente difficile da risolvere. Fino al XIX secolo la difficolt\u00e0 era considerata un pregio del problema, cos\u00ec che molte posizioni erano affollate di pezzi inutili, che servivano unicamente a rendere pi\u00f9 difficile la soluzione. Oggi un pezzo inutile, che cio\u00e8 pu\u00f2 essere tolto dalla posizione senza cambiarne la soluzione, \u00e8 considerato viceversa un difetto molto grave.\nUn problema che abbia soluzioni diverse da quelle previste dall'autore si dice \"demolito\" (\"cooked\" in inglese) e non ha pi\u00f9 alcun valore. Un problema che non abbia alcuna soluzione si dice \"insolubile\".\nOgni posizione deve essere legale, ovvero deve essere raggiungibile dalla posizione iniziale. Sono quindi escluse posizioni con nove pedoni dello stesso colore o simili. Questo requisito normalmente non si applica ai problemi con pezzi o condizioni eterodosse.\nDue convenzioni riguardano l'arrocco e la presa \"en passant\":\nTornei e campionati di composizione.\nLe riviste di scacchi e le riviste specializzate in problemi di scacchi organizzano tornei di composizione. \nI problemi pubblicati sulla rivista in un determinato periodo vengono esaminati da un giudice competente che stila una classifica. In genere la classifica \u00e8 costituita da \"premi\" (problemi molto buoni), \"menzioni onorevoli\" (buoni problemi) e \"lodi\" (buoni problemi con qualche difetto).\nDal 1998 la FIDE, attraverso la PCCC (\"Permanent Commission for Chess Composition\"), oggi trasformatasi nella WFCC (\"World Federation for Chess Composition\"), organizza il Campionato del mondo di composizione, che si svolge ogni tre anni.\nTipi di problema.\nI tipi (o generi) di problema pi\u00f9 comuni sono:\nAlcuni dei pezzi e problemi eterodossi pi\u00f9 popolari:\nEsempi.\nDiretti.\nIl problema di Anderson riportato sopra \u00e8 un esempio di soluzione particolarmente difficile. Elemento caratteristico \u00e8 il controscacco, ovvero il rispondere a uno scacco con un altro scacco. Nel diagramma il Bianco ha a disposizione uno scacco di scoperta apparentemente letale. Muovendo l'Ab3 si d\u00e0 scacco con la Tb1. La Tb1 \u00e8 per\u00f2 attaccata dall'alfiere nero in h7 e su 1.Aa4++ o 1.Ac2+ il re nero ha a disposizione la casa c4, dopo di che il Bianco non ha matto.\nLa sorprendente soluzione \u00e8 \u00a01. Rd6! \u00a0che minaccia 2. Db7#, esponendosi per\u00f2 agli scacchi della torre nera. Dopo 1. ...Td3+ la torre in d3 interferisce la linea d'azione dell'Ah7 e permette il matto 2. Ad5#, similmente dopo 1. ...Tg6+, segue 2. Ae6#.\nUn bell'esempio di matto in tre mosse \u00e8 il seguente, composto dal forte maestro tedesco Kurt Richter, noto per la variante Richter-Rauzer della difesa Siciliana e per l'attacco Richter-Veresov nella partita di Donna (2. Cc3 dopo 1. d4 d5).\nAiutomatti.\nIl problema a lato \u00e8 un aiutomatto in due mosse. Questo indica che il Nero muove e aiuta il Bianco a dargli matto. In pratica vuol dire trovare una sequenza di mosse legali che porti al matto: Nero muove, Bianco muove, Nero muove, Bianco matta. Negli aiutomatti \u00e8 normale avere pi\u00f9 soluzioni (nell'esempio ce ne sono tre) purch\u00e9 esse siano tematicamente collegate.\nUno dei principi estetici della problemistica \u00e8 il paradosso, una soluzione inaspettata o che sembra andare contro lo scopo prefisso. Cos\u00ec nell'esempio precedente la chiave inaspettatamente esponeva il re bianco agli scacchi del Nero.\nQui il Nero deve aiutare il Bianco a dare matto e lo fa nel modo pi\u00f9 inaspettato: catturandogli i pezzi! Le tre soluzioni sono \nla seconda\nla terza\n\u00c8 da notare che il Nero cattura ciclicamente i tre pezzi del Bianco: nella prima soluzione l'Ag7 e l'Af7, poi l'Af7 e il Ce8, poi il Ce8 e l'Ag7 chiudendo il ciclo (AB-BC-CA).\nAutomatti.\nL'automatto qui a lato \u00e8 un problema storico. Appare infatti sulla raccolta di problemi (\"partiti\" nella terminologia dell'epoca) chiamata \"Bonus Socius\" del XIV secolo. L'enunciato originale in latino era\n\u00c8 anche da notare che il pezzo in h2 (indicato nel diagramma col simbolo di solito usato per la donna) \u00e8 una \"fersa\" ovvero la donna del gioco medioevale che non aveva ancora i poteri odierni. La fersa muove di una sola casella in diagonale (nella posizione data il fatto che sia una fersa \u00e8 ininfluente, con un pedone bianco la soluzione sarebbe identica).\nIl problema \u00e8 abbastanza banale dal punto di vista odierno in quanto ha una sola linea di gioco, per di pi\u00f9 ovvia. \nDal punto di vista storico dimostra che gli scacchi eterodossi hanno un'et\u00e0 confrontabile con quelli ortodossi. La soluzione \u00e8\nguadagna un tempo vitale\ne ora l'unica mossa legale del nero \u00e8 \nIl secondo problema a destra, la cui soluzione \u00e8 senz'altro pi\u00f9 difficile, \u00e8 un automatto della compositrice inglese Edith Baird (1859-1924), considerata il pi\u00f9 grande compositore di scacchi donna di sempre.\nRetroanalisi.\nIl problema qui a lato sembra un normale matto in due, ma richiede un'analisi attenta della posizione e del suo passato. \nLa soluzione pi\u00f9 ovvia sembra 1.0-0! minacciando il matto 2.Tf8# e contemporaneamente sottraendo il re allo scacco in c2 del Ca1. \nCome detto sopra l'arrocco \u00e8 sempre possibile, a meno che non si possa dimostrare il contrario. \nI pezzi critici sono la Ta6 e il Ca1. Quest'ultimo non pu\u00f2 derivare da promozione di un pedone nero (a2-a1=C), perch\u00e9 al Bianco mancano due pezzi e la struttura dei pedoni neri a7, b5, c7, e a2 richiederebbe tre catture nere.\nIl Ca1 \u00e8 quindi arrivato da b3, prima che il Bianco effettuasse axb3. La Ta1 quindi, se \u00e8 uscita, deve essere passata per e1, \nche richiede una mossa del re bianco e quindi impedisce l'arrocco. La Ta6 potrebbe per\u00f2 essere un pezzo promosso. Le possibili promozioni sono in d8, f8 e h8. Le prime due prevedono il passaggio di un pedone per d7 e f7, e quindi il re nero \ndeve aver mosso, l'ultima la Th8 per arrivare in a6 deve essere passata per f8, e di nuovo il re nero deve aver mosso.\nQuindi si arriva a un'alternativa:\nProblemi eterodossi.\nSono stati composti problemi con pezzi eterodossi, cio\u00e8 con movimenti diversi dai pezzi ordinari.\nI pezzi eterodossi pi\u00f9 comunemente impiegati sono il grillo e il nottambulo.\nNel problema (5) il pezzo rappresentato come una Donna capovolta \u00e8 un grillo, che muove sulle linee della donna, ma ha bisogno di un pezzo da scavalcare e arriva (eventualmente catturando) sulla casa immediatamente successiva.\nLa soluzione consiste nell'obbligare il Grillo ad \"accompagnare\" il pedone nella sua marcia.\n1. g3 Gh4 (qui come nel seguito il nero ha solo una mossa) 2. g4 Gf4 3. g5 Gh6 4. g6 Gf6 5. g7 Gh8 6.\u00a0g: h8=G#.\nIl pedone bianco arriva a promuovere e per mattare deve promuovere a Grillo! La promozione a pezzo eterodosso \u00e8 per convenzione consentita, quando un pezzo di quel tipo esiste nel diagramma iniziale.\nProblemi d'esempio.\nIl diagramma (6) mostra un problema di analisi retrograda, comunemente chiamato \"retro\". Richiede di arrivare alla posizione del diagramma in \"esattamente\" quattro mosse. Arrivarci in tre mosse \u00e8 banale:\n\"1. e4 e6 \u00a02. Ac4 c6 \u00a03. Axe6 dxe6\".\nCome fare a perdere un tempo sia per il bianco sia per il nero? La cosa sembra facile per il bianco (potrebbe giocare e2-e3 e e3-e4 o arrivare in c4 in due mosse ecc.), ma impossibile per il nero. \nIn effetti la soluzione \u00e8 semplicemente diabolica:\n1. e4 e6 \u00a02. Ab5 Re7! \u00a03. Axd7 c6 \u00a04. Ae8 Rxe8!. Un problema molto difficile da risolvere!\nL'esempio (7) \u00e8 uno studio famosissimo del XIX secolo. Le possibilit\u00e0 di vittoria del bianco sono ovviamente legate all'avanzata del pedone c6; il nero deve o cercare di dare continuamente scacco al Re bianco o catturare il pedone con la sua torre, ottenendo cos\u00ec la patta.\nLa prima mossa \u00e8 1. c7 cui segue l'obbligata 1. ...Td6+. Ora il Re bianco non pu\u00f2 andare in b7, per l'ovvia Td7 cui seguirebbe la cattura del pedone; non pu\u00f2 andare in c5 per 2. ...Td1! seguita da 3. ...Tc1 con la cattura dell'eventuale Donna bianca. Segue quindi 2.Rb5 e il nero continua con 2. ...Td5+; \u00a03. Rb4, Td4+; 5. Rb3, Td3+; 6. Rc2; ora la Torre non pu\u00f2 pi\u00f9 portarsi in d1, ma il nero ha un'ultima possibilit\u00e0, 6. ...Td4!. Infatti se ora il bianco promuovesse a Donna 7. c8=D seguirebbe 7. ...Tc4+!! 8. D:c4 e patta per stallo. Il bianco ha per\u00f2 l'ultima parola:\n7. c8=T! \u00a0promuovendo a Torre (minaccia il matto in a8) \u00a07. ...Ta4; 8. Rb3 e il bianco vince.\nL'esempio (8) \u00e8 un problema di matto in due. Come detto sopra, il fatto che il bianco sia in posizione vinta e che qualunque giocatore giocherebbe 1. D: f3+ non ha alcuna importanza ai fini del problema. Dopo 1. D: f3+ Rg1 il bianco non pu\u00f2 mattare in una mossa; quindi 1. D: f3 non \u00e8\nla soluzione. Si pu\u00f2 notare invece, che il nero si trova in \"zugzwang\", un termine che, negli scacchi, indica una posizione in cui chi ha il tratto perde. Se toccasse al nero muovere, infatti, potrebbe giocare solo: 1. ..Ag1, \u00a0cui seguirebbe 2. D: f3#, 1. ..A: g3 2. C: g3#, 1. ..Cf3 dovunque, 2. D: h2#.\nSe il bianco potesse fare una mossa neutra potrebbe mattare. La Donna non ha case da cui attaccare h2 ed f3 (su 1. De2 Rg1!), il Cavallo ovviamente perderebbe ogni possibilit\u00e0 di mattare in g3; il Re pu\u00f2 muovere, ma le case c4, c6, e6, e4 sono inaccessibili, perch\u00e9 si esporrebbe allo scacco del Cavallo; a 1. Rc5 seguirebbe 1. ..Ag1.\nResta solo \u00a01. Rd6!, che \u00e8 la soluzione (questo tipo di problema \u00e8 detto \"a blocco\").\nCompositori di problemi.\nPer i compositori di studi si veda l'articolo studio di scacchi.\nGrandi Maestri della Composizione\nAltri problemisti\n \u00a0Problemisti italiani"}
{"id": "108788", "revid": "78273", "url": "https://it.wikipedia.org/wiki?curid=108788", "title": "Composizione di problemi di scacchi", "text": ""}
{"id": "108795", "revid": "125070913", "url": "https://it.wikipedia.org/wiki?curid=108795", "title": "Fudge (gioco di ruolo)", "text": "Fudge \u00e8 un gioco di ruolo freeform generico. Inizialmente il nome \"FUDGE\" (in maiuscolo), un acronimo per \"Freeform Universal Donated Gaming Engine\" (\"sistema di gioco universale regalato e freeform\") e successivamente \"Freeform Universal Do-It-Yourself Gaming Engine\" (\"Sistema di gioco universale, gratuito e fai-da-te\"). Nonostante l'acronimo sia stato da allora abbandonato, la frase rimane un buon sommario degli obbiettivi iniziali dei suoi creatori.\nInvece di essere un insieme predefinito di regole come il d20 System o GURPS, \"Fudge\" offre una scatola di montaggio personalizzabile per costruire il proprio sistema di gioco. La definizione di attributi o abilit\u00e0 che definiscono il personaggio \u00e8 lasciata al game master e ai giocatori e vengono offerti diversi sistemi opzionali per risolvere le azioni e i conflitti. \"Fudge\" non \u00e8 legato a un particolare genere o ambientazione e i giocatori sono incoraggiati a inventarsi i propri attributi e regole tagliati su misura per la loro campagna.\nLa prima edizione del 1993 \u00e8 stata tradotta in italiano ed \u00e8 liberamente scaricabile da Internet.\nStoria editoriale.\nLa prima bozza del progetto che avrebbe condotto allo sviluppo di \"Fudge\" fu proposto per la prima volta da Steffan O'Sullivan il 17 novembre 1992 sul newsgroup rec.games.design, e nei mesi seguenti la comunit\u00e0 online avrebbe contribuito al progetto sotto la sua direzione. O'Sullivan era gi\u00e0 l'autore di alcuni supplementi per \"GURPS\", come \"GURPS Bunnies &amp; Burrows\" e \"GURPS Swashbucklers\", ma la rigidit\u00e0 del regolamento di quest'ultimo lo stava rendendo sempre pi\u00f9 insoddisfatto e desiderava sviluppare un gioco pi\u00f9 flessibile. Per dargli un nome semplice e accattivante O'Sullivan chiam\u00f2 la sua bozza \"SLUG\" (\"Simple Laid-back Universal Game\", \"Sistema semplice e rilassato\"). Il regolamento completato fu rilasciato su Internet il 7 dicembre 1993 con il nome \"FUDGE\" per \"Free-form Universal Donated Gaming Engine\". Effettivamente fu il primo gioco di ruolo pubblicato con una licenza libera, dato che O'Sullivan mantenne i diritti sul regolamento, ma ne concedeva l'uso libero per scopi non commerciali ed offriva una licenza commerciale che richiedeva solo che gli fossero inviate due copie fisiche di un eventuale prodotto commerciale che avesse utilizzato \"FUDGE\".\nAnn Dupuis, un'amica di O'Sullivan, fond\u00f2 una piccola casa editrice, la Wild Mule Games e nel 1994 pubblic\u00f2 un'edizione stampata di \"FUDGE\" con l'acronimo cambiato in \"Free-form Universal Donated Gaming Engine\". L'anno dopo registr\u00f2 ufficialmente la compagnia come Grey Ghost Press e pubblic\u00f2 una nuova edizione dopo una revisione di O'Sullivan, \u00e8 da questa edizione che vengono usati i caratteristici dadi con i segni \"+\" e \"-\". Comunque O'Sullivan pose come condizione per la pubblicazione che il regolamento rimanesse sempre libero al pubblico su Internet.\nNel 2000 O'Sullivan cambi\u00f2 il nome del gioco da \"FUDGE\" a \"Fudge\". Nel 2004 trasfer\u00ec i diritti del gioco alla Grey Ghost Press, che pubblic\u00f2 nel 2005 pubblic\u00f2 una nuova edizione, la \"Fudge 10th Anniversary Edition\" (include diverse regole suggerite per elementi comuni dei giochi di ruolo e un esempio di costruzione di una versione fantasy del gioco) e ne rilasci\u00f2 una versione con una Open Gaming License, mantenendo la possibilit\u00e0 di scaricarlo gratuitamente.\nNel marzo 2004 la Grey Ghost Press ha acquisito il copyright di \"Fudge\" e il 6 aprile 2005 ne ha rilasciato una versione coperta dalla Open Game License. Questa licenza ha permesso a \"Fate\" di usare \"Fudge\" come sua meccanica di base Alcuni piccoli editori hanno utilizzato la licenza per pubblicare propri giochi o ambientazioni.\n\u00c8 stato per\u00f2 \"Fate\", un gioco di ruolo derivato da \"Fudge\", che pur rimanendo flessibile \u00e8 meno \"scatola di montaggio\". Scritto da Fred Hicks e Robert Donoghue della Evil Hats Productions \"Fate\" ha ottenuto un grande successo facendo esplodere la popolarit\u00e0 della meccanica di base ideata da O'Sullivan con \"Fudge\". Numerosi editori, tra cui Adamant Entertainment, Cubicle 7 Entertainment e VCSA Publishin hanno pubblicato ambientazioni molto ben accolte usando \"Fate\".\nMeccaniche di gioco.\n\"Fudge\" \u00e8 semplice flessibile e ha un approccio da \"scatola di costruzione\" pi\u00f9 che da regolamento completo. I \"tratti caratteriali\" di un personaggio come attributi (caratteristiche presenti in ogni personaggio) e abilit\u00e0 (capacit\u00e0 apprese) sono valutati su una scala ascendente di otto aggettivi (Disastroso, Scarso, Mediocre, Discreto, Buono, Ottimo, Superbo e Leggendario) anzich\u00e9 su una scala numerica in modo simile a \"Marvel Super Heroes\" (Jeff Grubb, 1984) e non c'\u00e8 una lista predefinita, ogni master \u00e8 incoraggiato a decidere quali utilizzare nel suo gioco e quanto generali o specifici possono essere, un master potrebbe decidere che \u00e8 sufficiente un'abilit\u00e0 \"combattimento\", un altro suddividerla in \"armi bianche\", \"armi da fuoco\" e \"combattimento a mani nude\". \u00c8 comunque proposta una lista di abilit\u00e0 a titolo di esempio. A questi tratti caratteriali si aggiungono doni (caratteristiche positive) e difetti che sono tratti positivi o negativi che non sono valutati su questa scala di aggettivi. Per un certo verso \u00e8 pi\u00f9 una \"scatola di costruzione per giochi di ruolo\".\nRisoluzione delle azioni.\nNella prima edizione \"Fudge\" la risoluzione delle azioni era fatta tirando 2d6 di colore diverso, uno positivo e uno negativo, e il risultato del tiro era la differenza dei due. O'Sullivan era per\u00f2 insoddisfatto da questa soluzione che secondo lui dava troppo spesso \"0\" come risultato. Dopo aver valutato diversi metodi alternativi che per\u00f2 richiedevano la produzione di dadi su misura (troppo costosa) o troppo complicata per ottenere la distribuzione di probabilit\u00e0 preferita da O'Sullivan scopr\u00ec dei dadi prodotti dalla Koplow Games con le facce marcate con segni \"+\", \"-\" e bianche con i quali era possibile generare la curva di probabilit\u00e0 che desiderava e limitarsi a contare i segni \"+\", scartando i segni \"-\".\nFudge pass\u00f2 quindi ad usare un dado personalizzato con due segni pi\u00f9, due segni meno e due facce bianche. Per valutare il risultato delle azioni si lancia un certo numero di dadi (generalmente 4, indicato come \"4dF\"). Ogni segno \"+\" ottenuto viene considerato un gradino pi\u00f9 su sulla scala dei tratti (per esempio da \"Discreto\" a \"Buono\"), ogni segno meno un gradino pi\u00f9 in gi\u00f9. L'obbiettivo \u00e8 di raggiungere o superare il livello di difficolt\u00e0 dell'azione tentata, valutata anch'essa sulla scala degli aggettivi. Perci\u00f2 un attributo \"Buono\" viene considerato \"Ottimo\" se il risultato del tiro \u00e8 due facce che mostrano \"+\", una che mostra \"-\" e una bianca. Lo stesso attributo \"Buono\" verrebbe considerato \"Scarso\" se il risultato del tiro fosse di due facce \"-\" e una faccia bianca. In mancanza di questi dadi si possono usare dadi a sei facce normali, trattando 1 e 2 come \"-\", 3 e 4 come facce bianche e 5 e 6 come \"+\".\nSono anche proposti diversi sistemi alternativi ai dadi che usano dadi a dieci facce, monete o carte da gioco.\nPunti Fudge.\nI punti fudge sono una regola opzionale a disposizione dei personaggi per influenzare la trama del gioco. Ogni personaggio dispone di un numero di punti da uno a cinque, secondo il giudizio del master. I punti fudge possono essere spesi per cose come alterare il tiro di un dado di un livello in pi\u00f9 o in meno, per riuscire automaticamente in un'azione con difficolt\u00e0 Buona o minore, dichiarare che le ferite subite sono meno gravi di quanto appariva, ecc... Sono stati uno dei primi esempi di uso di una meccanica di questo genere prima che \"Guerre stellari - Il gioco di ruolo\" (1987) la rendesse diffusa.\nComplessit\u00e0.\nLe regole di \"Fudge\" sono estremamente personalizzate e personalizzabili per il livello di semplicit\u00e0 o complessit\u00e0 desiderato dal master e dai giocatori. Generalmente il sistema \u00e8 progettato per incoraggiare il gioco di ruolo rispetto alla stretta aderenza a un insieme arbitrario di regole. Infatti il manuale base di \"Fudge\" incoraggia i giocatori a \"Just Fudge It\" ad \"adattarlo un po'\", cio\u00e8 a concentrarsi sulla storia creata piuttosto che sulle regole del gioco. Per esempio un metodo di creazione del personaggio incoraggia i giocatori a descrivere il loro personaggio in prosa e quindi tradurre quanto scritto in tratti di \"Fudge\"."}
{"id": "108796", "revid": "1904508", "url": "https://it.wikipedia.org/wiki?curid=108796", "title": "Karim Aga Khan IV", "text": "Figlio del principe Ali Khan (1911-1960) e della principessa Tajuddawlah Aga Khan (nata Joan Barbara Yarde-Buller) (1908-1997), succedette l'11 luglio 1957 nella suddetta carica ereditaria al nonno Mahommed Shah Aga Khan III (1877-1957). Suo padre (morto nel 1960) era l'erede di quest'ultimo, che prefer\u00ec, tuttavia, designare il nipote. Karim ha la nazionalit\u00e0 britannica e portoghese ed \u00e8 a capo di un grande impero economico-finanziario (soprattutto nel settore turistico e aeronautico), titolare di un patrimonio netto stimato intorno ai 13 miliardi di dollari.\nBiografia.\nInfanzia ed educazione.\nQuello di Aga Khan \u00e8 un titolo onorifico conferito, nel 1834, al 46\u00ba Imam dei Nizariti Hasan Ali Shah (1817-1881) dallo sci\u00e0 di Persia Fath Ali Shah, in quanto aveva sposato la figlia Sarv-i Jahan Khanum, diventando cos\u00ec un membro della famiglia imperiale Qajar. Il titolo di \"Principe\" (con trattamento di \"Sua altezza\") fu riconosciuto dai successivi sovrani persiani e anche dalla Gran Bretagna. La consorte dell'Aga Khan \u00e8 denominata \"begum\", i figli e gli altri parenti si distinguono come Principi. Il 26 ottobre 1967 l'Aga Khan IV fu l'unico \"straniero\" presente all'incoronazione, a Teheran, di Mohammad Reza Pahlavi e dell'imperatrice Farah.\nI Nizariti (18 milioni nel 2007, sparsi soprattutto in India e Pakistan), costituiscono la principale branca degli Ismailiti, un tempo noti come \"Assassini\" (seguaci di Hasan) e riconoscono l'Aga Khan come loro Imam ereditario. \nTrascorse la giovinezza a Nairobi (Kenya) e, trasferitosi in Svizzera, frequent\u00f2 per nove anni la prestigiosa scuola \"Istituto Le Rosey\", presso Ginevra. Si \u00e8 laureato nel 1959 presso l'Universit\u00e0 Harvard in \"Storia Islamica\" con un BA Honors. \nMatrimoni.\nNel 1969 ha sposato Begum Salimah Aga Khan (nata Sarah Frances Croker-Poole), nata a Nuova Delhi da genitori britannici e cresciuta in India. Hanno avuto tre figli: la principessa Zahra, nata nel 1970, il principe ed erede Rahim, nato nel 1971, e il principe Husayn, nato nel 1974. Divorziarono nel 1995. \nTre anni dopo Karim scelse come seconda consorte la tedesca Gabriele Renate Thyssen (nata Homey) (divenuta con la conversione alla religione musulmana e le successive nozze Begum Inaara Aga Khan), gi\u00e0 divorziata dal principe Carlo Emilio di Leiningen, dalla quale ha avuto nel 2000 un figlio, Ali. Begum Inaara, nata come Gabriele Renate Homey, figlia di Helmut Friedhelm Homey e di Renate Thyssen-Henne (nata Kerkhoff), prese durante l'infanzia il cognome del patrigno Bodo Thyssen, membro della famiglia Thyssen. Nel 2014 anche questo matrimonio \u00e8 stato sciolto.\nImam dei musulmani Ismailiti Nizariti.\nIl principe \u00e8 divenuto \"Imam\" dei musulmani Ismailiti Nizariti l'11 luglio 1957, all'et\u00e0 di vent'anni, succedendo al nonno, Aga Khan III, che non condivideva lo stile di vita del figlio Ali (sposo anche della \"star\" hollywoodiana Rita Hayworth, madre, nel 1949, di Yasmin). Ali Khan, nato a Torino dall'italiana Cleope Teresa \"Ginetta\" Magliano, scomparve nel 1960 in un incidente automobilistico. \nIl trattamento di \"Sua altezza\" gli fu accordato nel 1957, dopo la morte del nonno, dalla regina Elisabetta II del Regno Unito; quello di \"Sua altezza reale\", nel 1959, dallo sci\u00e0 di Persia. \n\u00c8 il quarantanovesimo Imam ereditario dei Nizariti (la setta degli Assassini) Khoja ed \u00e8 da essi ritenuto diretto discendente di Maometto attraverso suo cugino e genero \u02bfAl\u012b b. Ab\u012b \u1e6c\u0101lib, primo Imam degli sciiti, e di sua moglie F\u0101\u1e6dima, figlia del Profeta.\nOgni anno l'Aga Khan, con turbante e scettro incastonati di pietre preziose, presiede a Karachi la cerimonia organizzata, per consuetudine, dai Nizariti, in cui gli viene corrisposto tanto oro, platino e diamanti corrispondenti al suo peso.\nImpegno per la Sardegna.\nHa ricevuto delle onorificenze in Italia per i suoi impegni in Sardegna, con il socio e amico Gianfranco Fodde, in particolare per lo sviluppo turistico della Costa Smeralda; nel 1963 ha dato vita alla compagnia aerea Alisarda, poi divenuta Meridiana (che rilev\u00f2 pure l'aeroporto di Firenze-Peretola) e ha fatto costruire, nel 1969, il nuovo aeroporto di Olbia-Costa Smeralda, diventato il pi\u00f9 importante scalo internazionale dell'isola.\nL'Aga Khan ha dimostrato apprezzabili capacit\u00e0 imprenditoriali quando, nel 1962, attratto dalla naturale bellezza del tratto di costa nord-orientale sarda compresa nei comuni di Olbia ed Arzachena, acquist\u00f2 quei terreni. Coadiuvato dagli architetti Jacques Couelle, Savin Couelle, Luigi Vietti e Michele Busiri Vici, ide\u00f2 lo stile della Costa Smeralda con l'utilizzo dei materiali locali galluresi, come il granito e il legno. Fond\u00f2 Porto Cervo, sede del cosiddetto \"jet set internazionale\" e fece costruire un capiente porto (700 posti), con lussuosi alberghi e ritrovi mondani. Il 12 maggio 1967 fond\u00f2 lo Yacht Club Costa Smeralda. Nel 2012 il controllo del Consorzio fu trasferito ad altre societ\u00e0.\nNel 1977, primo tra i musulmani in Italia, il principe ha ricevuto dal capo dello Stato Giovanni Leone il titolo di cavaliere di gran croce dell'Ordine al merito della Repubblica italiana; nel 1988 quello di cavaliere del lavoro.\nNel gennaio 2013 ha acquisito nuovamente Meridiana, ricapitalizzandola.\nGiubileo d'oro.\nL'Aga Khan, che risiede soprattutto a Gouvieux, in Francia (nella residenza denominata \"Domaine d'Aiglemont\"), ma anche nella fastosa residenza indiana di Pune, ha festeggiato l'11 luglio 2007, a Karachi il \"giubileo d'oro\" del suo imamato."}
{"id": "108799", "revid": "124450781", "url": "https://it.wikipedia.org/wiki?curid=108799", "title": "Gradi delle Schutzstaffel", "text": "I gradi e le mostrine delle Schutzstaffel erano un sistema di gradazione paramilitare usato dalle SS tedesche per differenziarsi dall'esercito, dallo stato tedesco e dal partito nazista. La gradazione originale delle SS era la stessa delle SA, ma si svilupp\u00f2 successivamente in una propria differente gradazione.\nBench\u00e9 le SS fossero divenute una delle pi\u00f9 complesse organizzazioni paramilitari naziste, la loro gerarchia rimase sostanzialmente immutata, subendo poche modifiche, nel 1933, 1934 e nel 1942, per assecondarne la diffusione generale.\nEvoluzione dei gradi delle SS.\n1925\u20131929.\nI primi gradi delle SS non avevano mostrine particolari; erano costituiti da una fascia da portare sul braccio con una svastica centrale e un numero di strisce bianche che variava a seconda del grado. Ecco come si differenziavano le gradazioni nel 1926:\n1930\u20131932.\nTruppa.\nCon le ultime modifiche, dall'aprile 1942 fino alla fine della guerra, il sistema gerarchico delle \"Allgemeine-SS\" fu quindi il seguente:\nCome per tutte le formazioni del NSDAP, Hitler era il Comandante in capo delle SS con il titolo personale di \"Der Oberste F\u00fchrer der Schutzstaffel\" (Comandante supremo delle Schutzstaffel)."}
{"id": "108801", "revid": "123985185", "url": "https://it.wikipedia.org/wiki?curid=108801", "title": "Pietro Citati", "text": " \nBiografia.\nNato a Firenze da una nobile famiglia siciliana, trascorre l'infanzia e l'adolescenza a Torino, dove frequenta l'Istituto Sociale e in seguito il liceo classico Massimo d'Azeglio. Nel 1942, durante la guerra, si trasferisce con la famiglia in Liguria. Si laurea nel 1951 in Lettere moderne all'Universit\u00e0 di Pisa quale allievo della Scuola Normale Superiore. Incomincia la sua carriera di critico letterario collaborando a riviste come \"Il Punto\" - dove conosce Pasolini - \"L'approdo\" e \"Paragone\".\nDal 1954 al 1959 insegna italiano nelle scuole professionali di Frascati e della periferia di Roma. Negli anni Sessanta scrive per il quotidiano \"Il Giorno\". Dal 1973 al 1988 \u00e8 critico letterario del \"Corriere della Sera\"; dal 1988 al 2011 de \"La Repubblica\"; dal 2011 al giugno 2017 scrive recensioni letterarie per il \"Corriere della Sera\". Il 28 luglio 2017 riprende a pubblicare su \"La Repubblica\". \nScrittore poliedrico, si \u00e8 cimentato con successo nella saggistica e nella biografia letteraria di grandi scrittori (Alessandro Manzoni, Kafka, Goethe, Tolstoj, Katherine Mansfield, Giacomo Leopardi, ecc.). Varie sue pagine sono dedicate anche ai miti dei popoli antichi e della grecit\u00e0 (Omero innanzi tutto), alle dottrine religiose e filosofiche come l'Ermetismo.\nInfluenze ed ermeneutica.\nCitati non adopera un metodo di interpretazione precostituita nell'approccio esegetico: risulta influenzato pi\u00f9 dalla narrativa che non dalla mera critica letteraria. Dichiar\u00f2: \u00abMi hanno influenzato moltissimo Goethe, Kafka, Gadda. Pessoa, Musil e Borges erano forme diverse di ironia: letteraria e metafisica, Borges; vertiginosa e multiforme, Pessoa; ed infinitamente complessa quella di Musil. Sono tre forme di ironia di tre grandi scrittori, i quali poi hanno infinite altre sfaccettature\u00bb.\nEgli considera la lettura dell'opera letteraria suscettibile di variazioni, a seconda del tempo e del momento in cui la si legge: \u00abNei miei libri c'\u00e8 sempre una fusione fra vita e interpretazione dell'opera. Racconto la vita, ma non tutta la vita: la seguo fino al momento in cui una persona ordinaria cambia e diventa scrittore, il momento in cui scatta qualcosa in lui. Cerco di capire il segreto di questa metamorfosi di un uomo qualunque - fino ad allora un mondano, un ufficiale o un impiegato - che a un certo punto si trasforma in uno scrittore: a partire da quel momento, il mio libro diventa un'interpretazione dei libri che hanno scritto\u00bb.\nIl genere biografico.\nLo scrittore ha contribuito al rinnovamento del genere della biografia che, a partire dagli anni Settanta, risulta scandito dalla commistione di biografia romanzata e romanzo biografico fino ad approdare ad una mutazione della natura di opera biografica, nella quale l'autore diviene esso stesso personaggio di un'opera letteraria. Egli precisa nella nota finale de \"La colomba pugnalata\": \u00absebbene contenga delle pagine sulla vita di Proust, La colomba pugnalata non intende essere, e non \u00e8, una biografia\u00bb. "}
{"id": "108806", "revid": "116658409", "url": "https://it.wikipedia.org/wiki?curid=108806", "title": "Chromista", "text": "I cromisti (Chromista) sono un gruppo tassonomico di esseri viventi eucarioti unicellulari o pluricellulari, per la maggior parte fotosintetici, anche se vi sono stati inseriti organismi precedentemente classificati fra i \"funghi inferiori\", e dunque eterotrofi.\nNelle recenti classificazioni, in maniera controversa dato il possibile polifiletismo, il gruppo \u00e8 stato elevato a livello di regno.\nIl termine \u00e8 stato coniato da Thomas Cavalier-Smith nel 1981 per un gruppo che comprendeva stramenopili e aptofite ma successivamente \u00e8 stato inserito nel gruppo pi\u00f9 ampio dei cromalveolati perch\u00e9 probabilmente parafiletico, dato che lasciava fuori gli alveolati.\nIl regno ha alcune caratteristiche proprie come un reticolo periplastidiale, situato tra le due buste del cloroplasto e le due membrane esterne, la presenza in tutti e due i sottogruppi di clorofilla \"a\" e \"c\". Il cloroplasto \u00e8 costituito da quattro membrane: due membrane tipiche dei cloroplasti e due membrane esterne collegate generalmente al nucleo cellulare. Questa situazione sarebbe il risultato di un'endosimbiosi secondaria, e pi\u00f9 precisamente dell'ingestione di un'alga rossa unicellulare dentro un altro organismo eucariote."}
{"id": "108807", "revid": "499531", "url": "https://it.wikipedia.org/wiki?curid=108807", "title": "Pastorizia", "text": "La pastorizia \u00e8 una delle forme pi\u00f9 antiche di allevamento, praticata con la maggior parte delle specie animali domestiche da reddito, principalmente ovini, caprini, bovini, ma anche suini, equini, cervidi, camelidi.\n\u00c8 l'attivit\u00e0 principale dei popoli che vivono di economia pastorale.\nDescrizione.\nLa pastorizia si contraddistingue dall'allevamento classico in stalle o recinti perch\u00e9 gli animali bestiame si nutrono lasciati liberi in un ambiente naturale ovvero sono al pascolo allo stato brado anzich\u00e9 nutriti con risorse dell'allevatore; vi \u00e8 una forte simbiosi che si instaura tra gli animali e il pastore, che si occupa di loro \"a tempo pieno\", non limitandosi ad accompagnarli al pascolo, ma fornendo loro protezione dai predatori (anche con il tradizionale ausilio di cani), cure sanitarie, assistenza durante il parto ecc.; un'altra peculiarit\u00e0 di questo tipo di allevamento \u00e8 che la persona che si occupa degli animali \u00e8 generalmente la stessa che provvede alla trasformazione dei prodotti (dalla tosatura della lana alla produzione di derivati del latte); gli uomini preistorici usavano fortemente la pastorizia perch\u00e9 erano fondamentalmente nomadi.\nLa pastorizia aveva un ruolo centrale nelle economie e nelle societ\u00e0 del passato: in Italia, dal secondo decennio del Novecento, le dimensioni degli allevamenti bradi cominciarono progressivamente a diminuire, tuttavia dopo mezzo secolo di progressiva riduzione vi \u00e8 stata una vistosa inversione di tendenza; mentre alla fine degli anni settanta si considerava un fenomeno destinato a scomparire, legato allo sottosviluppo, oggi la pastorizia ha riacquistato una certa importanza anche in alcune aree moderne dell'Occidente; stando alle rilevazioni effettuate alla fine degli anni novanta, in Italia, il numero dei capi di bestiame \u00e8 aumentato notevolmente: rispetto agli anni '70 il numero di pecore, ad esempio, ha registrato un aumento del 40%, passando da 7 a quasi 11 milioni di esemplari.\nInquadramento storico.\nUna tradizione antichissima postula l'assoluta contrapposizione, quindi l'inevitabile conflittualit\u00e0 tra popolazioni pastorali e popolazioni agricole, le prime per necessit\u00e0 nomadi, le seconde inevitabilmente stanziali. Nel tempo si cre\u00f2 tra le due tipologie di popolazione una relazione quasi simbiotica, non solo di razzia, ma anche di scambi commerciali con il mondo agricolo ed urbano. Alcuni stati hanno cercato in tutti i modi di reprimere le popolazioni nomadi di pastori e queste hanno molto spesso dovuto elaborare delle strategie per sopravvivere. La conflittualit\u00e0 \u00e8 attestata da cento vicende storiche, la pi\u00f9 significativa, indubbiamente, la decisione di Gengis Khan, indotto dal consenso dei propri generali a distruggere, in tutta la Cina appena conquistata, argini e canali che alimentavano le risaie, per fare del Celeste Impero un solo pascolo per i cavalli, una decisione da cui il conquistatore sarebbe stato dissuaso da uno dei consiglieri, Yelu Ch'u-ts'ai, che avrebbe salvato la civilt\u00e0 cinese allettando l'avidit\u00e0 del selvaggio capo dei mongoli dimostrandogli l'entit\u00e0 dei tributi che i cinesi, lasciati alle loro risaie, avrebbero potuto pagare al nuovo padrone.\nAll'alba della letteratura agraria Lucio Columella proclama la necessit\u00e0 di superare la conflittualit\u00e0 e propugna la cooperazione di agricoltura e allevamento che, uniti, moltiplicano le produzioni di entrambi, costituendo il letame degli animali allevati, e il lavoro dei buoi, condizioni di floridezza agricola, e offrendo, a sua volta, campi fecondi, abbondanza di fieno per alimentare convenientemente gli animali durante l'intero corso dell'anno\nMentre, peraltro, l'allevamento agricolo si fonda sui foraggi dei campi, l'autentica pastorizia si fonda sui foraggi naturali di pascoli e savane, generalmente stagionali, tanto che la pastorizia si \u00e8 avvalsa, sistematicamente, del mutamento stagionale dei pascoli mediante gli spostamenti definiti transumanza. Tutto il Mediterraneo, ha sostenuto il grande storico moderno Fernand Braudel, \u00e8 un \u201cmare di montagna\u201d, attorno al quale tra coste e monti si svilupparono, per millenni, mille piste per la transumanza, i \u201ctratturi\u201d. In Spagna le Serranias e le Sierras, in Francia le Alpilles, in Italia il Gennargentu, i Peloritani, i Nebrodi, le Madonie, la Sila, il Gran Sasso, la Maiella, i Monti della Laga, l'Appennino tosco-emiliano, il gruppo del Baldo e i Monti Lessini, in Grecia il Monte Olimpo e il Parnaso, in Mauritania l'Atlante: su tutte le coste del Bacino \u00e8 stato, d'inverno, un brulicare di animali, che l'estate salivano, lungo i tratturi, a quote tra i mille ed i duemila metri.\nQuanti animali erano coinvolti nella migrazione tra ciascuna delle coppie di poli che costituivano le mete del pendolare annuale? Gli storici hanno proposto una pluralit\u00e0 di dati. Per un'area chiave della pastorizia italiana, la Romagna anticamente appartenente al Granducato di Toscana, le cui pecore migravano, per l'inverno, nella Maremma grossetana, ha proposto una serie di valutazioni Antonio Saltini, che sulla base del rapporto medio nazionale tra animali migranti e stanziali suppone che nella Romagna granducale a met\u00e0 dell'Ottocento si dovessero attribuire 35.000 capi alle greggi migranti, 105.000 a quelle stanziali. Considerando, peraltro, che la Romagna presentava caratteri che non rispecchiavano la media delle condizioni nazionali, e supponendo che, per l'entit\u00e0 del gregge allevato in ogni podere romagnolo di collina, i poderi il cui gregge fosse pi\u00f9 consistente dovessero affidare, in autunno, parte degli animali a \u201cfida\u201d ad un pastore migrante, ha proposto di elevare il numero degli animali transumanti a 50.000. Se, peraltro, le femmine del gregge romagnolo complessivo fossero, come pare verosimile, 100.000, reputandone maggiore la percentuale nelle greggi migranti, costituendo i \u201ccastrati\u201d piuttosto produzione poderale, ha proposto di ripartire il totale tra 60.000 pecore stanziali, 40.000 migranti.\nAlpeggio.\nL'alpeggio \u00e8 l'attivit\u00e0 agro-zootecnica che si svolge in montagna durante i mesi estivi; con il termine malga o alpe si fa riferimento invece all'insieme dei fattori produttivi fissi e mobili in cui avviene l'attivit\u00e0 di monticazione (una fase della transumanza): fabbricati, terreni, attrezzature, animali, lavorazione del latte prodotto.\nTransumanza.\nUna delle pi\u00f9 antiche tradizioni legate alla pastorizia \u00e8 la transumanza, ossia l'uso di spostare le greggi verso le montagne in estate e verso valle in inverno, spesso spostandosi a piedi per centinaia di chilometri (anche se oggigiorno, specie nei paesi occidentali, si ricorre spesso al trasporto con automezzi, limitando gli spostamenti a piedi a minimi tratti difficilmente praticabili in altro modo nelle parti iniziale e finale del percorso).\nPopoli pastorali.\nLe economie pastorali sono diffuse in tutto il mondo in particolare in aree naturali non vocate ad altri usi agricoli, come ad esempio la steppa, la tundra, il deserto. Alcuni popoli pastorali presenti nell'antichit\u00e0 sono estinti o hanno mutato tipo di economia. Breve elenco di popoli pastorali: mongoli, unni, visigoti, kirghisi, uiguri, kitai, xiongnu, masai, beduini,ecc..\nLa popolazione nel mondo dedita a questa attivit\u00e0 \u00e8 stimata in 200 milioni di persone."}
{"id": "108808", "revid": "287204", "url": "https://it.wikipedia.org/wiki?curid=108808", "title": "Das Schwarze Korps", "text": "Das Schwarze Korps (it. \"Il corpo nero\") era il settimanale delle SS fondato nel 1935 da Reinhard Heydrich e diretto dall\"SS-Standartenf\u00fchrer\" Gunter d'Alquen.\nStoria.\nNel 1939 la divulgazione di questo settimanale aveva raggiunto le 500.000 copie, ed era l'unico organo di stampa tedesca a non essere soggetto alla censura del Ministro della Propaganda Joseph Goebbels.\nDal 1939 divenne una caratteristica importante del giornale la pubblicazione dei nomi delle SS e della polizia militare. Con il procedere della guerra, per la necessit\u00e0 che tutte le fonti di informazioni del regime dessero l'impressione di agire all'unisono, scomparvero dal giornale le vecchie critiche agli eccessi dei capi del partito; si trasform\u00f2 cos\u00ec in foglio di propaganda che narrava le prodezze dei soldati delle Waffen-SS sul campo di battaglia."}
{"id": "108810", "revid": "1090947", "url": "https://it.wikipedia.org/wiki?curid=108810", "title": "Camera a nebbia", "text": "La camera a nebbia (o \"di Wilson\") \u00e8 uno strumento di rivelazione di particelle elementari ideato da Charles Thomson Rees Wilson nel 1899 e successivamente perfezionata nel 1912. \nDescrizione.\nStruttura.\nConsiste in una scatola a tenuta ermetica che contiene aria satura di vapore acqueo o di alcool collegata, mediante un condotto, ad un cilindro entro il quale scorre un pistone.\nFunzionamento.\nUn rapido spostamento dello stantuffo provoca nella camera un'espansione adiabatica del vapore che passa allo stato instabile di soprassaturazione. In tali condizioni una qualsiasi particella elementare carica elettricamente che penetri nella scatola ionizzando gli atomi con i quali si scontra crea, lungo il proprio tragitto, un fitto susseguirsi di nuclei di condensazione (atomi ionizzati), attorno ai quali il vapore soprassaturo si raccoglie a formare minuscole goccioline (nebbia). \nLa traccia lasciata dalla traiettoria percorsa della particella pu\u00f2 essere fotografata attraverso una parete trasparente della scatola e da questa si pu\u00f2 risalire, con particolari accorgimenti, alla determinazione della natura della particella.\nPrima di ripetere il ciclo \u00e8 opportuno rimuovere gli ioni attraverso un campo elettrico e rieffettuare la compressione.\nNelle camere a nebbia moderne lo scatto del pistone \u00e8 comandato, con l'ausilio di un circuito elettronico, dall'arrivo stesso della particella da studiare. \nDiversi tipi di camere a nebbia sono state e sono ancora realizzate per utilizzo didattico."}
{"id": "108811", "revid": "124276272", "url": "https://it.wikipedia.org/wiki?curid=108811", "title": "Archaeplastida", "text": "Gli archeplastidi (Archaeplastida, chiamati anche Primoplantae) sono composti da esseri viventi eucarioti capaci di fotosintesi, come le cosiddette alghe rosse, le piante verdi e un piccolo gruppo di organismi chiamato glaucofite. Il gruppo viene generalmente considerato monofiletico a causa delle numerose caratteristiche particolari di questo gruppo.\nNome del gruppo.\nIl nome Archaeplastida \u00e8 stato introdotto da Sina M. Adl nel 2005. Un altro nome per lo stesso clade, Primoplantae, \u00e8 stato coniato da Palmer nel 2004.\nFilogenesi degli archeplastidi secondo Lecointre-Le Guyad\u00e8re. L'etichetta Plantae \u00e8 stata proposta per il taxon Archaeplastida (Plantae \"sensu lato\") da Thomas Cavalier-Smith e per quello Embryophta da Sina M. Adl. Altre proposte includono Metabionta, Viridiplantae e altri taxa intermedi come Parenchimophyta."}
{"id": "108812", "revid": "767487", "url": "https://it.wikipedia.org/wiki?curid=108812", "title": "Camera a bolle", "text": "La camera a bolle \u00e8 uno strumento di rivelazione di particelle elementari ideato e realizzato per la prima volta da Donald Arthur Glaser nel 1952, simile per concezione alla camera a nebbia (o di Wilson) del 1899. \nLo strumento (facente parte dei rivelatori a ionizzazione) usa una quantit\u00e0 di liquido surriscaldato oltre il punto di ebollizione, quindi molto instabile, e tale da provocare nuclei di ionizzazione con anche piccole perturbazioni dovute a particelle cariche.\nStruttura e funzionamento.\nLa camera a bolle \u00e8 costituita da un recipiente metallico cilindrico (di raggio pari a circa 5 metri) contenente il liquido in condizione metastabile (surriscaldato e compresso).\nUna particella carica veloce che attraversi il recipiente ionizza molti atomi del liquido, perdendo nel contempo parte della sua energia pur senza subire deviazioni apprezzabili. Lungo il percorso della particella vengono a trovarsi ioni positivi e negativi attorno a cui il liquido inizia a bollire e le bollicine che si creano possono ingrandirsi fino a riempire tutta la camera.\nScattando diverse foto da angolazioni differenti, si ottiene una ricostruzione stereoscopica spaziale delle tracce.\nPer poter riutilizzare nuovamente la camera a bolle \u00e8 necessario aumentare la pressione per far cessare l'ebollizione del liquido, per poi ripristinare la situazione metastabile.\nSolitamente una camera a bolle \u00e8 circondata da un grosso magnete il cui campo magnetico, omogeneo in tutto lo spazio della camera, deflette le particelle cariche lungo una traiettoria circolare (ossia realizza un ciclotrone) il cui raggio dipende dalla quantit\u00e0 di moto delle particelle.\nAnalizzando le tracce, si hanno informazioni sulla massa e sulla velocit\u00e0 delle particelle. Dal raggio di curvatura R si ricava l'impulso della particella tramite la relazione seguente:\nessendo \"g\" l'ingrandimento della fotografia.\nVantaggi.\nRispetto alla camera a nebbia la camera a bolle offre:"}
{"id": "108814", "revid": "287204", "url": "https://it.wikipedia.org/wiki?curid=108814", "title": "Camera a ionizzazione", "text": "Una camera a ionizzazione \u00e8 un rivelatore di particelle a gas.\nIl suo funzionamento si basa sulle seguenti osservazioni sperimentali: \nTale dispositivo pu\u00f2 funzionare in due modi:\nConcettualmente semplice, il dispositivo presenta particolarit\u00e0 costruttive diverse a seconda del tipo di radiazioni che deve rivelare. Ad esempio, poich\u00e9 le particella \u03b1 possono essere fermate da pareti molto sottili, \u00e8 necessario porre la sorgente direttamente all'interno della camera stessa. Con le particelle \u03b2 ed i raggi \u03b3, pi\u00f9 penetranti, si munisce, invece, l'apparecchio di una finestrella di entrata.\nLe camere a ioni possono essere usate per misurare la quantit\u00e0 di gas Radon presente nell'aria. Una camera a ioni non richiede di usare basse pressioni e materiali speciali come un rivelatore Geiger. Per cui pu\u00f2 essere costruita con tecniche \"Fai da te\"."}
{"id": "108817", "revid": "2156136", "url": "https://it.wikipedia.org/wiki?curid=108817", "title": "Flusso inviscido", "text": "In fluidodinamica, un flusso non viscoso, o flusso inviscido, \u00e8 un tipo di flusso per il quale gli effetti relativi alla viscosit\u00e0 del fluido possono essere trascurati, quindi anche l'attrito tra le particelle di fluido pu\u00f2 essere trascurato e le forze di superficie hanno solo la componente normale alla superficie.\nIn fluidostatica, un fluido inviscido non \u00e8 soggetto a forze di attrito statico quindi, anche in questo caso, le forze di superficie hanno solo la componente normale alla superficie.\nQuesta tipologia di flusso \u00e8 quella matematicamente pi\u00f9 semplice da studiare, essendo descritta dalle equazioni di Eulero; in queste equazioni viene inoltre trascurata ogni forma di trasmissione del calore, per cui lo studio del flusso inviscido \u00e8 puramente fluidodinamico e non termofluidodinamico.\nLe equazioni di Eulero, integrate lungo una linea di flusso si riducono ulteriormente all'equazione di Bernoulli.\nPer valutare se gli effetti viscosi possono essere trascurati, viene definito il numero di Reynolds, che misura la preponderanza degli effetti inerziali rispetto agli effetti viscosi."}
