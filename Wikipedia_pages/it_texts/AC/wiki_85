{"id": "134246", "revid": "1529788", "url": "https://it.wikipedia.org/wiki?curid=134246", "title": "Matteo Renzi", "text": "Inizi\u00f2 la sua attivit\u00e0 politica nel Partito Popolare Italiano, poi confluito nella Margherita che a sua volta diede vita al Partito Democratico; dal 2004 al 2009 \u00e8 stato presidente della Provincia di Firenze e dal 2009 al 2014 sindaco di Firenze. Eletto segretario del PD il 15 dicembre 2013, il 17 febbraio 2014 ricevette l'incarico di formare un nuovo governo dal Presidente della Repubblica Giorgio Napolitano, sostituendo il dimissionario Enrico Letta. Il 22 febbraio 2014 Renzi giur\u00f2 come Presidente del Consiglio dei ministri, dando vita al governo Renzi.\nDivenendo Presidente del Consiglio a 39 anni e un mese, \u00e8 stato il capo di governo pi\u00f9 giovane nella storia dell'Italia unita, oltre che il primo sindaco in servizio a ricoprire questa carica; \u00e8 stato inoltre il terzo Presidente del Consiglio, se si eccettuano i governi tecnici, a non essere parlamentare al momento della nomina, e il leader pi\u00f9 giovane al G7. Il suo governo \u00e8 stato il quarto pi\u00f9 longevo nella storia della Repubblica Italiana, rimanendo in carica fino al dicembre 2016, quando Renzi rassegn\u00f2 le dimissioni proprie e dell'esecutivo da lui presieduto a seguito dell'esito negativo del referendum costituzionale del 4 dicembre, per poi dimettersi anche dalla segreteria del PD nel febbraio 2017. Rieletto segretario del PD nel maggio 2017, rassegn\u00f2 una seconda volta le dimissioni dalla segreteria a seguito del risultato deludente ottenuto dal partito alle elezioni politiche del 4 marzo 2018, in cui peraltro fu eletto Senatore della Repubblica.\nNel settembre 2019, poco dopo aver promosso la nascita del governo Conte II (M5S-PD-LeU), Renzi ha annunciato la nascita del suo nuovo partito liberale e centrista, Italia Viva, fuoriuscendo definitivamente dal PD assieme ai parlamentari della corrente da lui capeggiata. Nel gennaio 2021, come auspicato dallo stesso Renzi, il ritiro del sostegno parlamentare all'esecutivo da parte di Italia Viva ha svolto un ruolo cruciale nella caduta del governo Conte II, succeduto dal governo Draghi.\nBiografia.\nFiglio di Laura Bovoli e Tiziano Renzi, che \u00e8 stato consigliere comunale di Rignano sull'Arno tra il 1985 e il 1990 per la Democrazia Cristiana, \u00e8 il secondo dei quattro figli della coppia. Sposato dal 1999 con Agnese Landini, insegnante di liceo, ha tre figli: Francesco, Emanuele ed Ester. Cresce a Rignano sull'Arno, paese dei genitori, e studia a Firenze: prima al liceo ginnasio Dante, dove si diploma con 60/60 e poi all'Universit\u00e0 degli Studi di Firenze dove si laurea nel 1999 in Giurisprudenza con una tesi in Storia del diritto\".\"\nHa una formazione \"scout\" nell'Associazione Guide e Scouts Cattolici Italiani e ha collaborato, firmandosi \"Zac\", con la rivista nazionale della branca Rover/Scolte \"Camminiamo insieme\" della quale \u00e8 stato anche caporedattore. Ha lavorato con varie responsabilit\u00e0 per la CHIL Srl, societ\u00e0 di servizi di marketing di propriet\u00e0 della sua famiglia, fino al 2014.\nNel 1994 partecipa come concorrente per cinque puntate consecutive al programma televisivo \"La ruota della fortuna\", vincendo 48,3 milioni di lire. Nella prima met\u00e0 degli anni novanta arbitr\u00f2 alcune partite calcistiche di Seconda Categoria. Il calcio \u00e8 proprio una delle sue grandi passioni ed \u00e8 un grande tifoso della squadra della sua citt\u00e0, la Fiorentina.\nCarriera politica.\nGli inizi.\nRenzi comincia la propria attivit\u00e0 politica durante gli anni del liceo. Nel 1996 contribuisce nei Comitati per l'Italia che vogliamo in Toscana a sostegno di Romano Prodi. Dopo essersi iscritto nel 1996 al Partito Popolare Italiano, ne \u00e8 diventato segretario giovanile nel 1997 e segretario provinciale nel 1999 all'et\u00e0 di 24 anni.\nNel 2002 il PPI confluisce ne La Margherita e Matteo Renzi viene chiamato a coordinarne la sezione fiorentina e, nel 2003, a ricoprire il ruolo di segretario provinciale.\nPresidente della Provincia di Firenze.\nTra il 2004 e il 2009 \u00e8 presidente della Provincia di Firenze; alle elezioni del 12 e 13 giugno 2004 ottiene il 58,8% dei voti, in rappresentanza di una coalizione di centro-sinistra. In linea con il suo messaggio di lotta alla cosiddetta casta politica e agli sprechi sostiene di avere, durante il suo mandato, diminuito le tasse provinciali, diminuito il numero del personale e dimezzato i dirigenti dell'ente fiorentino.\nSindaco di Firenze.\nIl 29 settembre 2008 si presenta alle elezioni primarie del centro-sinistra per la candidatura a sindaco di Firenze riuscendo a vincerle con il 40,52% battendo il deputato e responsabile nazionale Esteri del PD Lapo Pistelli (26,91%), l'assessore comunale all'Istruzione e ai giovani del PD Daniela Lastri al 14,59%, il ministro \"ombra\" per l'attuazione del programma di governo e vicecapogruppo vicario PD alla Camera Michele Ventura al 12,48% e il presidente del Consiglio comunale per la Sinistra Eros Cruccolini al 5,49%, su votanti totali.Il 9 giugno 2009, alle successive elezioni amministrative, Renzi ottiene il 47,57% dei voti, contro il 32% del candidato del centro-destra Giovanni Galli, con il quale va al ballottaggio. Il 22 giugno 2009 viene eletto sindaco di Firenze riportando il 59,96% dei voti. Fa parte della Direzione nazionale del Partito Democratico. Nel 2010 \u00e8 stato, secondo vari sondaggi, il sindaco pi\u00f9 amato d'Italia.\nIl 6 dicembre 2010 Matteo Renzi si reca, a pranzo, in visita ad Arcore, presso la villa privata di Silvio Berlusconi, per \"discutere di alcuni temi legati all'amministrazione di Firenze\". La notizia, diffusa a incontro ormai avvenuto, provoca reazioni contrastanti e alcune polemiche anche tra i suoi sostenitori.\nSotto la sua guida, Firenze ha approvato, con un'ampia maggioranza nel consiglio comunale (30 voti a favore, 9 contrari e 5 astenuti), un Piano strutturale a Volumi Zero, ovvero senza possibilit\u00e0 di aumentare la cubatura rispetto al patrimonio edilizio esistente e permettendo di costruire \"ex novo\" soltanto a seguito di demolizione in uguali volumi di edifici vetusti. Il piano strutturale prevede inoltre che in futuro possano circolare nelle ZTL di Firenze solo auto elettriche. A giugno 2011 \u00e8 entrata in vigore una nuova pedonalizzazione, che comprende, tra gli altri, importanti luoghi fiorentini quali Piazza de' Pitti.\nSecondo uno studio di Datamonitor pubblicato nell'ottobre 2013 Renzi \u00e8 il quarto sindaco delle citt\u00e0 metropolitane il cui operato \u00e8 maggiormente apprezzato dai cittadini, con una percentuale di consensi del 56,5%.\nMovimento dei \"rottamatori\".\nIl 29 agosto 2010 lancia l'idea della \u00abrottamazione senza incentivi\u00bb dei dirigenti di lungo corso del PD, e dal 5 al 7 novembre seguenti organizza con Giuseppe Civati un'assemblea alla Stazione Leopolda di Firenze (\"Prossima Fermata: Italia\"). All'assemblea si contano oltre 800 interventi e 6\u00a0800 partecipanti. Nasce cos\u00ec un manifesto chiamato la \"Carta di Firenze\". A partire da quell'assemblea, Renzi ha continuato a organizzare ogni anno un'edizione della Leopolda.\nI principali sostenitori del gruppo dei \"rottamatori\" sono il presidente dell'Assemblea legislativa dell'Emilia-Romagna Matteo Richetti, il deputato regionale siciliano Davide Faraone e il consigliere regionale lombardo Giuseppe Civati. Si sono dichiarati a sostegno del gruppo undici parlamentari: i senatori Andrea Marcucci, Roberto Della Seta, Francesco Ferrante, Pietro Ichino, Luigi Lusi e i deputati Luigi Bobba, Roberto Giachetti, Maria Paola Merloni, Ermete Realacci e Giuseppina Servodio.\nDai primi mesi del 2011 Renzi \u00e8 impegnato in una campagna contro le morti su strada dovute a incidenti stradali tramite un inasprimento delle pene e la creazione del nuovo reato di \"omicidio stradale\"; il reato sar\u00e0 istituito con legge approvata nel marzo 2016.\nNell'ottobre 2011 sulla scia della sua crescente notoriet\u00e0 dopo la \"Leopolda I\", ha creato una \"tre giorni\" di proposte chiamata \"Big Bang\", sempre alla Leopolda di Firenze, con i democratici Davide Faraone e Matteo Richetti, nella quale chiunque ha avuto la possibilit\u00e0 di salire sul palco e dire in cinque minuti la sua idea d'Italia se fosse stato a Palazzo Chigi.\nQuesto incontro \u00e8 stato oggetto di critiche da parte di alcuni esponenti del Partito Democratico, vicini al segretario Bersani.\nSono intervenuti o hanno partecipato professori, scrittori (come Alessandro Baricco o Edoardo Nesi), studenti, economisti (Luigi Zingales), imprenditori (Guido Ghisolfi, Martina Mondadori, dell'omonima casa editrice, e Alberto Castelvecchi tra gli altri), lavoratori e personaggi dello spettacolo (Fausto Brizzi, Pif e Giorgio Gori, ex dirigente Fininvest e gi\u00e0 direttore di Canale 5), mentre tra i politici Sergio Chiamparino, Arturo Parisi, Ermete Realacci, Pietro Ichino, Maria Paola Merloni, Graziano Delrio, Salvatore Vassallo, il radicale Matteo Mecacci, Federico Berruti e altri hanno sostenuto l'evento che ha avuto grande visibilit\u00e0 nazionale.\nNel giugno 2012 ha organizzato assieme a Davide Faraone, Matteo Richetti e Giorgio Gori la seconda edizione del \"Big Bang\", denominata \"Italia Obiettivo Comune\". Al Palacongressi di Firenze quasi un migliaio di amministratori locali del Partito Democratico hanno raccontato la loro esperienza di governo del territorio per rilanciare un nuovo modello di PD e di Italia. Al convegno sono intervenuti Andrea Sarubbi, Andrea Ballar\u00e8 e Debora Serracchiani tra gli altri, con il sostegno di personalit\u00e0 come, ad esempio, Salvatore Vassallo, Graziano Delrio e Vincenzo De Luca.\nPrimarie \"Italia. Bene Comune\" del 2012.\nIl 13 settembre 2012 si candida ufficialmente, durante un comizio a Verona, alle primarie del centro-sinistra. Tra gli sfidanti di Renzi: il segretario PD Pier Luigi Bersani, il presidente della regione Puglia e presidente di SEL Nichi Vendola, il consigliere della regione Veneto Laura Puppato (PD) e l'assessore al Bilancio del comune di Milano Bruno Tabacci (ApI). Per la sua campagna elettorale, Renzi organizza un tour per l'Italia a bordo di un camper, che lo porta a toccare, tra settembre e novembre 2012, tutte le province italiane.\nNel primo turno delle primarie che si \u00e8 svolto il 25 novembre 2012 Renzi ha ottenuto il 35,5% pari a voti complessivi, posizionandosi al secondo posto tra i cinque candidati, dietro a Pier Luigi Bersani al 44,9% con voti. In particolare, al primo turno Renzi \u00e8 stato il candidato pi\u00f9 votato nelle cosiddette \"regioni rosse\" come Toscana, Umbria e Marche.\nAl secondo turno delle primarie, svoltosi il 2 dicembre 2012, perde contro Bersani, ottenendo voti pari al 39,1%, contro il 60,9% ( voti) del segretario del PD. Anche nelle \"regioni rosse\" Renzi non \u00e8 riuscito ad aumentare i consensi rispetto al primo turno, vincendo soltanto in Toscana, mentre in tutte le altre regioni italiane ha vinto Bersani, con un ampio distacco soprattutto in quelle meridionali.\nProgramma elettorale.\nFra le varie proposte presenti nel programma di Renzi, c'erano la diminuzione delle tasse per il lavoro dipendente con aumento di 100 euro dello stipendio netto in busta paga, da finanziarsi tramite il taglio del 15% delle spese della pubblica amministrazione; raggiungere la copertura degli asili nido per i bimbi italiani al 40% entro il 2018, che indirettamente costituirebbe un incentivo all'occupazione femminile e la creazione di potenziali posti di lavoro; il sostegno creditizio alla piccola e media impresa da finanziarsi tramite il ricollocamento dei fondi europei; diritti civili per le coppie omosessuali sul modello delle \"civil partnership\" inglesi; aggiornamento alla normativa europea della legge n. 40 del 2004 sulla fecondazione artificiale; divorzio veloce se consensuale e se i coniugi non hanno avuto figli; introduzione di una serie di meccanismi volti ad attirare in Italia investimenti esteri, come agevolazioni fiscali per i primi anni di insediamento; lotta alla corruzione con l'introduzione di pene pi\u00f9 severe; lotta all'evasione fiscale concentrata sui grandi evasori e gli evasori totali; abolizione o riduzione drastica dei rimborsi ai partiti; diminuzione delle indennit\u00e0 dei politici e del numero dei parlamentari sul modello dei provvedimenti presi dal presidente della Repubblica francese Fran\u00e7ois Hollande.\nI finanziamenti per la campagna sono stati raccolti attraverso la Fondazione Big Bang.\nPosizioni contrapposte.\nLa candidatura di Renzi \u00e8 stata oggetto di accese polemiche all'interno del Partito Democratico, con contestazioni da parte di numerosi dirigenti, come Rosy Bindi e Massimo D'Alema, e di politici esterni al PD come Nichi Vendola.\nLa polemica pi\u00f9 dura \u00e8 avvenuta con Stefano Fassina, responsabile per l'economia del partito, che ha accusato Renzi di aver copiato alcuni punti del programma di Bersani. Renzi ha replicato che il suo programma \u00e8 stato presentato molto prima di quello del segretario PD.\nTre giorni prima delle elezioni primarie Renzi, durante la trasmissione radiofonica 105 Friends di Radio 105, ha detto che in caso di sconfitta avrebbe portato un po' dei suoi amici in Parlamento e che avrebbe cercato di avere un po' di spazio, ma che non si sarebbe fatto comprare. Il giorno dopo Renzi ha rivendicato quanto detto in radio: \u00abNel presunto fuori onda di R105 dico le stesse cose che dico sempre. Dico che in caso di sconfitta non mi far\u00f2 comprare e che qualcuno dei nostri andr\u00e0 in parlamento (spero con le primarie) ma non io\u00bb.\nElezioni politiche del 2013.\nNel corso della campagna elettorale per le elezioni politiche del 2013 ha sostenuto apertamente Pier Luigi Bersani. I due esponenti del PD hanno tenuto due comizi congiunti, il 1\u00ba febbraio a Firenze e il 21 febbraio a Palermo.\nNel mese di aprile 2013, in occasione dell'imminente elezione del Presidente della Repubblica, Renzi ha avuto degli scontri con Bersani a causa della sua esclusione tra i grandi elettori e riguardanti la situazione politica interna al Partito Democratico. Ha criticato pubblicamente le candidature di Anna Finocchiaro e Franco Marini come possibili successori di Giorgio Napolitano, scatenando molte polemiche nel mondo politico italiano e ricevendo dure repliche sia dalla Finocchiaro sia da Marini.\nElezioni primarie PD del 2013.\nIl 9 luglio 2013, Renzi ha confermato in un'intervista con \"la Repubblica\" l'intenzione di candidarsi a segretario nazionale del PD.\nOltre a chi lo aveva gi\u00e0 sostenuto alle primarie del centro-sinistra del 2012 (come Paolo Gentiloni, Roberto Giachetti, Ermete Realacci, il ministro per gli affari regionali Graziano Delrio) e ai \"veltroniani\", Renzi ha ricevuto il 2 settembre l'appoggio di Dario Franceschini e della sua Area Democratica (Marina Sereni, Piero Fassino, David Sassoli). Hanno firmato inoltre la mozione a sostegno della sua candidatura anche diversi esponenti considerati vicini al premier Enrico Letta, come Gianni Dal Moro, Francesco Sanna, Francesco Boccia, Lorenzo Basso ed Enrico Borghi.\nTre gli sfidanti di Renzi: Gianni Cuperlo, deputato ed ex segretario della FGCI e Giuseppe Civati, deputato ed ex consigliere regionale in Lombardia. Gianni Pittella, che tra gli iscritti al PD ha raccolto il 5,8% ed \u00e8 quindi escluso dalla competizione delle primarie, si schiera con Renzi.\nL'8 dicembre 2013 viene eletto segretario del Partito Democratico con il 67,5% dei voti, la sua proclamazione ufficiale \u00e8 avvenuta la successiva domenica 15 dicembre dalla nuova Assemblea eletta dello stesso Partito Democratico. L'ascesa di Matteo Renzi alla guida del PD fu descritta come \"scalata\" ai danni di una parte importante dell'allora classe dirigente del partito.\nPresidente del Consiglio dei ministri.\nA seguito delle dimissioni rassegnate da Enrico Letta dopo la votazione a larghissima maggioranza (136 favorevoli contro 16 contrari), da parte della Direzione del PD, di un documento dello stesso Renzi che proponeva la sostituzione del governo presieduto da Letta e delle successive consultazioni di Giorgio Napolitano, il 16 febbraio 2014 il presidente della Repubblica convoca Renzi al Quirinale per il giorno successivo per conferirgli l'incarico di formare un nuovo governo, incarico che Renzi si riserva di accettare. Nel pomeriggio dello stesso giorno, il Presidente del Consiglio incaricato informa i presidenti delle camere Pietro Grasso e Laura Boldrini.\nIl 17 febbraio Renzi torna a Firenze per partecipare alla sua ultima riunione del Consiglio comunale; si dimette da sindaco il 24 marzo successivo.\nIl 18 e 19 febbraio il Presidente del Consiglio incaricato svolge le consultazioni con i gruppi parlamentari mentre il 21 febbraio al Quirinale scioglie la riserva e presenta la lista dei ministri che vanno a comporre il suo governo.\nIl giorno successivo presta giuramento il nuovo Governo Renzi.\nIl 24 febbraio Renzi tiene un discorso lungo pi\u00f9 di un'ora al Senato della Repubblica dove nella notte, alle 00:43, ottiene infine la fiducia con 169 voti favorevoli, 139 contrari dopo quasi 11 ore di lavori d'Aula.\nNel pomeriggio del 25 febbraio, dopo un altro discorso, ottiene infine la fiducia anche alla Camera dei deputati con 378 voti favorevoli, 220 contrari e 1 astenuto (su 598 votanti) dopo altre 9 ore di lavori.\nPolitica interna.\nIl 29 gennaio propone Sergio Mattarella come candidato del Partito Democratico alle elezioni per eleggere il Presidente della Repubblica. La proposta viene accettata all'unanimit\u00e0 e il 31 gennaio, al quarto scrutinio con 665 voti, Mattarella viene eletto Presidente.\nDal 20 marzo al 2 aprile 2015 \u00e8 Ministro delle Infrastrutture e dei Trasporti \"ad interim\" in seguito alle dimissioni di Maurizio Lupi a seguito dello scandalo \"Grandi opere\". Dal 5 aprile al 10 maggio 2016 \u00e8 Ministro dello Sviluppo Economico \"ad interim\" in seguito alle dimissioni di Federica Guidi, conseguenti all'inchiesta \u00abTempa Rossa\u00bb.\nRiforma del lavoro.\nDopo essere diventato Presidente del Consiglio, Renzi ha affermato che una riforma del mercato del lavoro \"attesa da tempo\" sarebbe in cima alla sua agenda per migliorare lo stato dell'economia italiana. Il 12 marzo 2014 il Consiglio dei Ministri ha approvato un decreto-legge sui contratti a tempo determinato, denominato \"Decreto Poletti\", dal nome del Ministro del Lavoro Giuliano Poletti, nonch\u00e9 un disegno di legge che propone importanti riforme del mercato del lavoro italiano chiamato \"Jobs Act.\" Una riduzione dell'onere fiscale di circa \u20ac 80 \u00e8 stata annunciata per coloro che guadagnano meno di \u20ac 1.500 al mese. Il 30 aprile Renzi, insieme con il Ministro della Pubblica Amministrazione Marianna Madia, ha presentato gli orientamenti per la riforma della pubblica amministrazione, successivamente approvati dal Consiglio dei ministri il 13 giugno.\nA settembre il governo ha portato il \"Jobs Act\" in Parlamento, che prevedeva, tra l'altro, l'abolizione dell'articolo 18 dello Statuto dei lavoratori, che proteggeva i lavoratori da licenziamenti ingiustificati, introduceva il contratto unico a tutele crescenti, il sussidio di disoccupazione e la tutela delle donne in maternit\u00e0. La proposta \u00e8 stata fortemente criticata dal pi\u00f9 grande sindacato italiano, la Confederazione Generale del Lavoro (CGIL) e dai suoi leader Susanna Camusso e Maurizio Landini. Inoltre, l'ala sinistra del Partito Democratico, allora guidata dall'ex segretario nazionale Pier Luigi Bersani, ha criticato fortemente il governo per la riforma, minacciando di votare contro di esso.\nIl 9 ottobre il Senato ha votato per l'approvazione del \"Jobs Act\" con 165 voti a favore di 111 contrari, segnando il primo passo per la legislazione economica pi\u00f9 ambiziosa del governo di otto mesi. Prima del voto il ministro del lavoro Giuliano Poletti \u00e8 stato costretto a interrompere il suo intervento a causa delle forti proteste del Movimento 5 Stelle e della Lega Nord.\nIl 25 ottobre, quasi un milione di persone hanno preso parte a una protesta di massa a Roma, organizzata dalla CGIL in opposizione alle riforme del lavoro del governo. Anche alcuni membri di alto profilo della fazione di sinistra del Partito Democratico, tra cui Gianni Cuperlo, Stefano Fassina e Pippo Civati, hanno partecipato alla protesta. L'8 novembre oltre 100\u00a0000 dipendenti pubblici hanno protestato a Roma in una manifestazione organizzata dai tre maggiori sindacati del paese, la CGIL, la CISL e la UIL.\nIl 25 novembre, la Camera dei deputati ha approvato il \"Jobs Act\" con 316 voti, ma il Movimento 5 Stelle, la Lega Nord e quasi quaranta membri del Partito Democratico si sono astenuti dal voto per protestare contro la riforma. Il 3 dicembre il Senato ha dato al \"Jobs Act\" l'approvazione finale necessaria per diventare legge.\nPolitiche economiche.\nIl 1\u00ba agosto, Renzi ha lanciato il decreto-legge \"Sblocca Italia\", che aveva lo scopo di facilitare l'implementazione di grandi progetti, opere civili e infrastrutture sospese in quel momento, oltre a ottenere un'ulteriore semplificazione amministrativa. Il centro di questo era il \"Millegiorni\". Il 1\u00ba settembre Renzi ha lanciato il sito web \"passodopopasso.italia.it\", per consentire ai cittadini di monitorare l'avanzamento del \"Millegiorni\". Successivamente, il 9 ottobre, Renzi ha presentato la sua prima legge finanziaria che \u00e8 stata approvata dalla Commissione europea il 28 ottobre. Il governo ha inoltre annunciato l'abolizione dell'IRAP, un'imposta regionale sulle attivit\u00e0 di produzione e, discutendo del progetto di legge finanziaria del 2016, Renzi ha promesso inoltre di cancellare l'IRPEG, l'IMU e la TASI, le tasse sugli individui, i servizi pubblici e le residenze. Nel maggio 2015 l'economia ha registrato una crescita dello 0,3%, chiudendo infine la recessione tripla immersione italiana. Nel gennaio 2016, Renzi ha rivendicato altri 500\u00a0000 posti di lavoro, creati nel periodo del suo governo attraverso le sue politiche.\nImmigrazione.\nA seguito delle guerre civili libiche e siriane, un grave problema affrontato da Renzi nel diventare Presidente del Consiglio nel 2014, \u00e8 stato l'alto livello di immigrazione clandestina in Italia. Il 2014 ha visto un aumento del numero di clandestini soccorsi in mare portati nei porti del sud Italia, con l'aumento del numero di migranti abusivi che ha suscitato critiche nei confronti di Renzi da parte del centro-destra e del Movimento 5 Stelle. L'8 agosto 2014 il Consiglio dei Ministri ha approvato un decreto-legge che prevede la protezione internazionale dei migranti. Nel novembre 2014, Renzi ha ordinato l'opzione di salvataggio gestita in Italia Operazione Mare Nostrum per sostituire l'azione europea Frontex, a causa del rifiuto di alcuni governi dell'UE per finanziarla.\nNel 2014, 170\u00a0100 migranti sono arrivati in Italia via mare, con un aumento del 296% rispetto al 2013. La maggior parte dei migranti proveniva dalla Siria, dall'Eritrea e da vari paesi dell'Africa occidentale.\nIl 19 aprile 2015 si \u00e8 verificato un enorme naufragio nel mar Mediterraneo, causando la morte di oltre 700 migranti dal Nord Africa. Renzi, tornando a Roma da un evento politico a Mantova per le elezioni regionali, ha tenuto una riunione di emergenza con i ministri e ha parlato telefonicamente con il presidente francese Fran\u00e7ois Hollande e il primo ministro maltese Joseph Muscat al fine di organizzare una riunione di emergenza dei ministri dell'interno europei per affrontare il problema delle morti di migranti. In un discorso sull'immigrazione, Renzi ha definito la tratta di esseri umani come un \"nuovo commercio di schiavi\". Da gennaio ad aprile 2015, circa 1\u00a0600 migranti sono morti sulla rotta dalla Libia a Lampedusa, rendendola la pi\u00f9 mortale rotta migratoria al mondo.\nUnioni omosessuali.\nIl 10 giugno 2015, la Camera dei deputati ha approvato una mozione che impegna il governo ad approvare un disegno di legge relativo alle unioni civili tra coppie dello stesso sesso. In precedenza tutti i principali partiti in Italia avevano presentato diverse mozioni sulle unioni civili, che erano state tutte respinte, tranne quelle del Partito Democratico, che chiedeva anche l'approvazione delle unioni civili. Renzi aveva dichiarato poco prima di diventare premier che era favorevole all'introduzione delle unioni civili per le coppie dello stesso sesso. Nel luglio 2015, diversi giorni dopo che il Parlamento europeo ha approvato una mozione che invita tutti i membri dell'Unione europea a riconoscere le relazioni omosessuali, la Corte europea dei diritti dell'uomo ha stabilito che l'Italia stava violando la Convenzione sui diritti umani non riconoscendo il \"diritto alla vita familiare\" delle coppie dello stesso sesso.\nIl 7 ottobre 2015, Renzi ha presentato al Parlamento un disegno di legge per consentire il riconoscimento di unioni civili tra persone dello stesso sesso e accordi di convivenza neutrali. Il disegno di legge \u00e8 stato approvato in prima lettura dal Senato una settimana dopo. Molti parlamentari di vari partiti hanno criticato il disegno di legge. Nonostante il disegno di legge fosse presentato lasciando ai parlamentari libert\u00e0 di voto, Renzi ha chiarito che se il disegno di legge sulle unioni civili non fosse stato approvato avrebbe chiesto subito dopo un voto di fiducia per il suo governo.\nDopo mesi di dibattito pubblico e parlamentare, il 25 febbraio 2016 il Senato ha votato a favore delle proposte di Renzi di legalizzare le unioni civili, con 173 voti a favore e 71 contrari. Un emendamento noto come disposizione \"stepchild adoption\" che avrebbe concesso la responsabilit\u00e0 genitoriale a un genitore non biologico in un'unione omosessuale, \u00e8 stato eliminato all'ultimo momento dopo che era diventato chiaro che la maggioranza dei senatori non l'avrebbe votato. L'11 maggio 2016, la Camera dei deputati ha approvato le proposte finali, con 369 voti a favore e 163 contrari.\nPolitiche sociali.\nAssieme al ministro Stefania Giannini ha presentato nel settembre del 2014 il progetto di riforma della pubblica istruzione intitolato \"La buona scuola\" e nello stesso mese il guardasigilli Andrea Orlando ha presentato un disegno legge che prevede la riforma della giustizia civile e di quella penale. La riforma della scuola viene accolta con freddezza se non con aperta ostilit\u00e0 dalla maggioranza del corpo insegnante. La legge viene ugualmente approvata il 9 giugno 2015 dalla maggioranza governativa alla Camera con 277 voti contro 173. Una raccolta firme per indire un referendum abrogativo di quattro punti della riforma non ebbe esito, perch\u00e9 fu certificato un numero di firme leggermente inferiore a quello necessario.\nIl 15 dicembre 2014 Renzi e il presidente del CONI Giovanni Malag\u00f2 annunciarono la candidatura di Roma quale sede delle Olimpiadi 2024, ufficializzata dal CIO in data 11 settembre 2015. Il 21 settembre 2016 per\u00f2 la neoeletta sindaca di Roma Virginia Raggi (M5S) dichiar\u00f2 di non ritenere le Olimpiadi una priorit\u00e0 rispetto ai problemi su servizi essenziali della citt\u00e0. Il 21 settembre 2016 il sindaco in conferenza stampa annunci\u00f2 il \"no\" definitivo alla candidatura alle Olimpiadi e il 29 settembre il consiglio comunale di Roma approv\u00f2 con 30 voti favorevoli e 12 contrari la mozione per bloccare la candidatura alle Olimpiadi, ratificando la scelta della sindaca.\nEsposizione universale del 2015.\nDurante la presidenza di Renzi, Milano ha ospitato l'Esposizione Universale; i temi erano tecnologia, innovazione, cultura e tradizioni riguardanti il cibo. Tra i partecipanti all'Expo figurano 145 paesi, tre organizzazioni internazionali, diverse organizzazioni della societ\u00e0 civile, diverse societ\u00e0 e organizzazioni non governative (ONG).\nL\u2019Expo ha rischiato di non aprire a causa di ritardi nell\u2019allestimento dell\u2019infrastruttura. Con la nomina nel 2013 di Giuseppe Sala a commissario unico dell\u2019Expo 2015, i lavori hanno conosciuto una rapida accelerazione che ha consentito il rispetto dei tempi con un pieno successo dell\u2019evento.\nL'apertura dell'Expo il 1\u00b0 maggio 2015 \u00e8 stata accompagnata anche dalla protesta di attivisti anti-austerit\u00e0 e anarchici che hanno causato danni, portando la polizia a utilizzare i gas lacrimogeni.\nExpo \u00e8 stata inoltre oggetto di alcune tensioni con la Santa Sede; infatti papa Francesco ha condannato il concetto di Expo, affermando che \"obbedisce alla cultura dei rifiuti e non contribuisce a un modello di sviluppo equo e sostenibile\". Dato che la Citt\u00e0 del Vaticano aveva in precedenza investito tre milioni di euro per ottenere il proprio padiglione durante l'evento prima della sua nomina al papato, Francesco ha affermato che, sebbene sia positivo che la Chiesa sia coinvolta in cause che combattono la fame e promuovono un'energia pi\u00f9 pulita, troppi soldi sono stati sprecati sull'Expo stesso dalla Citt\u00e0 del Vaticano.\nTerremoti del 2016.\nAlle 03:36 del 24 agosto 2016, un terremoto di magnitudo 6,2 colpisce l'Italia centrale con epicentro ad Accumoli provocando la morte di 298 persone e sfollati.\nIl 1\u00ba settembre, Renzi ha nominato l'ex presidente dell'Emilia-Romagna Vasco Errani commissario speciale per la ricostruzione. Errani era gi\u00e0 stato un commissario speciale durante il terremoto che ha colpito la sua regione natale nel 2012.\nUn terremoto di magnitudo 6,1 ha colpito a ovest di Visso il 26 ottobre alle 21:18, due mesi dopo il terremoto di agosto.\nUn terzo grande terremoto di magnitudo 6,6 ha colpito a nord di Norcia alle 07:40 il 30 ottobre, risultando il terremoto pi\u00f9 grande in Italia in 36 anni, dal terremoto dell'Irpinia del 1980.\nPolitica internazionale.\nIl governo ha affrontato delicate situazioni internazionali, come: il perdurarsi della crisi del debito in Europa; la guerra civile libica; l'invasione dell'Ucraina da parte della Russia; e infine la nascita e lo sviluppo dell'ISIS in Medio Oriente. In questo contesto, Renzi promuove le pi\u00f9 forti relazioni con: il presidente della Repubblica francese Fran\u00e7ois Hollande e il suo primo ministro Manuel Valls; il premier greco Alex\u012bs Tsipras e con il presidente degli USA Barack Obama.\nIl governo Renzi \u00e8 anche stato tra i primi governi occidentali ad avvicinarsi all'Egitto di Al-Sisi sul fronte energetico e geopolitico. Tuttavia le relazioni si deteriorano in seguito alla morte di Giulio Regeni.\nEuropa.\nIl primo luglio del 2014 Renzi assume la carica di presidente del Consiglio dell'Unione europea.\nDopo le elezioni del Parlamento europeo del 2014, che hanno visto il Partito Democratico ricevere il maggior numero di voti di tutti i singoli partiti politici che partecipano alle elezioni in tutta l'Unione europea, Renzi \u00e8 emerso come il leader pi\u00f9 importante dei socialisti europei, opponendosi alla cancelliera tedesca Angela Merkel, ampiamente considerata la leader \"de facto\" del Partito Popolare Europeo. I due leader hanno avuto molti incontri bilaterali, il primo il 17 marzo 2014 a Berlino, dove i due leader hanno discusso importanti riforme che il governo italiano ha pianificato di fare sia in Italia sia nell'UE. Il 22 gennaio 2015, Merkel ha visitato Renzi nella sua citt\u00e0 natale, Firenze, dove ha pubblicamente lodato le riforme \"impressionanti\" attuate dal suo governo. Il giorno seguente i due leader hanno tenuto una conferenza stampa congiunta davanti al \"David\" di Michelangelo.\nRenzi \u00e8 stato considerato come un alleato del presidente francese Francois Hollande del Partito Socialista. Il 15 marzo 2014 Renzi ha incontrato Hollande a Parigi, concordando con lui una politica economica comune incentrata non solo sulle misure di austerit\u00e0 imposte dalla cosiddetta \"Troika\" della Commissione europea, Banca centrale europea e Fondo monetario internazionale, ma anche su politiche pi\u00f9 flessibili per promuovere la crescita economica nell'UE. Il 7 gennaio 2015, dopo l'attacco terroristico islamico di Parigi che ha causato la morte di 17 persone, Renzi ha espresso orrore e sgomento, offrendo i suoi pi\u00f9 fervidi auguri al popolo francese e sancendo la sua vicinanza al ministro francese e alla sindaca di Parigi Anne Hidalgo. L'11 gennaio si \u00e8 unito a pi\u00f9 di 40 leader mondiali e tre milioni di persone nella Marcia Repubblicana organizzata dal presidente Hollande.\nRenzi ha costruito un rapporto costruttivo con il primo ministro britannico David Cameron del Partito Conservatore. Durante il loro primo incontro il 1\u00ba aprile 2014, Cameron ha dichiarato che le riforme previste da Renzi erano \"ambiziose\" e che insieme i due uomini sarebbero stati in grado di cambiare l'Unione europea. Lo stesso giorno, Renzi ha incontrato anche l'ex primo ministro britannico Tony Blair, che Renzi aveva precedentemente definito come un'ispirazione politica per lui.\nIl 1\u00ba agosto 2014, in seguito alla forte affermazione del suo partito alle elezioni del Parlamento europeo, Renzi ha nominato il suo ministro degli Esteri, Federica Mogherini, candidata a essere il nuovo Alto Rappresentante dell'Unione per gli Affari Esteri e la Sicurezza venendo infine confermata con successo, assicurando che l'Italia controllasse uno dei due posti pi\u00f9 importanti della Commissione. La politica della Commissione europea entrante viene invece guidata da Jean-Claude Juncker, ex primo ministro lussemburghese.\nIl 3 febbraio 2015, Renzi ha ricevuto il neoeletto primo ministro greco Alexis Tsipras della Coalizione della Sinistra Radicale, a Roma. I due leader hanno tenuto una conferenza stampa congiunta in cui si esprimeva preoccupazione per le misure di austerit\u00e0 imposte dalla Commissione europea e dichiarando che la crescita economica \u00e8 l'unico modo per risolvere la crisi. Dopo la conferenza stampa, Renzi ha presentato a Tsipras una cravatta italiana in regalo. Tsipras, che era noto per essersi rifiutato di indossare una cravatta, ringrazi\u00f2 Renzi e disse che avrebbe indossato il dono per festeggiare dopo che la Grecia aveva rinegoziato con successo le misure di austerit\u00e0.\nStati Uniti.\nRenzi ha incontrato il presidente statunitense Obama per la prima volta il 24 marzo 2014, durante il viaggio di quest'ultimo a Roma. Renzi ha anche tenuto un incontro congiunto con Obama, Papa Francesco e il Presidente italiano Giorgio Napolitano. Obama dichiar\u00f2 in seguito di essere rimasto impressionato dalle riforme che Renzi voleva intraprendere e lo stesso Renzi ha detto di considerare Obama un esempio per le politiche che voleva raggiungere.\nIl 22 settembre, Renzi ha visitato la Silicon Valley, in California. A San Francisco ha incontrato giovani emigrati italiani che hanno creato startup negli Stati Uniti. Ha anche visitato la sede di Twitter, Google e Yahoo! per tenere colloqui con i dirigenti.\nIl giorno seguente, Renzi ha parlato a un vertice delle Nazioni Unite a New York City, concentrandosi sul problema del cambiamento climatico. Dopo il vertice, Renzi incontr\u00f2 l'ex presidente degli Stati Uniti Bill Clinton e sua moglie, l'ex segretario di Stato Hillary Clinton. Alla fine del suo viaggio, Renzi partecip\u00f2 a un ricevimento condotto da Barack Obama.\nRenzi \u00e8 stato ricevuto alla Casa Bianca nell'aprile 2015. Lui e il presidente Obama hanno discusso su molte questioni, tra cui l'Ucraina, la Libia e l'ISIS. Hanno discusso dell'economia europea, del partenariato transatlantico per il commercio e gli investimenti, dei cambiamenti climatici e della sicurezza energetica. Nell'ottobre 2015, il governo italiano ha annunciato che avrebbe prolungato la sua presenza militare in Afghanistan insieme con l'esercito degli Stati Uniti, al fine di continuare la sua missione di sicurezza e prevenire l'ascesa di forze islamiche come Al-Qaeda e l'ISIS.\nIl 18 ottobre 2016, il presidente Obama ha invitato Renzi e sua moglie Agnese a partecipare a una cena ufficiale di stato alla Casa Bianca. I due uomini hanno tenuto una conferenza stampa congiunta. Tale cena \u00e8 stata la sua ultima visita di stato come presidente.\nAsia.\nRenzi ha stretto relazioni con il primo ministro giapponese Shinz\u014d Abe; Il 6 giugno 2014, Renzi ha ricevuto il primo ministro Abe a Roma e i due leader si sono incontrati anche a Tokyo nell'agosto 2015 dove hanno discusso delle relazioni con la Cina e della stabilit\u00e0 dell'Asia orientale. Il 9 giugno, Renzi si \u00e8 recato a Hanoi, in Vietnam, per incontrare il Presidente Tr\u00e0n T\u00e0n Sang e il Primo Ministro Nguy, per firmare trattati economici del valore di circa cinque miliardi di dollari. In questo modo, Renzi divenne il primo Primo Ministro italiano a visitare ufficialmente il Vietnam dal 1973, quando incominciarono le relazioni diplomatiche tra l'Italia e il Vietnam del Nord.\nL'11 giugno Renzi ha incontrato a Pechino il presidente cinese Xi Jinping, che si \u00e8 congratulato con lui per le \"importanti riforme\" intraprese dal suo governo e ha assicurato che la Cina avrebbe continuato la cooperazione con l'Italia in vista di Expo 2015 a Milano. Diversi mesi dopo, in ottobre, Renzi incontr\u00f2 il primo ministro cinese Li Keqiang a Roma per firmare venti trattati per un valore totale di otto miliardi di euro. Il 12 giugno Renzi ha incontrato il presidente kazako Nursultan Nazarbayev ad Astana, dove hanno discusso il ritiro delle truppe italiane dall'Afghanistan. Il 18 novembre Renzi si rec\u00f2 ad Ashgabat, in Turkmenistan, dove con il presidente turkmeno Gurbanguly Berdimuhamedow firm\u00f2 una serie di patti economici per garantire un aumento dell'approvvigionamento di gas.\nSconfitta al referendum costituzionale e dimissioni.\nDopo essere diventato Presidente del Consiglio, Renzi dichiar\u00f2 che uno dei suoi compiti pi\u00f9 importanti era quello di realizzare riforme costituzionali. Il quadro istituzionale italiano era rimasto sostanzialmente invariato dal 1\u00ba gennaio 1948, quando la Costituzione italiana entr\u00f2 in vigore dopo essere stata approvata dall'Assemblea costituente il 22 dicembre 1947.\nDurante il suo governo, il presidente Renzi ha deciso di avviare un ampio progetto di riforme costituzionali con l'abolizione del bicameralismo perfetto e la modifica della struttura e delle funzioni del Senato della Repubblica. Inoltre, dopo un controverso incontro con il leader di Forza Italia Silvio Berlusconi, ha proposto una nuova legge elettorale in sostituzione del cosiddetto \"Porcellum\", dichiarato parzialmente costituzionalmente illegittimo dalla Corte costituzionale. La proposta, ribattezzata \"Italicum\", prevedeva un sistema a collegi plurinominali con eventuale doppio turno e premio di maggioranza. La legge fu approvata nel maggio 2015 con il ricorso alla questione di fiducia, ma nel gennaio 2017 ne fu a sua volta riconosciuta la parziale illegittimit\u00e0 costituzionale.\nNell'aprile dello stesso anno, in merito alla suddetta riforma costituzionale, fu indetto un referendum popolare per il 4 dicembre. Renzi personalizz\u00f2 il referendum arrivando a dire, in pi\u00f9 occasioni, che in caso di sconfitta avrebbe ritenuto fallita e conclusa la sua esperienza in politica. In seguito alla sconfitta con il 59,11% di pareri negativi, Renzi annunci\u00f2 le sue dimissioni da capo del Governo, formalizzate il 7 dicembre dopo l'approvazione della legge di bilancio. Tuttavia, smentendo sue ripetute precedenti dichiarazioni, decise di non abbandonare definitivamente la politica.\nGli succede a Palazzo Chigi il suo ministro degli esteri, Paolo Gentiloni.\nDopo la Presidenza del Consiglio.\nElezioni primarie PD del 2017.\nIl 19 febbraio 2017 Renzi ha rassegnato le dimissioni anche da segretario del Partito Democratico aprendo cos\u00ec la fase congressuale.\nIl 6 marzo successivo Renzi ha presentato il suo programma elettorale per le primarie, in cui ha espresso la sua intenzione di rinnovare il partito, l'Italia e l'Europa. Ha anche annunciato un \"ticket\" elettorale con il ministro dell'agricoltura Maurizio Martina, che sarebbe diventato suo vicesegretario.\nDal 10 al 12 marzo, Renzi e i suoi sostenitori hanno partecipato alla convenzione \"Lingotto '17\", organizzato dalla corrente renziana \"In Cammino\" nel quartiere Lingotto di Torino, dove il PD \u00e8 stato fondato dieci anni prima da Walter Veltroni.\nTra i partecipanti di rilievo alla convenzione pro-Renzi c'erano il presidente del Consiglio Paolo Gentiloni, i ministri Pier Carlo Padoan, Marco Minniti, Dario Franceschini, Graziano Delrio, Roberta Pinotti, Marianna Madia e Maria Elena Boschi. Anche la storica leader radicale Emma Bonino ha partecipato alla manifestazione.Gli altri due candidati alle elezioni primarie sono stati il ministro della giustizia Andrea Orlando e il presidente della Puglia Michele Emiliano.\nDopo aver vinto il voto da parte degli iscritti al partito a marzo con quasi il 67% dei voti, il 30 aprile Renzi \u00e8 stato rieletto segretario del partito con il 69,2% dei voti, mentre Orlando ha ricevuto il 19,9% ed Emiliano il 10,9%.\nSconfitta alle Politiche del 2018 e dimissioni.\nAlle elezioni politiche del 4 marzo 2018 si assiste ad una flessione nei voti per il Partito Democratico, che ha riscosso il peggior risultato della sua storia e quella del centro-sinistra in Italia, attestandosi su un consenso di circa il 18% alla Camera e 19% per il Senato. A seguito dell'esito deludente, Renzi ha rassegnato per la seconda volta le proprie dimissioni dalla segreteria del partito, ove gli \u00e8 succeduto Maurizio Martina come segretario reggente. In occasione delle medesime politiche del 2018, Renzi \u00e8 stato altres\u00ec candidato, ed eletto, tra i senatori della XVIII legislatura nel collegio uninominale 01 della Toscana.\nNella fase di incertezza successiva al voto, Renzi ha escluso la possibilit\u00e0 di accordi di governo con la Lega o con il Movimento 5 Stelle, nonostante si fosse quasi trovata un'intesa con quest'ultimi:\nCiononostante, durante la crisi politica dell'agosto 2019, Renzi \u00e8 stato il principale artefice della creazione di un governo volto a scongiurare il voto anticipato, lasciando la conduzione delle trattative al segretario del Partito Democratico Nicola Zingaretti e al leader del Movimento 5 Stelle Luigi Di Maio. Il 5 settembre, concluse le trattative per un governo \"di discontinuit\u00e0 e di legislatura\", ha prestato giuramento il governo Conte II.\nUscita dal PD e fondazione di Italia Viva.\nIl 16 settembre 2019, pochi giorni dopo la formazione del governo Conte II, Renzi ha annunciato in un'intervista a \"la Repubblica\" la sua uscita dal PD e la sua intenzione di creare una nuova forza moderata; il giorno seguente ha annunciato il nome del nuovo partito: Italia Viva. La neonata forza politica ha ufficializzato il suo sostegno all'esecutivo, all'interno del quale operano le ministre Teresa Bellanova ed Elena Bonetti e dal sottosegretario agli esteri Ivan Scalfarotto. Il 18 settembre sono stati ufficializzati i gruppi parlamentari e i relativi componenti tra cui figurano i nomi di Roberto Giachetti, gi\u00e0 candidato alla Segreteria del Partito Democratico, di Maria Elena Boschi, Davide Faraone e Gennaro Migliore.\nCaduta del governo Conte II.\nDopo settimane di tensioni nella maggioranza, il 13 gennaio 2021, durante una conferenza stampa alla Camera, Renzi ha annunciato le dimissioni degli esponenti di Italia Viva dal Governo Conte II, ritirando il proprio sostegno parlamentare e innescando cos\u00ec la crisi di governo. Le dimissioni, a suo avviso, si sono rese necessarie in seguito alle divergenze tra Italia Viva e le altre forze di maggioranza in merito al MES, alla delega ai servizi segreti, alla ripartizione dei fondi presenti nel Recovery Fund, al ruolo di Domenico Arcuri e all'operato di alcuni ministri, tra cui Lucia Azzolina e Alfonso Bonafede. Sempre per questi motivi si \u00e8 risolto negativamente il mandato esplorativo affidato a Roberto Fico che aveva il compito di ricompattare la maggioranza politica che sosteneva il Governo Conte II.\nA seguito di ci\u00f2 il Presidente della Repubblica Sergio Mattarella ha affidato a Mario Draghi l'incarico di governo.\nCon la nascita del governo Draghi, in alcune interviste a quotidiani esteri Renzi ha rivendicato il merito di aver sostituito Conte con Draghi a Palazzo Chigi.\nA maggio 2021 Matteo Renzi risulta essere il 5\u00b0 senatore pi\u00f9 assenteista a Palazzo Madama, avendo saltato 2.581 votazioni sulle 6.485 totali (senza contare le assenze in missione) e l'ultima volta che si \u00e8 presentato in Senato da allora \u00e8 stato il 30 marzo, saltando le votazioni di un certo rilievo come il decreto per l\u2019emergenza COVID del 5 maggio.\nPosizioni e idee politiche.\nTendenze politiche.\nRenzi si \u00e8 dichiarato favorevole al ricambio generazionale della classe dirigente, tramite l'uso di elezioni primarie. Sostiene alcune iniziative atte a ridurre il costo della politica, tra cui l'eliminazione di una delle due camere, l'abolizione del finanziamento pubblico ai partiti, l'elezione diretta dei politici da parte dei cittadini, le abolizioni dei vitalizi e la cancellazione dei contributi statali ai giornali di partito.\nRiguardo al Partito Democratico ha dichiarato che il PD dovrebbe maggiormente guardare al futuro, alle proposte e alle idee, anzich\u00e9 parlare in \"\"politichese\" e inseguire le alleanze \"contro qualcuno\"\". Renzi guarda alla sinistra come qualcosa di diverso rispetto alle versioni novecentesche. La sua visione di sinistra \u00e8 liberale, con una vocazione maggioritaria, pronta a coniugare liberalizzazioni e nazionalizzazioni e che si rif\u00e0 alle politiche fatte da Tony Blair in Inghilterra. Guarda con interesse alle proposte in tema di lavoro ed economia di Tito Boeri e Luigi Zingales, tra cui la flexicurity ispirata al modello scandinavo. Nel 2012 Renzi ha dichiarato di considerare il liberismo come un principio di sinistra, citando come modelli d'ispirazione in tal senso Tony Blair, Andrea Ichino e il gi\u00e0 citato Zingales, e suscitando parecchie critiche soprattutto da sinistra.\nLe sue posizioni politiche sono considerate da alcuni osservatori \"non di sinistra\", piuttosto Renzi \u00e8 considerato un politico di centro, come del resto \u00e8 centrista il partito da lui fondato, Italia Viva. In particolare, il suo pranzo ad Arcore con Silvio Berlusconi nel dicembre 2010 ha suscitato molte polemiche e perplessit\u00e0. Berlusconi ha dichiarato: \u00abRenzi porta avanti le nostre idee, sotto le insegne del PD\u00bb, Renzi ha smentito facendo riferimento alla vittoria da lui riportata al primo turno delle primarie in regioni tradizionalmente orientate a sinistra.\nRenzi si \u00e8 pi\u00f9 volte dichiarato contrario al populismo. In particolare \u00e8 contrario a un'alleanza stabile tra PD e M5S, e a favore di un'alleanza delle forze, a dir suo, \"responsabili\" e non populiste.\nFavorisce alleanze di centro con partiti politici di ispirazione liberale, socialdemocratica, riformista, ma che non escluda anche forze politiche appartenenti all'area di centro-destra.\nIn disaccordo con gli altri partiti che compongono la maggioranza nel governo Conte 2, sostiene che \u00ab\"Il Recovery Plan per \u201cguarire il Paese\u201d dalla pandemia presentato dal Presidente del Consiglio Conte non \u00e8 ambizioso e concentra poche risorse per settori fondamentali quali la sanit\u00e0\u00bb.\" Ha pertanto tenuto una conferenza stampa alla Camera dei deputati il 28 dicembre, nel quale illustrava il piano \"CIAO (Cultura, Infrastrutture, Ambiente, Opportunit\u00e0)\", chiaro riferimento alla parola italiana \"ciao\" e a quella che sarebbe stata la prossima uscita del suo gruppo parlamentare dal governo, causandone la crisi e la caduta.\nIl 21 luglio 2021 firma i referendum sulla giustizia promossi dal Partito Radicale e dalla Lega.\nDiritti civili.\nNel 2007 ha sostenuto il Family Day e sulle unioni civili ha dichiarato che sono \"\"un controsenso rispetto alle vere urgenze del Paese\" e che \"non c\u2019\u00e8 bisogno di essere cattolici per difendere la famiglia\". Tuttavia nel 2012 in un'intervista su Max si \u00e8 dichiarato a favore della \"civil partnership\" (unioni civili sul modello britannico) e ha dichiarato che \"il matrimonio, parlando da politico, non deve essere considerato un sacramento\"\". Nel febbraio 2016 come Presidente del Consiglio ha posto la questione di fiducia sulla cosiddetta \"legge Cirinn\u00e0\", che consente e regolamenta le unioni civili tra persone dello stesso sesso, che \u00e8 stata quindi approvata.\nTemi ambientali.\nRenzi ha votato contro il nucleare ai referendum del 2011 e si \u00e8 espresso a favore del ricarico sulle bollette dei costi per gli investimenti sull'acqua pubblica; ha sostenuto a Firenze le pedonalizzazioni e un piano strutturale a volumi zero.\nAnni dopo tuttavia, in qualit\u00e0 di Segretario del PD e Presidente del Consiglio dei ministri, ha indicato la linea politica ufficiale del partito nell'astensione per il referendum abrogativo sulle trivelle del 17 aprile 2016, giungendo a definirlo \"una bufala\". Il referendum non sort\u00ec effetti per il mancato raggiungimento del \"quorum\" dei votanti.\nAttivit\u00e0 extra-politiche.\nDall'inizio del 2018 Renzi ha avviato l'attivit\u00e0 di conferenziere (retribuito) in giro per il mondo. \u00c8 inoltre presente nel board di alcune societ\u00e0 estere. \u00c8 membro del \"Future Investment Initiative\", la fondazione che fa capo al principe ereditario dell'Arabia Saudita, Mohammad bin Salman. Nel febbraio 2021 hanno suscitato polemiche le dichiarazioni di Renzi riportate sui canali telematici del \"Future Investment Initiative\", nell'ambito degli incontri di quella che \u00e8 stata ribattezzata la \"Davos del deserto\". A Riyad, Renzi (membro del board di \"Future Investment Initiative\") ha intervistato il principe ereditario Mohammad bin Salman Al e ha definito l'Arabia Saudita come il luogo di \"un nuovo Rinascimento per il futuro\".\nRenzi fa anche parte dall'agosto 2021 del consiglio d'amministrazione di Delimobil, la pi\u00f9 grande societ\u00e0 di car sharing in Russia di propriet\u00e0 dell'italiano Vincenzo Trani, l'imprenditore che ha portato in Italia il siero russo \"Sputnik\". Il fatto \u00e8 emerso nell'ambito della procedura di trasparenza avviata da Delimobil in occasione della quotazione a Wall Street.\nControversie e procedimenti giudiziari.\nSpese di rappresentanza.\nNel 2012 la Corte dei conti ha aperto un'indagine sulle spese di rappresentanza effettuate dalla Provincia durante il mandato di Renzi, che ammontano a circa euro e, secondo il \"Fatto Quotidiano\", il ministero del Tesoro indaga su Florence Multimedia, societ\u00e0 in house voluta da Renzi, alla quale la Provincia di Firenze, durante la sua presidenza, avrebbe concesso un affidamento di servizi \"per un importo superiore a quello previsto dai regolari contratti di servizio\".\nDanno erariale.\nRelativamente a quando era presidente della provincia di Firenze la giustizia contabile ha contestato la categoria di inquadramento di quattro persone nello staff, dichiarate dallo stesso procuratore totalmente estranee a famiglia e amicizie di Renzi, assunte presso la provincia di Firenze, a tempo determinato in categoria D anzich\u00e9 C , con uno stipendio di euro al mese anzich\u00e9 di , in violazione delle disposizioni riguardanti la contrattazione collettiva del comparto. Il 5 agosto 2011 Renzi \u00e8 stato condannato in primo grado, insieme con altre venti persone, dalla Corte dei conti della Toscana per danno erariale al pagamento di una somma totale di euro, di cui a carico proprio, gli altri a venti persone fra colleghi di giunta e funzionari. La richiesta della procura era stata inizialmente di un totale di 2 milioni e 155\u00a0000 euro, con dunque una significativa riduzione dei termini dell'accusa al termine del primo grado di giudizio. Renzi ha impugnato comunque in appello la sentenza, confidando in un'ulteriore revisione del caso e conseguente decadimento delle accuse. La Corte dei Conti della Toscana ha esteso il contraddittorio nei confronti di Renzi (dopo che la Procura Contabile ne aveva stabilito l'archiviazione) riguardo alla sua eventuale responsabilit\u00e0 per danno erariale, rinviando l'udienza d'appello al settembre del 2014. Il 6 febbraio 2015 la Corte dei Conti ha annullato la condanna pronunciata in primo grado.\nContributi pensionistici.\nL'8 ottobre 2012, Alessandro Maiorano, un dipendente del Comune di Firenze, ha presentato un esposto alla Guardia di Finanza per denunciare il fatto che il presidente di provincia e poi sindaco Matteo Renzi usufruisse di contributi pensionistici dirigenziali, essendo stato messo in aspettativa dall'azienda di famiglia CHIL srl, in cui era stato assunto come dirigente 8 mesi prima di essere messo in aspettativa per via dell'elezione a presidente della provincia. Renzi ha giustificato il fatto come un piano di riordino delle cariche interno all'azienda, che ha avuto come conseguenza la nomina a dirigente del futuro candidato sindaco. In ogni caso, nonostante non sia mai partito alcun procedimento penale a suo carico, Renzi ha scelto di rinunciare alla pensione e all'aspettativa in questione. Da un'inchiesta de \"Il Fatto Quotidiano\" del luglio 2015 Renzi non avrebbe mai offerto la restituzione dei contributi figurativi versati all'ente previdenziale sulla sua posizione pensionistica (pari a circa 200\u00a0000 euro), e nel contempo, avrebbe riscosso il relativo trattamento di fine rapporto corrispondente a una somma complessiva di circa 48\u00a0000 euro al lordo delle tasse per il periodo 2004 - 2014. Avendo Renzi rinunciato al trattamento pensionistico, comunque, i contributi versati non potranno mai trasformarsi in un trattamento pensionistico a suo favore. A settembre 2015 il PM chiede l'archiviazione del procedimento.\nCasa di Firenze.\nNel marzo 2014 la procura di Firenze ha aperto un'inchiesta senza indagati, per fare chiarezza sulla casa di Firenze dove Renzi ha avuto la residenza dal 2011 al 2013, il cui affitto \u00e8 sempre stato pagato dall'imprenditore Marco Carrai (Marco Carrai ha ottenuto svariati incarichi in societ\u00e0 controllate dal Comune e appalti dall'amministrazione, Renzi ha dichiarato di non essere preoccupato circa la possibilit\u00e0 di assimilare il suo caso ad altri noti precedenti di immobili acquistati \"a propria insaputa\", in quanto quella non era \"la casa di Renzi, pagata da Carrai\" bens\u00ec \"la casa di Carrai, pagata da Carrai\", della quale aveva usufruito in virt\u00f9 dell'amicizia con l'imprenditore e della vicinanza a Palazzo Vecchio. A settembre 2015 il PM chiede l'archiviazione del procedimento.\nInsider trading.\nSu segnalazione della CONSOB, nel 2015 la procura di Roma apr\u00ec un'indagine per \"insider trading\", nell'ambito della quale furono ascoltati Carlo De Benedetti e anche l'allora Presidente del consiglio Renzi; tra gli atti d'inchiesta rientra una registrazione telefonica la cui trascrizione fu resa nota nel gennaio 2018. Nella telefonata, avvenuta il 16 gennaio 2015, De Benedetti invitava il proprio operatore finanziario Gianluca Bolengo a comprare azioni delle banche popolari, rivelando che Renzi lo aveva informato in anticipo della sicura approvazione di l\u00ec a pochi giorni del decreto banche da parte del governo; ci\u00f2 gli permise di investire cinque milioni di euro guadagnando in poco tempo 600\u00a0000 euro di plusvalenza. Nel febbraio 2016 inoltre De Benedetti parl\u00f2 alla CONSOB dei suoi assidui rapporti con lo stesso Renzi (oltre ai due ministri Maria Elena Boschi e Pier Carlo Padoan): rivendic\u00f2 la paternit\u00e0 del \"Jobs Act\" e giunse ad affermare del governo Renzi che \u00ab\"si chiama governo, ma sono quattro persone\"\u00bb.\nL'acquisto della villa.\nNell'estate 2018 viene diffusa la notizia che Matteo Renzi e sua moglie erano in procinto di acquistare una villa in via Pietro Tacca a Firenze al prezzo di 1,3 milioni di euro, di cui 400\u00a0000 euro versati in anticipo alla stipula del contratto preliminare di compravendita. Tale notizia suscit\u00f2 diverse polemiche, poich\u00e9 in precedenza, nella puntata del 18 gennaio 2018 della trasmissione televisiva Matrix durante la campagna elettorale, Renzi aveva mostrato l'estratto conto del proprio deposito bancario, su cui risultavano solo 15\u00a0859 euro. Inoltre risultava che i coniugi Renzi pagassero gi\u00e0 una rata mensile di 4\u00a0250 euro per il mutuo della vecchia abitazione di Pontassieve (che non \u00e8 ancora stata venduta). Renzi ha poi smentito le tesi accusatorie, evidenziando che a marzo 2018 era stato eletto senatore, per cui disponeva di \"un ottimo stipendio\" compatibile con l'acquisto della villa. Successivamente \u00e8 stato reso noto che, nello stesso anno 2018, Renzi aveva acquistato anche una Mini Cooper SD (automobile con un valore di listino di circa 35\u00a0000 euro), mentre i redditi complessivi dell'anno precedente (2017) ammontavano complessivamente a 29\u00a0315 euro.\nAltro danno erariale.\nIl 4 luglio 2019 Renzi \u00e8 stato condannato in primo grado dalla Corte dei Conti toscana al versamento di 15\u00a0000 euro per un danno erariale che la procura aveva valutato in 800\u00a0000 euro, relativo al 2005 quando era Presidente della Provincia di Firenze. Il procedimento riguarda la nomina di un collegio di direzione provinciale di quattro Direttori Generali anzich\u00e9 di un singolo dirigente, come previsto dallo Statuto. Il fatto era stato in precedenza contestato anche al segretario provinciale, poi deceduto. Un secondo procedimento riguarda la nomina nel suo staff di due collaboratori privi di laurea quando era sindaco di Firenze. Il 14 maggio 2021 la Corte dei Conti ha accolto l'appello di Renzi e lo ha assolto.\nFinanziamento illecito.\nNel luglio 2021, il quotidiano \"Domani\" rivela che la Procura di Roma ha iscritto Renzi nel registro delle notizie di reato qualche settimana prima, indagandolo per finanziamento illecito e false fatturazioni, in merito a un\u2019inchiesta sui rapporti economici tra lo stesso Renzi e l\u2019agente televisivo Lucio Presta, anch'egli indagato.\n\"Bestia\" renziana.\nNel novembre 2021 \u00e8 oggetto di critiche uno scambio di email tra Renzi, l'ex spin doctor e giornalista Fabrizio Rondolino e l'amico e imprenditore Marco Carrai, agli atti di un'inchiesta su Open. Renzi \u00e8 accusato, da parte della politica e della stampa, di aver creato una sua \"Bestia\" (dall'appellativo col quale era informalmente soprannominata dai media la macchina \"social\" della Lega, gestita da Luca Morisi) allo scopo (si legge nelle email) di \"distruggere la reputazione e l'immagine pubblica\" degli avversari mediante un sito, non riconducibile a s\u00e9, \"da costruire su un server estero non sottoposto alla legislazione italiana\", grazie anche a \"software israeliani, amicizie pilotate, profili falsi e fake news\". Il Senatore si giustifica affermando: \"Questa email \u00e8 stata inviata da Rondolino come ipotesi di scuola, alla quale ovviamente nessuno ha dato corso\".\nRapporti con Mohammed bin Salman e operazioni sospette.\nNel 2021 l'Unit\u00e0 Antiriciclaggio della Banca d'Italia segnala \"operazioni sospette\" per pagamenti ricevuti da Mohammed bin Salman.\nFinanziamento illecito continuato.\nIl 7 novembre 2020 viene iscritto nel registro degli indagati presso la Procura di Firenze con l\u2019accusa di finanziamento illecito attraverso la Fondazione Open insieme a Luca Lotti, Maria Elena Boschi, l\u2019avvocato Alberto Bianchi e l\u2019imprenditore Marco Carrai, tutti membri del cosiddetto \"\u201cGiglio Magico\u201c\" renziano. A loro viene contestato il finanziamento illecito continuato \"\u201cperch\u00e9 in concorso tra loro, in esecuzione di un medesimo disegno criminoso (\u2026) Bianchi, Carrai, Lotti e Boschi in quanto membri del consiglio direttivo della Fondazione Open riferibile a Renzi Matteo (e da lui diretta), articolazione politico- organizzativa del Partito Democratico (corrente renziana), ricevevano in violazione della normativa citata i seguenti contributi di denaro che i finanziatori consegnavano alla Fondazione Open: circa 670.000 euro nel 2012, 700.000 nel 2013, 1,1 milioni nel 2014, 450.000 nel 2015, 2,1 milioni nel 2016, 1 milione nel 2017 e 1,1 milioni nel 2018\u201d\".&lt;br&gt;\nIl 9 febbraio 2022 la Procura di Firenze chiede il rinvio a giudizio di Matteo Renzi e altre 10 persone per l\u2019inchiesta sulle presunte irregolarit\u00e0 nei finanziamenti alla Fondazione Open. Il 25 febbraio 2022 la Procura di Genova chiede di archiviare la denuncia di Renzi ai magistrati."}
{"id": "134247", "revid": "123593820", "url": "https://it.wikipedia.org/wiki?curid=134247", "title": "Religione inca", "text": "La religione incas \u00e8 costituita da una serie di leggende e miti che alimentarono il panteismo dell'Impero Incas, centralizzato a Cusco, in Per\u00f9, che tuttora sopravvive in tradizioni spesso sincretistiche come quelle legate alla Pachamama.\nAlcuni nomi degli dei incas si ripetevano, oppure erano chiamati con nomi diversi nelle varie province dell'Impero. \nIntorno al 1530, si poteva individuare al suo interno l'aggregazione di almeno tre distinte tradizioni culturali: \nTre piani.\nGli Incas credevano il mondo composto da tre livelli:\n\"Pacha\" significava sia tempo che spazio.\nPantheon degli Inca.\nNella mitologia inca gli dei erano gli astri o altri grandi elementi della natura. L'unico dio nel vero senso della parola era:\nGli altri dei fondamentali erano:\nAltri dei minori:\nIn questa particolare teologia le divinit\u00e0 supreme convivevano pacificamente.\nMolto venerati dal popolo erano gli huaca (le \"forze\") dei monti, dei laghi, dei fiumi e degli alberi, ai quali si consacravano mucchi di pietre e si offrivano bambini in sacrificio.\nStruttura base della religione.\nLa religione Inca \u00e8 il riflesso, in ambito religioso, della struttura statale, in cui si conformavano varie etnie, strutture sociali ed economiche arcaiche ma amministrazioni pi\u00f9 evolute.\nIl culto centrale era dovuto al dio Inti, il dio del Sole. Era l'immagine dell'imperatore Sapa-Inca. Quando gli inca conquistavano una terra sempre facevano costruire un tempio a Inti. A Cusco il tempio pi\u00f9 importante era il Coricancha, dedicato appunto al Sole.&lt;br&gt;&lt;br&gt;\nSotto l'impero di Pachacuti si afferm\u00f2 sempre di pi\u00f9 il culto di Viracocha.&lt;br&gt; Egli fuoriesce da vari miti spesso diversi e confusi come il creatore, l'eroe civilizzatore.&lt;br&gt; \nSu Viracocha esistono differenti miti, eccone alcuni:\nAltro dio importante dopo Inti e Viracocha fu Inti Illapa, il Tuono.\nEgli viaggiava nella volta celeste con una saetta ed una mazza per generare il fulmine ed il tuono.\nEgli attingeva l'acqua da versare sulla terra dalla Via Lattea.\nReligione dell'\u00e9lite.\nLa casta imperiale ed il clero dedicavano il loro culto a Viracocha.\nNon \u00e8 facile capire se l'attenzione di Pachacuti al nuovo credo fosse dovuto a calcolo oppure a vera fede, od anche a normali necessit\u00e0 teologiche.\nReligione del popolo.\nEssa era diretta a:\nRicorrenze.\nLa pi\u00f9 grande festa religiosa inca era il Raymi (la \"danza del Sole\"), in onore di Inti, che ricorreva due volte l'anno e si protraeva per otto giorni consecutivi. Veniva acceso il \"fuoco sacro\" mediante uno specchio ustorio e tale fuoco veniva custodito dalle \"Vergini del Sole\" fino al successivo Raymi. \nQuesta festa \u00e8 celebrata ancora oggi dai popoli andini.\nTempli.\nLa civilt\u00e0 inca fond\u00f2 molti templi per adorare le varie divinit\u00e0. I templi inca pi\u00f9 conosciuti sono probabilmente quello del Sole a Cusco, quello di Vilcas Huam\u00e1n e quello sull'Aconcagua (la montagna pi\u00f9 alta del Sud America) ed il Tempio del Sole dell'Isla del Sol. Il Tempio di Cusco fu costruito senza altri mezzi che l'incastonamento delle pietre.\nQuesto, ha una circonferenza di oltre 1200 piedi. Una parte del tempio, chiamata Qoricancha, ha al suo interno svariati oggetti d'oro. Varie zone dell'impero inca furono assegnate ai sacerdoti che le amministravano in nome del dio del Sole.\nMito di fondazione dell'Impero.\nManco C\u00e1pac, il primo inca, illuminato e guidato da Inti, part\u00ec dal Lago Titicaca insieme a Mama Ocllo, sua moglie e sorella, e con una bacchetta (meglio scettro o bastone, bacchetta \u00e8 riduttivo) d'oro (consegnatagli dal padre) segn\u00f2 il punto in cui sarebbe sorta Cusco, capitale del futuro impero. \nTutti i sovrani inca, dunque, erano ritenuti discendenti diretti del Sole e, quindi, d\u00e8i essi stessi e padroni di tutte le cose e gli uomini del regno. Il sovrano sceglieva la sua sposa tra le proprie sorelle, ma possedeva anche centinaia di concubine ed era servito dalle sacerdotesse del Tempio del Sole che poteva dare in spose ai nobili della corte. Gli era dovuta obbedienza totale e a lui era riservato un terzo delle ricchezze e dei raccolti del regno (le altre due parti erano destinate alla popolazione e ai culti). Alla sua morte la salma veniva mummificata, ricoperta di doni d'oro, avvolta in ricchi mantelli ricamati e deposta in una cavit\u00e0 naturale."}
{"id": "134248", "revid": "547034", "url": "https://it.wikipedia.org/wiki?curid=134248", "title": "Beatrice Draghetti", "text": "Biografia.\nLaureata in filosofia, \u00e8 stata dirigente nazionale dell'Azione Cattolica e responsabile nazionale dell'Azione cattolica dei ragazzi, ACR, dal 1986 al 1992. Insegna religione e lettere in una scuola media.\nIn politica.\nHa iniziato la sua attivit\u00e0 politica nel 1995 con la partenza del pullman di Prodi per le elezioni politiche dell'anno successivo. In quello stesso periodo \u00e8 stata nominata assessore provinciale, riconfermata nel 1999 e poi presidente provinciale nel 2004.\nHa aderito a I Democratici dell'Asinello, poi alla Margherita e oggi \u00e8 esponente del Partito Democratico: si definisce ulivista convinta e cattolica.\nIn occasione delle elezioni amministrative del 2004 \u00e8 stata eletta al primo turno presidente della provincia di Bologna, raccogliendo il 63,4% dei voti in rappresentanza di una coalizione di centrosinistra.\n\u00c8 sostenuta, in Consiglio provinciale, da una maggioranza costituita da:\nAlla fine del 2008 PRC esce dalla coalizione per divergenze politiche culminate anche in occasione della mancata stabilizzazione dei dipendenti precari.\nIl mandato amministrativo \u00e8 stato rinnovato nelle elezioni del 2009."}
{"id": "134250", "revid": "1543377", "url": "https://it.wikipedia.org/wiki?curid=134250", "title": "Teorema di Coulomb", "text": "In fisica, il teorema di Coulomb sull'elettrostatica, \u00e8 una relazione che permette di determinare l'intensit\u00e0 del campo elettrico in prossimit\u00e0 della superficie di un corpo conduttore conoscendo la densit\u00e0 di carica in quel punto. Permette, quindi, di calcolare il campo elettrico in prossimit\u00e0 della superficie una volta che si conosce la densit\u00e0 con cui vi sono distribuite le cariche. Ne risulta che il campo elettrico \u00e8 uniforme in prossimit\u00e0 della superficie, perpendicolare a quest'ultima, e di intensit\u00e0 proporzionale alla densit\u00e0 superficiale di carica.\nLa carica in eccesso sulla superficie di un conduttore tende ad addensarsi nei punti di massima curvatura della superficie (ovvero di minor raggio di curvatura) e, in particolare, sulle punte. Col termine di \"potere disperdente delle punte\" si intende che dove la densit\u00e0 di carica \u00e8 molto intensa il campo elettrico riesce ad accelerare gli ioni presenti nell'aria fino a generare urti che producono nuovi ioni (vento elettrico).\nEnunciato del teorema.\nDato un corpo conduttore la cui superficie sia caratterizzata da una densit\u00e0 superficiale di carica formula_1, il campo elettrico prodotto in prossimit\u00e0 della superficie \u00e8:"}
{"id": "134251", "revid": "158913", "url": "https://it.wikipedia.org/wiki?curid=134251", "title": "Trincarino", "text": "Il trincarino \u00e8 un elemento longitudinale di rinforzo della struttura di una nave in legno, posto alle estremit\u00e0 dei bagli.\nI trincarini sono i primi corsi di fasciame (tavole) del ponte coperta della nave, contando dal lato dritto e da quello sinistro della murata della nave verso il centro, di spessore maggiorato rispetto ai secondi, controtrincarini (seconde tavole) e alle altre costituenti il piano di calpestio della coperta.\nLa stessa denominazione rimane nella costruzione navale metallica per le lamiere che costituiscono corsi di fasciame dei ponti delle navi in acciaio.\nNella transizione dalla costruzione dello scafo eseguita con unione delle lamiere tramite chiodatura a quella dello scafo interamente saldato i trincarini erano comunque uniti alle altre lamiere tramite chiodi e prendevano la denominazione di \"crack arrestors\" in quanto per la posa in opera del chiodo era necessaria la foratura delle lamiere da unire con fori di dimensioni che permettessero il passaggio del chiodo portato al calor rosso per poter essere ribadito. \nCon tale termine, attualmente, viene anche indicata la zona di unione tra i corsi del fasciame della cinta e quelli dei corsi di fasciame del ponte e tale componente dello scafo metallico generalmente \u00e8 di forma arrotondata per ragioni di semplicit\u00e0 di esecuzione delle saldature di unione alle citate lamiere garantendo cos\u00ec una maggiore sicurezza dell'unione stessa."}
{"id": "134253", "revid": "1543377", "url": "https://it.wikipedia.org/wiki?curid=134253", "title": "Test di Lucas-Lehmer", "text": "Il test di Lucas-Lehmer \u00e8 una verifica della primalit\u00e0 dei primi di Mersenne. In sintesi, per formula_1 numero primo, detto formula_2 il formula_1-esimo numero di Mersenne, esso \u00e8 primo se e solo se divide formula_4, dove formula_5 \u00e8 l'n-esimo termine della successione definita ricorsivamente come:\na partire da \nIl test \u00e8 stato sviluppato originariamente dal matematico \u00c9douard Lucas nel 1870 e semplificato da Derrick Norman Lehmer nel 1930. Il test \u00e8 talmente rapido e facile da programmare, che nel 1978 due studenti delle superiori dimostrarono che il numero di Mersenne formula_8 \u00e8 primo, battendo il precedente record del pi\u00f9 grande numero primo allora conosciuto.\n\u00c8 possibile anche un'ottimizzazione nel tempo di calcolo, per poter trattare numeri maggiori, dato che formula_9 cresce molto velocemente, all'aumentare di formula_10, per diventare presto intrattabile. Si pu\u00f2 sostituire, alla successione precedente, quella specifica per il numero da verificare formula_11, ricavata come segue:\ndove \"mod\" \u00e8 il modulo, ossia il resto della divisione per formula_13. Questa successione ha per\u00f2 lo svantaggio di essere utile solo per i numeri di Mersenne minori o uguali a formula_13.\nEnunciato.\nSia p un numero primo. Il corrispondente numero di Mersenne formula_2 \u00e8 primo se e solo se:\nOsservazione.\nNon \u00e8 restrittivo considerare i numeri di Mersenne formula_13 con formula_1 primo anzich\u00e9 formula_11 con formula_10 numero naturale. Si dimostra infatti che se formula_10 \u00e8 composto, allora anche formula_11 lo \u00e8.\nDimostrazione.\nPer la sufficienza: siano formula_23 e formula_24. \u00c8 facile allora mostrare per induzione che \nPoich\u00e9 formula_13 divide formula_4, esiste un intero formula_28 tale che\nossia\nMoltiplicando per formula_31, ottengo \nElevando al quadrato\nProcediamo per assurdo. Supponiamo che formula_13 sia composto e prendiamo un suo divisore \"d\" minore della sua radice quadrata. \nSia G il gruppo dei numeri nella forma formula_35 che sono anche invertibili: G ha al pi\u00f9 formula_36 elementi. Se riscriviamo la 1 e la 2 modulo \"d\", otteniamo formula_37 e formula_38 rispettivamente. Quindi \"u\" \u00e8 un elemento di G di periodo formula_39. Dato che il periodo di un elemento pu\u00f2 al massimo essere pari al numero degli elementi del gruppo, abbiamo la seguente disuguaglianza\nDato che abbiamo una contraddizione, formula_13 non ha divisori, e dunque \u00e8 primo."}
{"id": "134254", "revid": "6340", "url": "https://it.wikipedia.org/wiki?curid=134254", "title": "Corni di Hattin", "text": ""}
{"id": "134255", "revid": "121621894", "url": "https://it.wikipedia.org/wiki?curid=134255", "title": "Simmetria di Poincar\u00e9", "text": "La simmetria di Poincar\u00e8 \u00e8 la simmetria completa della relativit\u00e0 speciale e comprende:\nLe ultime due simmetrie costituiscono il gruppo di Lorentz. Esse sono generatori di un gruppo di Lie chiamato gruppo di Poincar\u00e9 che \u00e8 un prodotto semidiretto del gruppo di traslazioni e del gruppo di Lorentz. Oggetti che risultano invarianti sotto questi gruppi sono detti avere invarianza di Poincar\u00e9 o invarianza relativistica.\nIl gruppo di Poincar\u00e8 \u00e8 un gruppo di simmetria completa di qualsiasi teoria relativistica di campo. In base a ci\u00f2 ogni particella elementare sono rappresentate in questo gruppo. Esse sono generalmente specificate dal \"4-momento\" di ogni particella (ad esempio la sua massa) e dal numero quantico intrinseco JPC, dove J \u00e8 lo spin del numero quantico, P \u00e8 la parit\u00e0 e C \u00e8 la coniugazione di carica del numero quantico. Molte teorie quantistiche di campo violano la parit\u00e0 e la carica di coniugazione. In questi casi si trascurano P e C. Poich\u00e9 la CPT \u00e8 un'invarianza di qualsiasi teoria quantistica di campo, un tempo inverso del numero quantico pu\u00f2 essere costruito da quelli dati."}
{"id": "134263", "revid": "36426", "url": "https://it.wikipedia.org/wiki?curid=134263", "title": "Esperimento di Avery", "text": "L'esperimento di Avery e dei suoi colleghi Colin MacLeod e Maclyn McCarty risale al 1944 e rappresenta una delle esperienze fondamentali per l'avanzamento delle conoscenze nel campo della genetica e della biologia molecolare.\nTramite questo esperimento, gli scienziati riuscirono a dimostrare che il cosiddetto \"principio trasformante\" (ovvero il portatore di informazioni geniche), scoperto nel 1928 da Frederick Griffith in seguito al suo famoso esperimento, era il DNA.\nL'esperimento di Griffith.\nL'esperimento di Avery si basa sull'impianto sperimentale di quello compiuto da Griffith. In breve, Griffith us\u00f2 negli studi lo Streptococcus pneumoniae. In particolare due suoi ceppi: \nNei suoi esperimenti verific\u00f2 e dimostr\u00f2 che:\nPer spiegare questi risultati Griffith propose che all'interno della miscela contenente batteri morti \"S\" e di batteri vivi \"R\", dovesse essere avvenuto lo scambio di una qualche sostanza (il \"materiale genetico\") che avrebbe conferito virulenza ai batteri \"R\" (che venivano quindi trasformati in \"S\").\nL'esperimento di Avery di fatto mir\u00f2 a determinare quale fosse questa sostanza.\nSchema dell'esperimento di Avery.\nAvery si procur\u00f2 una coltura di pneumococchi di tipo \"S\". A questo punto lis\u00f2 le cellule (cio\u00e8 ne ruppe la parete e la membrana cellulare) in modo da ottenere una soluzione nella quale era disciolto il materiale contenuto nei batteri, il cosiddetto \"estratto cellulare\" o \"lisato cellulare\".\nIl materiale genetico doveva presumibilmente essere uno dei diversi tipi di macromolecole biologiche presenti nei batteri: (proteine, polisaccaridi, acidi nucleici \u2013 ovvero DNA e RNA \u2013 e lipidi). Avery e colleghi riuscirono a separare l'estratto cellulare nelle varie componenti macromolecolari appena citate. Successivamente cercarono di capire quali di queste sostanze erano effettivamente in grado di trasformare batteri \"R\" avirulenti in batteri \"S\" virulenti. \nLe cavie sopravvivevano quando trattate con tutte le biomolecole tranne gli acidi nucleici: il materiale genetico doveva essere quindi DNA e/o RNA.\nPer capire quale delle due sostanze fosse, divisero l'estratto contenente l'acido nucleico in due aliquote: una venne trattata con l'enzima ribonucleasi (RNasi) che degrada selettivamente l'RNA e non il DNA, l'altra venne invece trattata con desossiribonucleasi (DNasi) che degrada selettivamente il DNA e non l'RNA.\nCi\u00f2 che si osserv\u00f2 era la trasformazione dei batteri \"R\" in batteri \"S\" solo in seguito all'aggiunta dell'aliquota trattata con RNasi (che quindi aveva degradato l'RNA). \nIl materiale genetico doveva allora essere necessariamente il DNA.\nLe critiche all'esperimento.\nIl sopracitato esperimento non convinse tutti gli scienziati dell'epoca. Vi era infatti in quel periodo la convinzione diffusa (tra l'altro insita nello stesso Griffith) che il materiale genetico dovesse essere di natura proteica. Sia il DNA che le proteine sono dei polimeri. Nel caso delle proteine i monomeri (le unit\u00e0 base che ripetute danno il polimero) sono i 20 amminoacidi. Nel caso del DNA i monomeri sono solamente i 4 deossiribonucleotidi.\nDal momento che l'informazione genetica doveva essere contenuta in queste macromolecole lineari, e considerata la grande differenza genetica tra le varie specie, pareva pi\u00f9 sensato che il materiale genetico fosse di natura proteica: in questo modo, rispetto agli acidi nucleici, sarebbero state possibili molte pi\u00f9 combinazioni tra i vari monomeri e di conseguenza l'informazione contenuta dalla macromolecola sarebbe stata maggiore.\nSotto la spinta di queste convinzioni, quello che veniva criticato ad Avery era la non completa purezza degli acidi nucleici utilizzati nell'esperimento: all'interno delle soluzioni contenenti DNA e RNA si ipotizzava fossero presenti anche tracce di proteine, le stesse proteine che gli scienziati scettici pensavano costituissero il materiale genetico.\nIn questo senso, pur non tralasciando l'importanza dell'evidenza sperimentale, non si pu\u00f2 dire che l'esperimento di Avery, MacLeod e McCarty fosse la prova definitiva. Solo una decina di anni pi\u00f9 tardi (1953), Hershey e Chase dimostrarono che il materiale genetico \u00e8 costituito da DNA.\nPochi anni pi\u00f9 tardi (1956) Gierer e Scharamm con i loro esperimenti su TMV estesero ulteriormente il concetto di materiale genetico: dimostrarono infatti che in alcuni organismi sprovvisti di DNA (gli RNA virus) era l'RNA e non il DNA il loro materiale genetico."}
{"id": "134265", "revid": "287204", "url": "https://it.wikipedia.org/wiki?curid=134265", "title": "Lucky Starr, il vagabondo dello spazio", "text": "Lucky Starr, il vagabondo dello spazio (\"David Starr, Space Ranger\") \u00e8 un romanzo di fantascienza per ragazzi del 1952 di Isaac Asimov. Costituisce il primo volume del ciclo di Lucky Starr, una serie narrativa di space opera avventurosa pensato da Asimov per un eventuale pubblico televisivo.\n\u00c8 stato pubblicato in italiano per la prima volta nel 1962 col titolo Veleno per la Terra e ripubblicato anche col titolo David Starr il cacciatore dello spazio (1978).\nTrama.\nDavid Starr \u00e8 un giovane promosso a membro effettivo del Consiglio della Scienza, organizzazione che si occupa dei problemi della galassia. La Terra, sovrappopolata e nutrita dalla sua colonia agricola di Marte, fa da sfondo a strane morti per avvelenamento, tutte riconducibili a cibo di provenienza marziana, che il Consiglio, con l'aiuto della Polizia, sta cercando di tenere segrete per non seminare il panico tra la popolazione terrestre. Tutto questo potrebbe portare a sconvolgimenti politici nel delicato equilibrio tra la Terra e Marte, senza le cui risorse agricole la Terra non potrebbe sopravvivere.\nIl giovane David si trova ad essere testimone diretto di una di queste morti all'inizio del romanzo. Dopo una riunione con i suoi \"zii adottivi\" Gus Henree e Hector Conway, influenti consiglieri, si reca sotto falso nome su Marte, per indagare direttamente sul posto.\nUna volta arrivato, cerca di farsi assumere da un'azienda agricola marziana, e vi riesce dopo un incontro piuttosto burrascoso con un gruppo di agricoltori locali, nel quale si conquista le simpatie di John Bigman Jones, un bracciante locale, che trova un posto di lavoro assieme a David anche grazie al suo intervento. Nel contempo, per\u00f2, si procura anche l'inimicizia di Griswold, un sopraintendente, che il primo giorno di lavoro tenta addirittura di ucciderlo sabotando la sua auto di servizio per farlo precipitare in uno degli strani crepacci di cui \u00e8 costellata la superficie marziana. Ne segue uno scontro, combattuto senza maschera nella velenosa atmosfera marziana, nel corso del quale \u00e8 Griswold a morire precipitando nel medesimo crepaccio.\nEssendosi comportato lealmente nello scontro, ed essendo stato evidente il sabotaggio, David acquista stima dagli altri braccianti, mentre Bigman pu\u00f2 ormai essere definito suo amico. Il legame diviene ancora pi\u00f9 stretto quando Bigman, al quale David Starr chiede di procurare del materiale dalla biblioteca del Consiglio, capisce l'identit\u00e0 del consigliere.\nIl materiale procurato da Bigman serve a David per calarsi in uno dei crepacci. Vuole verificare l'ipotesi di Benson, l'agronomo della fattoria, che sostiene che l'unico modo per avvelenare le coltivazioni, protette da serre e difficili da avvicinare, \u00e8 passare dal sottosuolo, e ipotizza che le caverne sotterranee di Marte, mai visitate e dalle quali si captano misteriosi segnali regolari, siano abitate da creature autoctone, che sarebbero ostili alla presenza dell'uomo sul loro pianeta.\nLa discesa nel crepaccio \u00e8 coronata dal successo: un passaggio viene aperto, e David riesce ad incontrare effettivamente i Marziani. Appartengono ad una civilt\u00e0 antichissima ed estremamente evoluta: sono costituiti di pura energia, e quindi invisibili, comunicano per contatto telepatico diretto e sono in grado di convertire materia in energia e viceversa a piacimento. David si convince rapidamente che a questi esseri non interessa mettersi in conflitto con l'uomo, e che quindi il contagio non viene da loro.\nI marziani fanno dono a David di quella che sembra quasi una striscia di stoffa, ma che applicata sul viso avvolge chi la indossa di un campo di forza, che respinge tutto ci\u00f2 che \u00e8 pi\u00f9 grosso delle molecole d'aria. Anche l'aspetto viene alterato, in quanto dall'esterno appare come una cortina di fumo. Lo schermo si rivela utilissimo fin dal principio, perch\u00e9 permette a David di sopravvivere alla micidiale tempesta di sabbia marziana che lo attende poco dopo essere stato rimandato in superficie dai Marziani.\nArrivato alla fattoria, David racconta di essere scampato alla morte nella tempesta grazie all'intervento di un uomo che si era dichiarato \"Vagabondo dello Spazio\", descrivendolo con l'aspetto fumoso che lui sa essere dato dallo schermo. La storia lascia increduli tutti, ma c'\u00e8 altro a cui pensare: gli strani messaggi provenienti dagli asteroidi che qualche tempo prima i proprietari marziani avevano ricevuto si sono trasformati in veri ultimatum perch\u00e9 cedano le aziende, pena la moltiplicazione a dismisura delle morti. David, rivestito dallo schermo, si reca dapprima nella stanza di uno degli uomini pi\u00f9 duri e importanti della fattoria, Hennes, impersonando ovviamente il fantomatico Vagabondo dello Spazio. Hennes spara col disintegratore, e viene accecato dal lampo che questo riflette; \u00e8 l'occasione giusta per prendere dalle tasche di Hennes le chiavi del laboratorio di Benson. David si intrufola poi nella stanza assegnata al funzionario del Consiglio giunto nel frattempo per tentare di gestire la situazione, chiedendogli di organizzare l'indomani una riunione, secondo modalit\u00e0 che gli permetteranno di impersonare il Vagabondo ancora una volta.\nSotto questo aspetto, durante la drammatica riunione, smaschera i colpevoli: Benson, il biochimico, avvelenava un singolo chicco di un sillos di grano usando un'apposita pistola raccoglicampioni modificata, mentre Hennes, che si occupava di tenere i contatti con chi era a capo di tutta la faccenda, viene convinto a collaborare con una minaccia di avvelenamento (che si riveler\u00e0 poi fasulla). La minaccia viene sventata, ma risulta ben chiaro che chi tirava le file dagli asteroidi \u00e8 rimasto sconosciuto; e da qui infatti partir\u00e0 il libro successivo.\nIl libro si chiude con quello che dovrebbe essere il saluto tra Bigman e David; ma il marziano, dopo aver dimostrato di aver capito l'identit\u00e0 del Vagabondo, esprime la convinzione che, in futuro, si possa lavorare sempre assieme."}
{"id": "134276", "revid": "767487", "url": "https://it.wikipedia.org/wiki?curid=134276", "title": "Deep Impact (film)", "text": "Deep Impact \u00e8 un film del 1998 diretto da Mimi Leder e prodotto da Steven Spielberg.\nNarra delle vicende che precedono lo schianto di una cometa sul pianeta Terra, soggetto estrapolato dal film Meteor del 1979. \u00c8 uscito quattro anni dopo la caduta della cometa Shoemaker-Levy 9 su Giove, quasi contemporaneamente ad un altro film di fantascienza che tratta un argomento identico, \"Armageddon - Giudizio finale\". I coniugi Eugene e Carolyn S. Shoemaker hanno in effetti lavorato al film come consulenti scientifici.\nTrama.\nLeo Beiderman, un 14 enne con l'hobby dell'astronomia, la sera del 10 maggio 1998, scopre uno strano corpo celeste col telescopio. Il suo insegnante di astronomia avvisa l'astronomo Marcus Wolf, che si rende conto che l'oggetto \u00e8 una cometa in rotta di collisione con la Terra. Wolf, nella fretta di avvisare le autorit\u00e0, muore in un incidente d'auto prima che possa avvertire il mondo.\nUn anno dopo Leo Beiderman viene a sapere, insieme all'intera umanit\u00e0, l'incredibile verit\u00e0: il corpo celeste \u00e8 una cometa che si sta dirigendo verso la Terra e che la colpir\u00e0 in modo da provocare un'estinzione di massa.\nI governi di tutto il mondo uniscono subito i loro sforzi per realizzare una missione spaziale allo scopo di neutralizzare la cometa: un vettore spaziale, il \"Messia\", atterrer\u00e0 sulla cometa e la far\u00e0 esplodere con delle testate nucleari.\nNel frattempo le esistenze di vari personaggi si incrociano nell'attesa dell'imminente catastrofe: Jenny Lerner, giornalista della MSNBC, la quale \u00e8 in rotta col padre, Leo e la sua ragazza, Sarah, l'anziano astronauta Spurgeon 'Fish' Tanner, alla guida del \"Messia\" e il Presidente degli Stati Uniti Tom Beck, testimone dolente dell'intera vicenda, il quale annuncia che nel Missouri il governo ha fatto costruire delle caverne sotterranee nell'eventualit\u00e0 dell'impatto, che possono ospitare fino a un milione di persone, che verranno selezionate da un computer. Fra queste vi sono Leo e Jenny: Leo, giunto alle grotte con la sua famiglia, all'ultimo momento decide di tornare indietro perch\u00e9 Sarah (con la quale si era sposato in modo da farla includere in questa \"lista\") decide di rimanere con i suoi genitori che, al contrario di lei, non sono inclusi, ma una volta che Leo \u00e8 arrivato, non trova Sarah perch\u00e9 sono partiti per gli Appalachi, cos\u00ec la raggiunge; Jenny, invece, decide di lasciare il proprio posto sull'elicottero a una collega di lavoro e alla sua bambina, dopodich\u00e9 (gi\u00e0 scossa per la morte della madre) decide di riconciliarsi con suo padre, prima che sia troppo tardi.\nAlla fine i tentativi di fermare la cometa falliscono e la missione del \"Messia\" serve solo a spaccarla in due parti. La Terra ha ancora una possibilit\u00e0 di salvarsi: vengono lanciati numerosi missili Titan per deviare le comete, ma anche questo tentativo fallisce, cos\u00ec il presidente avvisa l'intero paese che le missioni spaziali hanno fallito e gli impatti, ormai, sono inevitabili. Sono state calcolate le traiettorie finali e si capir\u00e0 dove saranno gli impatti delle 2 comete: la prima cometa, detta Beiderman, impatter\u00e0 nell'Oceano Atlantico al largo delle Bermuda e causer\u00e0 uno tsunami che travolger\u00e0 ogni cosa, distrugger\u00e0 intere citt\u00e0 come ad esempio Washington DC, New York, Boston, Atlanta, Miami e Philadelphia, percorrer\u00e0 pi\u00f9 di migliaia di chilometri nell'entroterra e avr\u00e0 un'altezza che varier\u00e0 dai 300 ai 1000 metri a seconda della zona. Il suo impatto sar\u00e0 alle ore 16.30 della costa orientale. La seconda cometa invece, detta Wolf, impatter\u00e0 nel Canada occidentale 3 ore dopo la prima, ma a differenza della prima, si tratter\u00e0 di un evento di livello estintivo: l'onda d'urto, il calore dell'impatto e la pioggia di detriti causeranno incendi inarrestabili in tutto il mondo. Si alzeranno vaste nubi di ceneri e polvere per una durata di 2 anni e si provocher\u00e0 pertanto un'estinzione di massa a livello globale, sia umana, sia vegetale sia animale.\nL'equipaggio del \"Messia\" nota per\u00f2 qualcosa: l'esplosione precedente ha creato nella cometa pi\u00f9 grande una cavit\u00e0: se riuscissero a portare le ultime bombe in quella cavit\u00e0 queste la disintegrerebbero. Non possono fare niente per la cometa pi\u00f9 piccola, ma cos\u00ec la Terra avr\u00e0 una speranza. C'\u00e8 per\u00f2 un problema: possono portare le bombe nella cavit\u00e0, ma non avrebbero abbastanza carburante per ripartire, cos\u00ec decidono di sacrificarsi. Intanto, il frammento pi\u00f9 piccolo della cometa impatta nell'Oceano Atlantico, nei pressi delle Bermuda, creando un enorme tsunami che distrugge ogni cosa sul suo cammino, compresa New York. Leo, Sarah e il suo fratellino sopravvivono, ma Jenny, suo padre, i genitori di Sarah, e milioni di persone lungo le coste atlantiche di tutta America, dell'Europa e dell'Africa muoiono. Nel frattempo, la seconda cometa si sta avvicinando e sta per colpire la Terra: \u00e8 adesso che l'equipaggio del \"Messia\" (dopo aver dato il drammatico addio alle famiglie) compie l'eroico sacrificio andando a schiantarsi contro di essa facendola esplodere. Dopo qualche tempo, quando le acque dell'Oceano Atlantico si sono ormai ritirate, nonostante l'incalcolabile numero di vittime, il Presidente lancia un commovente messaggio di speranza a tutto il mondo, che esorta a ricominciare una nuova vita.\nProduzione.\n\"Deep Impact\" doveva inizialmente essere diretto da Steven Spielberg, ma gli impegni presi l'anno precedente con \"Amistad\" gli impedirono di farlo in tempo, in particolare dopo che la Touchstone Pictures annunci\u00f2 la produzione di un film con lo stesso tema, \"Armageddon - Giudizio finale\", anch'esso distribuito nell'estate 1998. Non volendo aspettare, i produttori decisero di ingaggiare Mimi Leder alla regia e mantenere Spielberg come produttore esecutivo.\nAccoglienza.\n\"Deep Impact\" venne distribuito nei cinema l'8 maggio 1998, circa due mesi prima rispetto al rivale \"Armageddon - Giudizio finale\". Il film debutt\u00f2 al primo posto del botteghino nordamericano con un incasso di oltre 41 milioni di dollari nel suo primo weekend. Divenne un successo finanziario, incassando 140.464.664 nei soli Stati Uniti e 209.000.000 all'estero, per un totale di 349.464.664 in tutto il mondo. Fu il sesto pi\u00f9 alto incasso dell'anno, tuttavia si posizion\u00f2 dietro \"Armageddon\", che con oltre 553 milioni fu il maggiore successo economico del 1998. Tra i due film fu comunque quello pi\u00f9 apprezzato dalla critica."}
{"id": "134277", "revid": "3115", "url": "https://it.wikipedia.org/wiki?curid=134277", "title": "Elvo", "text": "L'Elvo (\"Elv\" in piemontese) \u00e8 un torrente del Piemonte che scorre nelle province di Biella e Vercelli; \u00e8 il principale tributario del Cervo.&lt;br&gt;\nD\u00e0 il nome alla omonima valle: la Valle dell'Elvo, ed il suo bacino ha un perimetro di 107\u00a0km.\nIntorno alla sua valle si sono sviluppate due comunit\u00e0 montane, oggi soppresse:\nUna parte del suo basso corso, nei pressi di Carisio (VC), \u00e8 invece compreso nella Riserva naturale della Garzaia di Carisio.\nUna via a Torino \u00e8 stata intitolata al torrente, nel quartiere Barriera di Milano.\nEtimologia.\nLa \"Tavola peutingeriana\" riporta la presenza di un \"fluvius Victium\", nel quale alcuni studiosi identificano l'Elvo, a nord di Vercelli.\nIl torrente viene invece denominato \"Helevo\" nei documenti medioevali in latino.\nCorso del torrente.\nNasce a circa 2.300\u00a0m s.l.m. dalle pendici sud del Monte Mars (2.600\u00a0m), la pi\u00f9 alta cima delle Alpi Biellesi; nel suo tratto pi\u00f9 in quota l'erosione fluviale incide preesistenti formazioni geologiche dovute all'azione degli antichi ghiacciai, in particolare circhi glaciali. &lt;br&gt;\nInizialmente il suo corso si dirige verso sud e la sua valle si infossa progressivamente scavando una stretta gola che divide i centri abitati in destra idrografica (Graglia, Muzzano e Camburzano) da quelli posti alla sinistra del torrente (Sordevolo, Occhieppo Superiore, Occhieppo Inferiore).\n&lt;br&gt;\nUscito nella pianura biellese riceve presso Mongrando l'apporto da destra dell'Ingagna, il suo principale affluente.\nNei dintorni di Borriana da sinistra lo raggiungono l'apporto idrico dell'Oremo e il suo corso comincia a deviare gradualmente verso ovest. Dopo aver lambito in destra idrografica la Riserva Naturale della Bessa (parte della Riserva naturale orientata delle Baragge) scorrendo in un ampio greto ciottoloso riceve ancora da destra l'apporto dell'Olobbia, che confluisce nei pressi di Cerrione.\nIn comune di Salussola l'Elvo viene scavalcato dalla ex SS 143 e dalla Ferrovia Santhi\u00e0-Biella ed entra poi nella pianura risicola vercellese, nella quale scorre lentamente creando numerose isole pi\u00f9 o meno stabili nel tempo. In questa zona il corso del torrente si fa meandrifome ed a tratti pluricursale, ovvero si suddivide in canali multipli e/o intrecciati tra di loro.\nSempre dirigendosi verso ovest interseca l'Autostrada A4 e riceve in destra idrografica le acque residue del Canale Depretis. Dopo essere stato sottopassato dal Canale Cavour grazie ad una tomba a sifone confluisce infine a quota 136\u00a0m nel Cervo tra Collobiano e Quinto Vercellese, poco a valle del ponte della ex SS 230.\nRegime.\nL'Elvo \u00e8 un torrente dal regime tipicamente prealpino con piene autunnali e primaverili e marcatissime magre estive e invernali. In caso di precipitazioni violente \u00e8 soggetto ad imponenti piene.&lt;br&gt;\nIl regime idrico del tratto di pianura dell'Elvo \u00e8 pesantemente alterato, sia quantitativamente sia come distribuzione delle portate nel tempo, dal prelievo operato dai canali irrigui.\nVa per\u00f2 ricordato che nella parte pi\u00f9 a valle del proprio bacino il torrente riceve gli apporti dell'acqua in esubero di alcuni canali artificiali come il Naviletto della Mandria e il Canale Depretis, i quali trasferiscono in questo modo all'Elvo risorse idriche provenienti dalla Dora Baltea.\nStato ambientale e utilizzi.\nLo stato ambientale delle acque (indice SACA) \u00e8 stato classificato al 2002 dalla Regione Piemonte come BUONO fino a Occhieppo Inferiore e SUFFICIENTE da Mongrando alla confluenza, a causa delle immissioni di origine civile e industriale e della presenza di diserbanti e antiparassitari rilevata nel tratto pi\u00f9 a valle.\n&lt;br&gt;\nIl torrente \u00e8 noto, insieme a vari corsi d'acqua piemontesi come ad esempio l'Orco, per la presenza di pagliuzze d'oro nella sabbia del letto localizzate - in questo caso - soprattutto nella zona nei pressi della Bessa.\nPresso il Museo dell'Oro e della Bessa si potranno osservare numerose campionature aurifere locali e capire come gli antichi \"pescatori d'oro\" (cos\u00ec venivano anticamente chiamati i cercatori), utilizzavano il \"Copon\" in legno, un tipico utensile della valle dell'Elvo per cercare il prezioso metallo."}
{"id": "134278", "revid": "297031", "url": "https://it.wikipedia.org/wiki?curid=134278", "title": "43 Ariadne", "text": "43 Ariadne (in italiano 43 Arianna) \u00e8 un piccolo e brillante asteroide della Fascia principale, il secondo membro in ordine di grandezza della famiglia di asteroidi Flora.\nFu scoperto da Norman Robert Pogson il 15 aprile 1857 al \"Radcliffe Observatory\" di Oxford (Regno Unito), dove lavorava come assistente; fu battezzato cos\u00ec in onore dell'eroina greca Arianna.\nPer ragioni sconosciute, la scritta \"ASTEROID 43 ARIADNE\" \u00e8 stata inserita nella lista di nomi dei finanziatori della sonda spaziale NASA Stardust, conservata in un microchip all'interno della sonda. (Vedi anche 107 Camilla)"}
{"id": "134279", "revid": "118024797", "url": "https://it.wikipedia.org/wiki?curid=134279", "title": "Coriambo", "text": "Il coriambo \u00e8 un piede della metrica greca e latina. Si compone di una sillaba lunga, due sillabe brevi e una sillaba lunga (\u2014 \u222a \u222a \u2014): si tratta perci\u00f2 di un piede di sei \"morae\". \nQuanto al ritmo di questo piede, la sua classificazione non \u00e8 univoca. Sono state avanzate tre possibili interpretazioni:\n[N.B. Di norma nell'insegnamento, come \"lettura metrica\" (si veda metrica classica), si adotta il primo genere di scansione, considerando \"accentate\" le due sillabe lunghe]\nIl coriambo mantiene quasi sempre la sua forma primitiva; solo occasionalmente una delle sue sillabe lunghe \u00e8 risolta in due brevi. La sostituzione delle due brevi con una lunga invece non \u00e8 ammessa o quasi dai poeti greci, mentre i latini hanno ammesso questa licenza. \nI metri coriambici sono divisi in due gruppi:\nVersi eolo-coriambici.\nTali versi, come i dattili eolici, si contraddistinguono dai metri ordinari perch\u00e9 possiedono le caratteristiche tipiche della metrica eolica: l'isosillabismo (non sempre per\u00f2 rispettato, soprattutto nella poesia drammatica) e la presenza della base eolica, ovvero una sequenza di sillabe (nella sua accezione pi\u00f9 stretta, due, all'inizio del verso) la cui quantit\u00e0 pu\u00f2 essere indifferentemente lunga o breve.\nSecondo le ricostruzioni dei metricologi moderni, che si sono mossi sulle orme delle osservazioni di Wilamowitz, nel tentativo di inquadrare i molteplici metri di questa classe in uno schema coerente, il verso o colon eolo-coriambo ridotto alla sua forma pi\u00f9 primitiva consiste in otto sillabe, di cui quattro formano un coriambo, e quattro invece sono libere; a seconda che il coriambo si trovi all'inizio, alla fine, o nel mezzo del dimetro, si ha:\nDa questo schema fondamentale, attraverso i fenomeni consueti di catalessi, ipercatalessi, acefalia, procefalia e di inserzione di uno o pi\u00f9 coriambi \u00e8 possibile far derivare tutte le forme metriche eoliche note; si deve per\u00f2 tener presente che la libert\u00e0 di questo schema non \u00e8 cos\u00ec ampia come pu\u00f2 apparire: le quattro sillabe libere non sono mai tutte brevi, l'ultimo piede del gliconeo \u00e8 di solito un giambo, e anche nella base eolica vera e propria alcune combinazioni sono preferite ad altre. \nI dimetri coriambici I e II si incontrano solo eccezionalmente nei poeti eolici, mentre sono tra i metri pi\u00f9 usuali della poesia lirica corale e delle parti liriche del dramma. \nDimetro coriambico II.\nSchema: X X X X | \u2014 \u222a \u222a \u2014 \nQuesto verso, che si incontra solo eccezionalmente nei poeti eolici (Saffo ne presenta uno in responsione con un gliconeo), \u00e8 invece ben noto nella poesia posteriore. Corinna scrisse dei carmi in questo metro, senza gi\u00e0 pi\u00f9 tener conto della regola dell'isosillabia; sono frequenti nella poesia corale e nel dramma. Le combinazioni ammesse per il primo piede del metro sono:\nDi queste forme, il ditrocheo, il digiambo o l'epitrito sono le pi\u00f9 frequenti; le sequenze con tre sillabe brevi sono invece piuttosto rare.\nIndebolitasi la regola dell'isosillabia, \u00e8 anche possibile che il metro iniziale diventi di cinque o sei sillabe, per la risoluzione di una o due sillabe lunghe; rari invece sono i casi in cui sia una delle sillabe lunghe del coriambo del secondo piede siano risolte. Alcuni esempi:\n\u1f45\u03c4\u03b5 \u03c4\u1f78\u03bd \u03c4\u03cd\u03c1\u03b1\u03bd\u03bd\u03bf\u03bd \u03ba\u03c4\u03b1\u03bd\u03ad\u03c4\u03b7\u03bd (Scoli 10 D, 3; in questo caso la prima sillaba \u00e8 risolta in due brevi)\nDimetro coriambico II acefalo.\nSchema: X X X | \u2014 \u222a \u222a \u2014\nIn questo caso le combinazioni ammesse per il primo metro sono:\nNel caso di risoluzione di una delle sillabe lunghe, il colon diviene indistinguibile dalla forma non acefala: solo la responsione strofica indica allora di quale forma di dimetro si tratta.\nDimetro coriambico II ipercatalettico.\nSchema: X X X X | \u2014 \u222a \u222a \u2014| X\nEs. \u03b5\u1f54\u03ba\u03b1\u03c1\u03c0\u03bf\u03bd\u00b7 \u03bc\u03ae \u03bc\u03bf\u03b9 \u03bc\u03ad\u03b3\u03b1\u03c2 \u1f15\u03c1\u03c0\u03bf\u03bd (Pindaro, Peana II, 26)\nSi tratta di una forma rara, che si incontra saltuariamente nella lirica corale e nel dramma.\nDimetro coriambico I.\nSchema: \u2014 \u222a \u222a \u2014 | X X X X\nEs. \u1f34\u03c0\u03c0\u03b9' \u1f05\u03bd\u03b1\u03be, \u03a0\u03cc\u03c3\u03b5\u03b9\u03b4\u03bf\u03bd \u1fa7 (Aristofane, Cavalieri, 551)\nQuesto colon \u00e8 pi\u00f9 raro del dimetro coriambico II e presenta in larga misura le stesse modifiche. Le forme pi\u00f9 comuni che le quattro sillabe libere assumono sono quelle di un digiambo (\u222a \u2014 \u222a \u2014) e di un epitrito III (\u2014 \u2014 \u222a \u2014). Le quattro sillabe non sono mai tutte e quattro brevi; il dispondeo ( \u2014 \u2014 \u2014 \u2014) appare di rado, mentre lo ionico \"a minore\" non \u00e8 mai usato; la risoluzione di una sillaba lunga \u00e8 meno frequente che nel dimetro coriambico II.\nDimetro coriambico I catalettico (aristofanio).\nSchema: \u2014 \u222a \u222a \u2014 | X X X \nEs. \u03bf\u1f50\u03ba \u1f10\u03c4\u03cc\u03c2, \u1f66 \u03b3\u03c5\u03bd\u03b1\u1fd6\u03ba\u03b5\u03c2 (Aristofane, fr. 10 K)\nIn questo caso, il secondo metro assume di norma la forma di un baccheo (\u222a \u2014 \u2014); molto pi\u00f9 rara \u00e8 invece la forma cretica (\u2014 \u222a \u2014). Aristofane ne ha fatto uso di frequente, e cos\u00ec questo colon \u00e8 chiamato \"aristophaneum\" o anche \"aristofanio\".\nDimetro coriambico I ipercatalettico.\nSchema: \u2014 \u222a \u222a \u2014| X X X X | X\nEs. \u03bc\u03b1\u03bd\u03c4\u03cc\u03c3\u03c5\u03bd\u03bf\u03b9 \u03c0\u03bd\u03b5\u03cd\u03c3\u03c9\u03c3' \u1f00\u03bd\u03ac\u03b3\u03ba\u03b1\u03b9 (Euripide, Ifigenia in Aulide, 761)\nSi tratta di una forma estremamente rara, come per il suo corrispondente del dimetro coriambico II.\n\"Dodrans\".\nCon questo termine moderno si indicano i cola ottenuti privando i dimetri coriambici I e II di due sillabe della base libera, ottenendo cos\u00ec le sequenze:\nLa forma assunta dalla base eolica pi\u00f9 di frequente \u00e8 un giambo; il pirrichio \u00e8 di solito, salvo rare eccezioni evitate, dal momento che la sequenze viene a coincidere con un dimetro anapestico o dattilico; la risoluzione di una delle lunghe del coriambo \u00e8 attestata, ma rara. \nDodrans I.\nSchema: \u2014 \u222a \u222a \u2014 | X X\nQuesto colon corrisponde ad una delle forme del docmio, ma si incontra anche come colon individuale, di norma con il piede libero in forma di giambo.\nLa sua forma catalettica (\u2014 \u222a \u222a \u2014| X) \u00e8 normalmente chiamata adonio, perch\u00e9 utilizzata come ritornello rituale nelle lamentazioni in onore di Adone. Si incontra spesso come clausola: il suo uso pi\u00f9 noto \u00e8 quello di colon finale della strofe saffica.\nDodrans II.\nSchema: X X | \u2014 \u222a \u222a \u2014\nLa forma pi\u00f9 usuale della base eolica \u00e8 quella trocaica (ma pu\u00f2 anche presentarsi in forma spondaica o giambica); questo colon si incontra di tanto in tanto nei sistemi eolo-coriambici; Simonide lo usa preceduto da una sizigia giambica.\nTrimetri coriambici.\nSotto questa definizione si radunano una serie di versi derivati da un gliconeo tramite l'inserzione di un altro metro (coriambico o no). I pi\u00f9 importanti, usati come versi autonomi (nelle strofe coriambiche sono possibili anche altre pi\u00f9 estemporanee combinazioni), sono:\nEndecasillabo falecio.\nSchema: X X | \u2014 \u222a \u222a \u2014 | \u222a \u2014 | \u222a \u2014 X\nQuesto verso, di larghissimo uso sia nella poesia greca che in quella latina, prende il suo nome dal poeta alessandrino Faleco, che ne fece frequente impiego come verso stichico; ma il suo uso \u00e8 molto pi\u00f9 antico e risale all'epoca arcaica. \nIl suo schema base \u00e8 formato da un gliconeo seguito da un monometro giambico catalettico, che assume la forma di un cretico. La resa del verso non differisce molto da quella del gliconeo: la base eolica \u00e8 prevalentemente spondaica o trocaica, mentre la forma trisillabica \u00e8 estremamente rara, e in et\u00e0 imperiale, tanto nella poesia latina con Marziale che in quella greca con Simia di Rodi lo spondeo diviene l'unica forma ammessa; le due sillabe libere dopo il coriambo del gliconeo sono rese di norma con un giambo, ma si pu\u00f2 incontrare anche la forma spondaica; la sizigia giambica pu\u00f2 ammettere la lunga irrazionale, assumendo la forma di un molosso. Alcuni esempi:\n\"Cui dono lepidum novum libellum /arida modo pumice expolitum?\" (Catullo, I, v. 1-2. In questo esempio il primo falecio inizia con uno spondeo, il secondo \u00e8 trocaico.)\nDel falecio esiste anche una forma acefala (X | \u2014 \u222a \u222a \u2014 | \u222a \u2014 | \u222a \u2014 X), che si incontra con una certa regolarit\u00e0 nella poesia greca arcaica e classica: l'esempio pi\u00f9 antico si incontra in un frammento di Saffo.\nRara, ma nota, \u00e8 anche la forma catalettica del falecio (X X | \u2014 \u222a \u222a \u2014 | \u222a \u2014 | \u222a \u2014), chiamata in alcune fonti antiche metro nicarcheo: la si incontra, ad esempio, in alcune strofe di Bacchilide.\nEndecasillabo alcaico.\nSchema X \u2014 \u222a \u2014 | X || \u2014 \u222a \u222a \u2014 | \u222a \u2014\nL'endecasillabo alcaico deve il suo nome ad Alceo, che ne fece ampio uso come elemento costitutivo della strofe alcaica; usato nella poesia lirica, questo metro fu introdotto a Roma da Orazio. \u00c8 composto da un monometro giambico ipercatalettico e da un \"dodrans\" I; il monometro giambico, come usuale per le sizigie giambiche, ammette la lunga irrazionale per il primo piede, mentre la sillabe ipercatalettica \u00e8 \"indifferens\". \nAlcuni esempi:\n\"Vides ut alta stet nive candidum\" (Orazio, \"Odi\", I, 9, v.1)\nAltre combinazioni.\nAccanto all'endecasillabo falecio, al saffico e all'alcaico nella lirica monodica sono attestate altre combinazioni, di uso meno frequente:\nGli asclepiadei.\nSchema X X | \u2014 \u222a \u222a \u2014 | \u2014 \u222a \u222a \u2014 | \u222a \u2014 \nL'asclepiadeo minore si ottiene da un gliconeo con l'inserzione di un coriambo: esso presenta le stesse variazioni del gliconeo, sebbene in misura pi\u00f9 ristretta. Il nome gli viene dal poeta alessandrino Asclepiade, ma il verso era in uso gi\u00e0 da molti secoli, sia nella lirica monodica (Saffo, Alceo), in quella corale (Stesicoro), e nella tragedia. \nSporadicamente attestate sono anche la forma acefala, acefala e catalettica, acefala e ipercatalettica dell'asclepiadeo minore.\nCon l'inserzione di un secondo coriambo nello schema dell'asclepiadeo minore si ottiene un asclepiadeo maggiore.\nSchema X X | \u2014 \u222a \u222a \u2014 | \u2014 \u222a \u222a \u2014 | \u2014 \u222a \u222a \u2014 | \u222a \u2014\nIl suo uso \u00e8 antico quanto quello dell'asclepiadeo minore: lo si incontra in Saffo (un intero libro della sua edizione alessandrina, il III, era in questo metro), in Alceo, in Stesicoro, ed ampio fu il suo utilizzo in epoca alessandrina. Metricamente, come per l'asclepiadeo minore, le sue varianti sono quelle del gliconeo, sebbene in numero pi\u00f9 limitato. \nDi uso gi\u00e0 in et\u00e0 arcaica, anche se pi\u00f9 limitato, sono anche la forma catalettica, utilizzata gi\u00e0 da Saffo, ipercatalettica, che si incontra in Anacreonte e che prese il nome di \"metrum simiacum\", perch\u00e9 utilizzata dal poeta alessandrino Simia, e quella ipercatalettica acefala, anch'essa presente nei frammenti di Saffo.\nAsinarteti coriambici.\nI cola coriambici possono essere combinati tra loro o con altri metri per formare una serie di asinarteti: tale uso \u00e8 particolarmente frequente nella Commedia Antica. Si riportano qui i pi\u00f9 noti e frequenti.\nIl priapeo.\nSchema: X X |\u2014 \u222a \u222a \u2014 | X X || X X | \u2014 \u222a \u222a \u2014 | X\nQuesto asinarteto \u00e8 formato da un gliconeo e da un ferecrateo: nell'uso, le sillabe libere assumono le forme ammesse per i due cola di cui \u00e8 formato. Il nome di questo verso gli viene dal poeta alessandrino Eufronio, che in tale metro celebr\u00f2 Priapo, il dio della fertilit\u00e0.\nIl priapeo ammette anche delle forme libere, in cui i ferecratei e gliconei possono essere sostituiti da dei dimetri coriambici.\nL'eupolideo.\nSchema: X X X X | \u2014 \u222a \u222a \u2014 || X X X X | \u2014 \u222a \u2014 \u2227\nQuesto asinarteto \u00e8 composto da due dimetri coriambici II, di cui il secondo catalettico. Deve il suo nome al poeta comico Eupoli, che ne fece uso frequente; in generale, si incontra con una certa frequenza nella Commedia Antica, compreso Aristofane.\nIl cratiniano.\nSchema: \u2014 \u222a \u222a \u2014 | X X X X || X X X X | \u2014 \u222a \u2014 \u2227\n\u00c8 formato dalla un dimetro coriambico I e da un dimetro coriambico II catalettico; il nome gli deriva da Cratino, anch'esso poeta comico.\nIl \"\u03ba\u03c9\u03bc\u03b9\u03ba\u1f78\u03bd \u1f10\u03c0\u03b9\u03ce\u03bd\u03b9\u03ba\u03bf\u03bd\".\nSchema: X X X | \u2014 \u222a \u222a \u2014 || X X X X | \u2014 \u222a \u222a \u2014\nQuesto verso deve il suo nome da un lato dal suo impiego quasi esclusivo nella Commedia (\u03ba\u03c9\u03bc\u03b9\u03ba\u1f78\u03bd) e dall'altro dall'errata interpretazione che i grammatici antichi ne facevano, considerandolo una forma particolare di ionico. \u00c8 formato da due dimetri coriambici II, di cui il primo catalettico.\nAltri asinarteti.\nNella lirica monodica si incontrano anche altri asinarteti, di importanza minore:\nMetri coriambici puri.\nPer metri coriambici puri si intendono quei metri formati solo da coriambi, secondo le normali regole di versificazione greca, senza le variazioni imposte dalla metrica eolica. Tali metri sono di uso pi\u00f9 ristretto e pi\u00f9 raro, rispetto ai metri eolo-coriambici; la loro introduzione nell'uso poetico \u00e8 pi\u00f9 tarda, ed alcuni metricologi avanzano l'ipotesi che essi non siano che una derivazione particolare dei metri eolo-coriambici. \nCome struttura generale, questi metri si presentano molto regolari e le sostituzioni sono rare, quasi inesistenti: pi\u00f9 frequenti, ma sempre limitati, i casi di anaclasi, tramite cui il coriambo assume la forma di una sizigia giambica. E proprio tramite l'anaclasi, si spiega la forma assunta dal coriambo catalettico: \u2014 \u222a \u222a \u2014 &gt; \u222a \u2014 \u222a \u2014&gt; \u222a \u2014 \u222a &gt; \u222a \u2014 X (di solito reso \u222a \u2014 \u2014).\nDimetro coriambico.\nIl dimetro coriambico acataletto ( \u2014 \u222a \u222a \u2014 | \u2014 \u222a \u222a \u2014) si incontra nei periodi coriambici; la sua forma catalettica (\u2014 \u222a \u222a \u2014 | \u222a \u2014 \u2014) si usa anch'essa nei periodi coriambici, specialmente come clausola. Ad esempio:\n\u03bd\u1fe6\u03bd \u03c3\u03ad, \u03c4\u1f78\u03bd \u1f10\u03ba \u03b8\u1f20\u03bc\u03b5\u03c4\u03ad\u03c1\u03bf\u03c5\n\u03b3\u03c5\u03bc\u03bd\u03b1\u03c3\u03af\u03bf\u03c5 \u03bb\u03ad\u03b3\u03b5\u03b9\u03bd \u03c4\u03b9 \u03b4\u03b5\u1fd6\n\u03ba\u03b1\u03b9\u03bd\u03cc\u03bd, \u1f45\u03c0\u03c9\u03c2 \u03c6\u03b1\u03bd\u03ae\u03c3\u03b5\u03b9 (Aristofane, Vespe, 526-28)\nIn questo caso, abbiamo di seguito un dimetro puro, un dimetro con anaclasi al secondo piede e un dimetro catalettico.\nTrimetro coriambico.\nAnche il trimetro coriambico acataletto (\u2014 \u222a \u222a | \u2014 \u2014 \u222a \u222a \u2014 | \u2014 \u222a \u222a \u2014) si incontra nei periodi coriambici, ma \u00e8 abbastanza raro.\nEs. \u03b5\u1f30 \u03b4\u1f72 \u03ba\u03c5\u03c1\u03b5\u1fd6 \u03c4\u03b9\u03c2 \u03c0\u03ad\u03bb\u03b1\u03c2 \u03bf\u1f30\u03c9\u03bd\u03bf\u03c0\u03cc\u03bb\u03c9\u03bd (Eschilo, Supplici 57)\nPi\u00f9 frequente invece la sua forma catalettica (\u2014 \u222a \u222a | \u2014 \u2014 \u222a \u222a \u2014 | \u222a \u2014 \u2014), attestata gi\u00e0 in Anacreonte.\nEs. \u03b4\u03b1\u03ba\u03c1\u03c5\u03cc\u03b5\u03c3\u03c3\u03ac\u03bd \u03c4' \u1f10\u03c6\u03b9\u03bb\u03b7\u03c3\u03b5\u03bd \u03b1\u1f30\u03c7\u03bc\u03ae\u03bd (Anacreonte, fr. 57 D)\nTetrametro coriambico.\nIl tetrametro coriambico acataletto (\u2014 \u222a \u222a \u2014 | \u2014 \u222a \u222a \u2014 |\u2014 \u222a \u222a \u2014 | \u2014 \u222a \u222a \u2014) pu\u00f2 essere spesso diviso in due dimetri; lo si incontra per lo pi\u00f9 nei periodi coriambici, ma Anacreonte lo impiega anche come verso indipendente, con frequenti anaclasi.\nEs. \u1f2e \u1fe5' \u1f00\u03af\u03b5\u03b9 \u03bc\u03bf\u03c5 \u03bc\u03b1\u03ba\u03b1\u03c1\u03af\u03c4\u03b1\u03c2 \u1f30\u03c3\u03bf\u03b4\u03b1\u03af\u03bc\u03c9\u03bd \u03b2\u03b1\u03c3\u03b9\u03bb\u03b5\u03cd\u03c2 (Eschilo, Persiani, 633)\nIl tetrametro catalettico (\u2014 \u222a \u222a \u2014 | \u2014 \u222a \u222a \u2014 |\u2014 \u222a \u222a \u2014 | \u222a \u2014 \u2014) \u00e8, tra i versi coriambici, quello pi\u00f9 frequente, che si incontra gi\u00e0 in Saffo. Pu\u00f2 apparire nella sua forma pura, oppure subire anaclasi.\nEs. \u1f10\u03ba' \u03c0\u03bf\u03c4\u03b1\u03bc\u03bf\u1fe6 '\u03c0\u03b1\u03bd\u03ad\u03c1\u03c7\u03bf\u03bc\u03b1\u03b9 \u03c0\u03ac\u03bd\u03c4\u03b1 \u03c6\u03b5\u03c1\u03bf\u03cd\u03c3\u03b1 \u03bb\u03b1\u03bc\u03c0\u03c1\u03ac (Anacreonte, fr.73 D. Il secondo piede ha anaclasi)\nPentametro coriambico.\nIl pentametro coriambico catalettico (\u2014 \u222a \u222a \u2014 | \u2014 \u222a \u222a \u2014 | \u2014 \u222a \u222a \u2014 | \u2014 \u222a \u222a \u2014|\u222a \u2014 \u2014) pu\u00f2 essere usato come verso autonomo: Mario Vittorino riferisce che Cratino se n'\u00e8 servito di frequente, e i frammenti di lui noti ce lo mostrano sia in forma pura che con anaclasi.\nEs. \u03c4\u03bf\u1fe6\u03c4\u03bf \u03bc\u1f72\u03bd \u03b1\u1f50\u03c4\u1ff7 \u03ba\u03b1\u03ba\u1f78\u03bd \u1f15\u03bd, \u03ba\u1f86\u03b8' \u1f15\u03c4\u03b5\u03c1\u03bf\u03bd \u03bd\u03c5\u03ba\u03c4\u03b5\u03c1\u03b9\u03bd\u1f78\u03bd \u03b3\u03ad\u03bd\u03bf\u03b9\u03c4\u03bf (Aristofane, Acarnesi 1150)\nEsametro coriambico.\nL'esametro coriambico catalettico ( \u2014 \u222a \u222a \u2014 | \u2014 \u222a \u222a \u2014 | \u2014 \u222a \u222a \u2014 | \u2014 \u222a \u222a \u2014 | \u2014 \u222a \u222a \u2014|\u222a \u2014 \u2014) \u00e8 una creazione della poesia alessandrina, in particolare dei poeti Simmia di Rodi o di Filico, che per primo scrisse componimenti interi in tale metro; per tale ragione questo verso \u00e8 talvolta denominato \"philicius versus\" dai grammatici antichi. \nEs. \u03ba\u03b1\u03b9\u03bd\u03bf\u03b3\u03c1\u03ac\u03c6\u03bf\u03c5 \u03c3\u03c5\u03bd\u03b8\u03ad\u03c3\u03b5\u03c9\u03c2 \u03c4\u1fc6\u03c2 \u03a6\u03b9\u03bb\u03af\u03ba\u03bf\u03c5, \u03b3\u03c1\u03b1\u03bc\u03bc\u03b1\u03c4\u03b9\u03ba\u03bf\u03af, \u03b4\u1ff6\u03c1\u03b1 \u03c6\u03ad\u03c1\u03c9 \u03c0\u03c1\u1f78\u03c2 \u1f51\u03bc\u1fb6\u03c2 (Filicio, fr. 2 D)"}
{"id": "134280", "revid": "599013", "url": "https://it.wikipedia.org/wiki?curid=134280", "title": "Sebastiano Rossi", "text": "Titolare del della prima met\u00e0 degli anni 1990, con il club milanese si \u00e8 aggiudicato cinque scudetti (1991-1992, 1992-1993, 1993-1994, 1995-1996, 1998-1999), tre Supercoppe italiane (1992, 1993, 1994), una Coppa Intercontinentale (1990), due Supercoppe UEFA (1990, 1994) e una Champions League (1993-1994). Dal 1994 al 2016 ha detenuto il record di imbattibilit\u00e0 assoluta nella Serie A a \"girone unico\".\nConsiderato uno dei migliori portieri italiani della sua generazione, \u00e8 stato inserito dall'IFFHS al 45\u00ba posto nella classifica dei pi\u00f9 forti \"numeri 1\" del periodo 1987-2011. Nonostante il ricco palmar\u00e8s, non ha mai indossato la maglia della nazionale, pur ricevendo due convocazioni nel 1994.\nBiografia.\nControversie.\nRossi viene arrestato nella notte tra il 7 e l'8 maggio 2011 dopo aver aggredito, colpendo con un pugno alla bocca, un maresciallo dei carabinieri in borghese in un bar del centro di Cesena. Subito rilasciato, nel giugno successivo patteggia una pena pecuniaria commutando una condanna a 56 giorni di reclusione per lesioni e resistenza.\nIl 31 luglio 2014, nell'ambito di un'indagine legata allo spaccio di droga in Emilia-Romagna, viene indagato insieme ad altre 17 persone per possesso di cocaina.\nCaratteristiche tecniche.\nAbile tra i pali come nelle uscite, era un portiere molto dotato sul piano tecnico e fisico. Durante la sua militanza nel , protetto da una linea difensiva fra le migliori al mondo, ha acquisito familiarit\u00e0 con il gioco a zona e autorevolezza nel dirigere la retroguardia; incrementata la propria affidabilit\u00e0 sul piano caratteriale, \u00e8 stato ritenuto, verso la met\u00e0 degli anni 1990, un serio candidato alla maglia da titolare della nazionale. Capace \u2014 nonostante la stazza \u2014 di opporsi efficacemente ai tiri rasoterra, giocava discretamente anche coi piedi, pur senza eccellere.\nCarriera.\nClub.\nI primi anni tra Forl\u00ec, Rondinella e Cesena.\nDopo aver militato nelle giovanili del , con cui vinse un Campionato Primavera sotto la guida di Arrigo Sacchi, pass\u00f2 in prestito al in Serie C1, dove gioc\u00f2 le sue prime partite da professionista, assommando 11 presenze e 13 gol sub\u00ecti. Trascorse quindi due stagioni (di nuovo Cesena e poi ) senza mai scendere in campo.\nNel 1985 fu mandato a giocare in Toscana, di nuovo in C1, nella : furono 28 partite con 19 gol sub\u00ecti. Rientrato alla fine della stagione dal prestito, dal 1986 al 1990 Rossi fu titolare fisso del Cesena, squadra con la quale esord\u00ec in Serie A il 13 settembre 1987, in occasione della partita casalinga contro il .\nLe vittorie al Milan.\nNell'estate 1990 il Cesena cedette Rossi al , che lo acquist\u00f2 come riserva di Andrea Pazzagli. Con la cessione di quest'ultimo al nel 1991, da qui in avanti Rossi divenne titolare indiscusso della porta rossonera, rintuzzando l'effimera concorrenza di Francesco Antonioli nel campionato 1992-1993, e vincendo nel corso del decennio cinque scudetti (tre consecutivi dal 1992 al 1994, e poi altri due nel 1996 e 1999), una Champions League (1994), una Supercoppa UEFA (1994) e tre Supercoppe di Lega consecutive (dal 1992 al 1994). Nella stagione 1993-1994 super\u00f2 inoltre il record di Dino Zoff (903') e guadagn\u00f2, con 929 minuti, il primo posto nella classifica dei portieri imbattuti nella storia della massima serie italiana a \"girone unico\": un primato che Rossi manterr\u00e0 per i successivi ventidue anni (superato nel 2016 da Gianluigi Buffon, imbattuto per 974'). A fine stagione, Rossi giunse quinto nella classifica dei migliori portieri dell'anno, stilata dall'IFFHS.\nNella stagione 1996-1997 fu relegato temporaneamente in panchina a vantaggio del giovane Angelo Pagotto, ma riguadagn\u00f2 le chiavi della porta milanista dopo poco tempo. Con l'arrivo di Massimo Taibi nell'estate 1997, Rossi non gioc\u00f2 il girone di andata del campionato 1997-1998 ma recuper\u00f2 la titolarit\u00e0 con la tornata di ritorno. Fu l'anno successivo che Rossi perse definitivamente il posto nell\"undici\" titolare, che aveva peraltro da poco ripreso ai danni del tedesco Jens Lehmann ingaggiato quell'estate, a causa di un grave gesto di cui si macchi\u00f2 nei minuti finali di Milan- (2-1), giro di boa del campionato 1998-1999.\nDopo un rigore trasformato dal perugino Hidetoshi Nakata, il portiere colp\u00ec con un pugno al volto il biancorosso Cristian Bucchi, reo di voler recuperare il pallone in fondo alla rete onde affrettare la ripresa del gioco: tale \u00ab\"raptus\"\u00bb gli cost\u00f2 il cartellino rosso e cinque giornate di squalifica. Non potendo pi\u00f9 contare nemmeno sullo stesso Lehmann (nel frattempo ceduto nel mercato invernale), l'allenatore Alberto Zaccheroni fu quindi costretto ad affidare la porta milanista al ventunenne e ancora sconosciuto ai pi\u00f9 Christian Abbiati, il quale fu autore di diverse buone prestazioni rimanendo cos\u00ec titolare sino al termine della stagione, culminata con la vittoria del sedicesimo scudetto rossonero.\nGli ultimi anni a Milano, l'epilogo al Perugia.\nLe presenze maturate al Milan nel torneo 1998-1999 furono comunque sufficienti a Rossi per fregiarsi, per la quinta e ultima volta in carriera, del titolo di campione d'Italia. Fu ancora la riserva di Abbiati nella stagione successiva e, dal 2000-2001, divenne il terzo portiere rossonero, dietro anche al brasiliano Dida, ma tornando titolare negli ultimi mesi del campionato. Alla fine della stagione 2001-2002, nella quale era nuovamente tornato in panchina, lasci\u00f2 Milano e fu ingaggiato dal , squadra con la quale gioc\u00f2 per un'ultima stagione in massima serie, alternandosi con l'australiano \u017deljko Kalac, prima di chiudere la carriera nel 2003 all'et\u00e0 di trentanove anni. Le sue partite in Serie A ammontano a 346.\nNazionale.\nNell'ottobre 1994 fu convocato dal commissario tecnico Arrigo Sacchi per una partita contro l', valida per le qualificazioni al ; l'ultima chiamata in nazionale di un portiere del risaliva al 1961, anno in cui Giorgio Ghezzi usc\u00ec dal giro azzurro. Sebbene fosse opinione diffusa che Rossi avesse le carte in regola per entrare in competizione con l'allora titolare Gianluca Pagliuca, la sua esperienza in maglia azzurra si concluse dopo la seconda convocazione, avvenuta il mese successivo: in entrambi i casi fece da riserva a Pagliuca, senza scendere in campo, dopodich\u00e9 fu scavalcato dall'emergente Angelo Peruzzi, il quale si sarebbe presto affermato come nuovo \"numero 1\" della nazionale."}
{"id": "134281", "revid": "116372845", "url": "https://it.wikipedia.org/wiki?curid=134281", "title": "Spinnaker", "text": "Lo spinnaker ( , ), in italiano chiamato vela a pallone, fiocco a pallone o anche solo pallone, \u00e8 una vela triangolare ausiliaria che viene issata quando l'andatura della barca \u00e8 \"portante\", quando cio\u00e8 il vento colpisce la barca al giardinetto o di poppa e quindi nelle andature di lasco e poppa. Sulle barche che non possono montare il gennaker viene utilizzato anche al traverso e al lasco.\nCaratteristiche.\nLa particolarit\u00e0 di questa vela \u00e8 di essere \"simmetrica\" caratteristica che le consente di \"far scendere\" poggiare molto la barca su cui \u00e8 utilizzata; il gennaker al contrario \u00e8 una vela asimmetrica che viene murata su un bompresso e risulta di pi\u00f9 facile utilizzo in manovra proprio perch\u00e9 \u00e8 fissata su un punto fisso nella sua estremit\u00e0 prodiera al bompresso.\nNelle andature comprese tra il lasco e il traverso conviene per\u00f2 il MPS.\nLo \"spinnaker\" di norma \u00e8 costruito con materiale molto leggero ed \u00e8 molto grande rispetto a randa e fiocco. Quando viene issato deve essere mantenuto fuori dalla prua della barca. Affinch\u00e9 questo avvenga bisogna montare un \"braccio\" supplementare. Il termine tecnico per indicare questo braccio \u00e8 tangone.\nLo \"spinnaker\" ha la forma di un triangolo isoscele con delle spalle alla sommit\u00e0, con una grande \"pancia\" al centro, i suoi vertici sono chiamati: penna (quella che va verso la testa dell'albero a mezzo della drizza) e bugne (quelle che vanno attaccate a scotta e braccio). Per issare lo \"spinnaker\" si usa la drizza, mentre per regolarlo si usano due cime. La cima che va dalla barca al tangone \u00e8 chiamata braccio, mentre la cima che va dalla barca all'altro vertice \u00e8 chiamata scotta; tale tipo di circuito viene utilizzato su barche fino a 30 piedi, oltre tale lunghezza se ne utilizza uno chiamato \"a doppia scotta\" che prevede un braccio e una scotta attaccati su ciascuna bugna; tale modifica prevede anche una modifica della strambata.\nLe manovre che si effettuano in regata per ammainare lo \"spinnaker\" sono di vario tipo e hanno spesso nomi curiosi:\nse ne citano alcune:\nPer issare uno \"spinnaker\" basta issare la drizza, la scotta del braccio nel tangone, inserire la campana del tangone nell'albero, mettere a segno le scotte, ammainare fiocco/genoa, mettere a segno caricabasso e caricaalto.\nPer ammainare uno \"spinnaker\" \u00e8 consigliabile per prima cosa issare il fiocco/genoa, quindi mollare il braccio, togliere il tangone e lentamente filare scotta e drizza. Bisogna stare molto attenti per non far finire in acqua la vela.\nL'ammainata cecoslovacca \u00e8 immediatamente successiva a una manovra particolare, chiamata appunto \"cecoslovacca\" che permette una cappa filante sotto spi. \nLa prima descrizione pubblica dell'ardito fenomeno \u00e8 reperibile sul newsgroup it.hobby.nautica da cui \u00e8 tratta la seguente definizione:\nDicesi cecoslovacca (di seguito \"ceka\") l'andatura (o meglio lo stazionamento) che uno \"yacht\" assume, stando immobile(1), per la naturale azione \ndel vento sulle vele e della corrente sull'opera viva; \ncondizione necessaria perch\u00e9 si abbia \"ceka\" \u00e8 che il vento sia oltre i 2 nodi e siano a riva simultaneamente almeno: randa, una \nvela di prua a mura fissa e una vela di prua a mura variabile (spi, gennaker..) \nDa non confondersi con l'\"Africana\".\n(1) Viene valutata la massima approssimazione alla totale immobilit\u00e0. Lo IYRU registra una sola \"ceka\" totale, che \nrisulta effettuata nel giugno 1956 durante la regata Cowes-Torquim-Cowes (in presenza di forti correnti contrarie al vento) \ndallo \"yacht\" \"Stay Locked\". Di seguito un \"link\" a un disegno esplicativo."}
{"id": "134283", "revid": "14691", "url": "https://it.wikipedia.org/wiki?curid=134283", "title": "Gioco solitario", "text": ""}
{"id": "134285", "revid": "585241", "url": "https://it.wikipedia.org/wiki?curid=134285", "title": "Flauto indiano", "text": "Il bansuri (o flauto indiano o flauto di bamb\u00f9) \u00e8 un tipo di flauto traverso, uno dei pi\u00f9 antichi strumenti musicali della musica classica indiana: sembra che sia stato sviluppato in modo indipendente rispetto ai flauti occidentali. Si dice che la divinit\u00e0 induista Krishna sia un maestro dello strumento, cos\u00ec come Ga\u1e47e\u015ba la divinit\u00e0 con la testa di elefante, spesso raffigurata nell'atto di suonare un flauto.\nI flauti indiani sono strumenti molto semplici se paragonati ai moderni flauti occidentali da concerto; essi vengono fabbricati con canne di bamb\u00f9 e sono senza chiavi. Le tonalit\u00e0 del flauto indiano sono fissate e nella musica carnatica sono indicate da numeri quali 3 1/2, 4, 5 e cos\u00ec via, contando verso l'alto a partire dal Do, che \u00e8 indicato come 1. In ogni caso la tonalit\u00e0 delle composizioni stesse non \u00e8 fissa e quindi qualunque flauto pu\u00f2 essere usata in una determinata composizione, se gli strumenti 'accompagnamento sono accordati in maniera appropriata e la scelta della tonalit\u00e0 \u00e8 lasciata in gran parte alle preferenze dell'esecutore.\nLa tecnica esecutiva prevede un'impostazione diversa da quella del flauto traverso dell'orchestra occidentale, in quanto sono le falangi delle dita a turare i fori e non i polpastrelli. Questa tecnica d'impugnatura consente al musicista di poter chiudere i fori con estrema agilit\u00e0 e precisione consentendogli di creare effetti di glissato e porzioni di tono anche minimali, effetti altrimenti scomodi da ottenere con l'impostazione occidentale.\nAttualmente vengono usati due principali varianti dei flauti indiani. Il primo \u00e8 il Bansuri, il quale ha sei fori per le dita e un foro per il suono. Il Bansuri viene suonato principalmente nella musica indostana, la musica del nord dell'India, viene anche suonato in Nepal, Pakistan, Bangladesh e Sri Lanka. Il secondo principale strumento \u00e8, invece, il \"Pulanguzhal\", il quale ha otto fori per le dita, e viene principalmente usato nella musica carnatica, la musica del sud dell'India. Il flauto del sud dell'india, fino all'inizio del XX secolo, quando Sharaba Shastri della scuola di Palladam introdusse l'ottavo foro e l'attuale diteggiatura.\nLe qualit\u00e0 sonore del flauto indiano sono determinate dal tipo di bamb\u00f9 utilizzato: si ritiene che quello della regione del Nagarcoil, nell'India meridionale, sia il migliore."}
{"id": "134291", "revid": "287204", "url": "https://it.wikipedia.org/wiki?curid=134291", "title": "Carol Rosin", "text": "Carriera alle industrie Fairchild.\nCarol Rosin \u00e8 stata la prima donna a coprire la posizione di Corporate manager alla Fairchild Aircraft, per la precisione dal 1974 al 1977. Dall'inizio del 1974 divent\u00f2 il braccio destro di Wernher von Braun, dal quale ricevette una formazione specifica su quanto le armi basate su sistemi spaziali potessero essere pericolose, costose, destabilizzanti e inutili oltre che praticamente improducibili. In quegli anni Wernher von Braun era gravemente malato pertanto la Rosin \u00e8 stata chiamata a tenere conferenze ogni volta che non si sentisse sufficientemente bene. Inoltre Wernher von Braun le assegn\u00f2 il compito di continuare un processo educativo mirato tanto ai politici quanto all'opinione pubblica su come fosse necessario trasformare l'industria spaziale militare in una industria basata sull'esplorazione dello spazio.\nCarriera come consulente sulle armi spaziali.\nCarol Rosin \u00e8 stata consulente per la difesa e per lo spazio di aziende ed organizzazioni tra cui Disney, IBM e il National Space Institute. Continua attualmente ad informare, mediante conferenze ed altro, sulla possibilit\u00e0 di creare leggi internazionali atte a bandire le armi spaziali.\nHa inoltre fondato l'Istituto per la cooperazione nello spazio (ICIS) nel 2001 di cui attualmente \u00e8 presidente. I membri dell'ICIS includono gli astronauti Edgar Mitchell e Brian O'Leary, Arthur C. Clarke, l'ex ambasciatore James George, ed un fondatore dell'International Earth Day (21 marzo), John McConnell."}
{"id": "134292", "revid": "480457", "url": "https://it.wikipedia.org/wiki?curid=134292", "title": "Trial", "text": "Il trial \u00e8 prettamente una specialit\u00e0 del motociclismo e del ciclismo sportivo che a volte viene effettuata anche con altri tipi di veicoli a 4 o pi\u00f9 ruote. \nIl nome della specialit\u00e0 \"trial\" deriva dalla dicitura inglese \"try all\" e significa \"prova tutto,\" dando subito l'idea dello spirito base della competizione, il provare a superare tutti gli ostacoli, che siano essi naturali, affrontati nelle prove \"outdoor\", oppure artificiali, specifici delle gare \"indoor\".\nMotociclismo.\nUn'altra definizione che ne specifica meglio lo spirito \u00e8:\"Il Trial \u00e8 l'unico sport motoristico in cui la velocit\u00e0 non \u00e8 uno dei parametri pi\u00f9 importanti\". Probabilmente \u00e8 anche l'unico sport motoristico dove l'abilit\u00e0 del pilota \u00e8 nettamente pi\u00f9 importante della bont\u00e0 del mezzo.\nQuesto sport \u00e8 diffuso un po' in tutto il mondo ma ha schiere di pi\u00f9 folti appassionati in Italia, Spagna, Gran Bretagna e Giappone da cui provengono i pi\u00f9 importanti campioni degli ultimi anni, nonch\u00e9 hanno sede le pi\u00f9 importanti case produttrici di questo particolare tipo di moto. \nStoria.\nSi fa risalire la storia del trial agli inizi del XX secolo con le prime gare, in Inghilterra, con moto di serie, obbligate a percorrere le strade del tempo, gi\u00e0 di per s\u00e9 stesso normalmente in condizioni pessime, intervallate da salite ripidissime. Il Trial moderno nasce alla fine della seconda guerra mondiale. Dall'inizio degli anni cinquanta nacquero i primi prototipi (works bikes) delle pi\u00f9 famose case inglesi: Norton, AJS Matchless Ariel, Triumph, Francis-Barnett, Sun, BSA, Greeves a molte altre appositamente progettati per questo nuovo sport. Alcuni modelli entrarono poi nei listini e furono prodotti in discrete quantit\u00e0, dato il crescente numero di richieste da parte degli sportivi. Il trial divenne il vero banco di prova per misurare l'abilit\u00e0 di guida dei piloti e nel contempo un eccellente punto di confronto dei mezzi.\nIl primo Campionato mondiale di trial venne organizzato nel 1975 e, in quell'edizione inaugurale, la prova italiana fu disputata sul circuito del Vandalino. Altri eventi degni di nota sono il Trial delle Nazioni, disputato a squadre, la Sei Giorni di Scozia (la cui prima edizione si tenne nel 1909) e lo Scott Trial, nato nel 1914 e disputato ancora oggi.\nRegolamento.\nUna competizione Trial all'aperto (outdoor) si sviluppa su un percorso diviso in numerose zone (15/20 percorsi fettucciati che comprendono ostacoli) da percorrere per un numero arbitrario di giri (di solito 2/3 giri) in un tempo massimo di 5/6 ore. Lo scopo dei concorrenti \u00e8 di affrontare una alla volta le zone cercando di superare gli ostacoli naturali (fiumi, rocce, muretti, tronchi d'albero, salite ripidissime, curve strette ecc.), senza mai appoggiare i piedi a terra. Alla fine della prova verranno contabilizzate delle penalit\u00e0 in base agli errori fatti, secondo questa tabella:\nNaturalmente sar\u00e0 vincitore della competizione chi, alla fine di tutte le zone, avr\u00e0 totalizzato il minor numero di penalit\u00e0.\nEsistono anche penalit\u00e0 di \"tempo\", nel senso che ogni minuto di ritardo sul tempo previsto per completare un giro corrisponde a punti di penalit\u00e0: ci\u00f2 comporta che alcuni piloti, alle battute finali della gara, preferiscono \"saltare\" una zona, subendo la penalizzazione prevista di 5 punti, per non correre il rischio che il tempo perso nel tentativo di superare la zona stessa, comporti una penalizzazione ancora maggiore.\nLe motociclette da Trial.\nLe caratteristiche di una classica moto da trial sono:\nLe case produttrici di queste moto sono oggigiorno la Gas Gas, la Montesa (ormai propriet\u00e0 Honda) e la Sherco (Spagnole), la Beta (italiana) e la Scorpa (francese). La Fantic Motor \u00e8 stata un'azienda italiana molto impegnata in questo sport fallita nella seconda met\u00e0 degli anni '90. Oggi \u00e8 rinata e si dedica, per il momento, solo alla Produzione di moto da enduro e motard di cilindrata 50cc e 125cc. Invece Bultaco, dalla quale rinascer\u00e0 alla fine degli anni '90 la Sherco, fall\u00ec negli anni '80 in seguito alla grande crisi che colp\u00ec il mercato dei motocicli in quegli anni. Parente della famiglia Bult\u00f2 (proprietaria del marchio Bultaco) \u00e8 l'ex campione di moto Gp lo spagnolo Sete Gibernau, sulla cui tuta da gara si pu\u00f2 notare sul retro il pollice alzato giallo, simbolo della casa spagnola Bultaco, propriet\u00e0 di suo nonno.\nNel 2010 rinasce inoltre la Ossa ma purtroppo i pochi test effettuati sul nuovo mezzo decretano la morte prematura del progetto di moto da trial pi\u00f9 innovativo degli ultimi 20 anni.\nIl Trial indoor.\nCon l'avvento della televisione si \u00e8 sviluppata anche una variante al coperto del trial, disputata in palazzetti dello sport appositamente attrezzati. In questo caso, gli ostacoli naturali sono sostituiti da manufatti in cemento, pneumatici da camion e costruzioni artificiali che simulano ruscelli e cascate. Esiste un campionato del mondo indoor, nato nel 1993 e oggi denominato X-Trial, il cui calendario si sovrappone in parte con quello della sua controparte all'aperto.\nIl trial al femminile.\nIl Trial motociclistico comincia ad interessare anche il mondo femminile. C'\u00e8 un campionato del mondo dal 2000, con un numero di prove in crescendo, oggi arrivate a 5. Il primo meeting internazionale si \u00e8 svolto in Italia, grazie alla passione di un giornalista torinese, specializzato di questa disciplina, Mario Candellone che il 31 agosto 1997 sulle pendici del Monte Vandalino a Torre Pellice, \u00e8 riuscito a mettere insieme una ventina di ragazze di provenienza di Norvegia (le pi\u00f9 numerose), Germania, Francia, Stati Uniti, Belgio, Finlandia, Spagna ed Italia per dare vita ad una gara che poi \u00e8 stata ripetuta nei due anni successivi, con un crescente successo. La formula prevedeva anche una classifica a squadre, stile Trial Delle Nazioni, per cui vi hanno preso parte ragazze giapponesi, canadesi, australiane. A questo punto la FIM ha pensato di istituire il primo Trial delle Nazioni femminile e contemporaneamente Campionato del Mondo in prova unica in quel di Seva, Spagna, nel 2000. Nel 1997 vi aveva partecipato anche una bambina di 12 anni, di nome Laia Sanz che dopo innumerevoli titoli mondiali ed europei nel Trial, ora vince e domina nell'Enduro, ed impressiona il suo nono posto nel 2015 alla \"Dakar\".\nProduttori.\nIn attivit\u00e0.\nElectric Motion (moto elettriche)\nCampioni del mondo.\nMondiale Indoor.\nAttualmente (2011), il campionato Indoor non assegna il titolo costruttori.\nMondiale Femminile.\nAttualmente (2011), il campionato femminile non assegna il titolo costruttori.\nCiclismo.\nIl bike trial nasce da una costola del trial \"motoristico\" negli anni Settanta, evolvendosi nel tempo sino a diventare una disciplina a s\u00e9 stante nella quale gli atleti devono superare una serie di ostacoli utilizzando biciclette speciali da 20 o 26 pollici. Negli ultimi anni \u00e8 andata a formarsi anche una specialit\u00e0 a parte, denominata street trials, che prevede l'utilizzo di biciclette da 24 pollici leggermente diverse da quelle comunemente utilizzate nelle competizioni di bike trial. Tra gli interpreti pi\u00f9 affermati dello street trials figurano atleti come l'austriaco Fabio Wibmer e lo scozzese Danny MacAskill."}
{"id": "134298", "revid": "110157", "url": "https://it.wikipedia.org/wiki?curid=134298", "title": "Tetracloruro di silicio", "text": "Il tetracloruro di silicio o tetraclorosilano \u00e8 il composto inorganico con la formula SiCl4. \u00c8 un liquido volatile incolore che emette fumi nell'aria. Viene utilizzato per produrre silicio e silice di elevata purezza per applicazioni commerciali. Pu\u00f2 essere considerato un omologo del tetracloruro di carbonio, in cui l'atomo di carbonio \u00e8 rimpiazzato da un atomo di silicio. \u00c8 solubile in benzene, toluene, cloroformio, etere dietilico\nPreparazione.\nIl tetracloruro di silicio viene preparato mediante clorurazione di vari composti di silicio come ferrosilicio, carburo di silicio o miscele di diossido di silicio e carbonio. La via del ferrosilicio \u00e8 la pi\u00f9 comune.\nIn laboratorio, il tetracloruro di silicio pu\u00f2 essere preparato trattando il silicio con cloro:\nFu preparato per la prima volta da J\u00f6ns Jakob Berzelius nel 1823.\nLa salamoia pu\u00f2 essere contaminata con silice quando la produzione di cloro \u00e8 un sottoprodotto di un processo di raffinazione del metallo dal minerale di cloruro di metallo. In rari casi, il diossido di silicio nella silice viene convertito in tetracloruro di silicio quando la salamoia contaminata viene elettrolizzata.\nReazioni.\nIdrolisi e reazioni correlate.\nCome altri clorosilani, il tetracloruro di silicio reagisce facilmente con l'acqua:\nAl contrario, il tetracloruro di carbonio non si idrolizza facilmente. La reazione pu\u00f2 essere notata all'esposizione del liquido all'aria, il vapore produce fumi mentre reagisce con l'umidit\u00e0 per dare un aerosol di acido cloridrico simile a una nuvola.\nCon alcoli ed etanolo reagisce per dare ortosilicato tetrametile e ortosilicato tetraetile:\nCloruri di polisilicio.\nA temperature pi\u00f9 elevate si possono preparare omologhi del tetracloruro di silicio mediante la reazione:\nInfatti la clorurazione del silicio \u00e8 accompagnata dalla formazione di esaclorodisilano (Si2Cl6). Una serie di composti contenenti fino a sei atomi di silicio nella catena pu\u00f2 essere separata dalla miscela mediante distillazione frazionata.\nReazioni con altri nucleofili.\nIl tetracloruro di silicio \u00e8 un elettrofilo classico nella sua reattivit\u00e0. Forma una variet\u00e0 di composti di organosilicio dopo trattamento con reattivi di Grignard e reattivi di organo-litio:\nLa riduzione con i reagenti idruri permette di ottenere il silano.\nUsi.\nIl tetracloruro di silicio viene utilizzato come intermedio nella produzione di silicio policristallino, una forma iperpura di silicio, poich\u00e9 ha un punto di ebollizione conveniente per la purificazione mediante distillazione frazionata ripetuta. Viene ridotto a triclorosilano (HSiCl3) mediante gas idrogeno in un reattore di idrogenazione e utilizzato direttamente nella deposizione chimica da vapore o ulteriormente ridotto a silano (SiH4) e iniettato in un reattore a letto fluidizzato. Il tetracloruro di silicio riappare in entrambi questi due processi come sottoprodotto e viene riciclato nel reattore di idrogenazione. L'epitassia di fase vapore del tetracloruro di silicio riducente con idrogeno a circa 1250 \u00b0C \u00e8 stata eseguita secondo il seguente processo:\nViene prodotto per reazione diretta del cloro gassoso su leghe ferro-silicio ad elevato contenuto di silicio (90% e oltre).\nIl polisilicio prodotto viene utilizzato come wafer in grandi quantit\u00e0 dall'industria fotovoltaica per celle solari convenzionali in silicio cristallino e anche dall'industria dei semiconduttori.\nIl tetracloruro di silicio pu\u00f2 anche essere idrolizzato a silice pirogenica. Il tetracloruro di silicio di elevata purezza viene utilizzato nella produzione di fibre ottiche. Questo grado dovrebbe essere privo di idrogeno contenente impurit\u00e0 come il triclorosilano. Le fibre ottiche sono realizzate utilizzando processi come MCVD e OFD in cui il tetracloruro di silicio viene ossidato a silice pura in presenza di ossigeno.\nSicurezza e questioni ambientali.\nIn Cina e in particolare nella regione dello Henan, \u00e8 stato segnalato inquinamento dovuto alla produzione di tetracloruro di silicio, associato all'aumento della domanda di celle fotovoltaiche che \u00e8 stata stimolata da programmi di sovvenzione. La scheda di sicurezza ricorda che si dovrebbe \"evitare ogni contatto! In ogni caso consultare un medico! ... l'inalazione provoca mal di gola e sensazione di bruciore\"."}
{"id": "134299", "revid": "2175", "url": "https://it.wikipedia.org/wiki?curid=134299", "title": "Tetraclorosilano", "text": ""}
{"id": "134309", "revid": "6923", "url": "https://it.wikipedia.org/wiki?curid=134309", "title": "Repubblica del Tatarstan", "text": ""}
{"id": "134312", "revid": "92958147", "url": "https://it.wikipedia.org/wiki?curid=134312", "title": "Julia Felix", "text": "Iulia Felix \u00e8 un'imbarcazione romana del III secolo ritrovata nel 1986 da Agostino Formentin, pescatore di Marano Lagunare, a 16 metri di profondit\u00e0 sui fondali marini al largo di Grado, sulle coste del Friuli-Venezia Giulia. L'imbarcazione, lunga 18 e larga 5-6 metri, \u00e8 stata rinvenuta intatta con il suo carico di 560 anfore.\nLa nave trasportava un carico di alimenti (pesce in salamoia) e frammenti di vetro, forse destinati agli artigiani della vicina Aquileia. A bordo sono stati ritrovati anche alcuni manufatti, tra i quali due teste bronzee di Poseidone e di Minerva.\nPer ospitare i resti della nave, recuperata nel 1999, a Grado \u00e8 stata avviata la realizzazione di un Museo di Archeologia subacquea."}
{"id": "134314", "revid": "118528120", "url": "https://it.wikipedia.org/wiki?curid=134314", "title": "Funzione armonica", "text": "In analisi matematica, una funzione armonica \u00e8 una funzione differenziabile fino al secondo ordine formula_1 che soddisfa l'equazione di Laplace:\nossia l'insieme delle funzioni armoniche costituisce il nucleo dell'operatore di Laplace. Nell'ambito della teoria del potenziale le funzioni armoniche sono spesso dette \"funzioni potenziale\", o \"potenziali\", e sono utilizzate in fisica e ingegneria, ad esempio, per ricondurre lo studio di un campo vettoriale in tre dimensioni al caso di un campo scalare in una dimensione. In tale contesto, una funzione armonica scalare viene detta potenziale scalare, mentre una funzione armonica vettoriale \u00e8 chiamata potenziale vettore.\nLe funzioni armoniche rivestono particolare importanza in analisi complessa, in quanto se una funzione armonica definita in un certo spazio viene trasformata con una mappa conforme in un altro spazio, allora tale trasformazione \u00e8 armonica. Per tale ragione, ogni funzione definita con un potenziale pu\u00f2 subire una trasformazione conforme, e rimane ancora vincolata a un potenziale.\nDefinizione.\nUna funzione formula_3 definita su un dominio formula_4 si dice armonica se \u00e8 di classe formula_5 e soddisfa l'equazione di Laplace:\nPer la linearit\u00e0 dell'operatore di Laplace, la somma di due funzioni armoniche e il prodotto di esse per uno scalare restituiscono un'altra funzione armonica.\nAd esempio, la funzione formula_7, definita su un qualsiasi aperto di formula_8, \u00e8 armonica. Infatti:\ne la somma delle derivate parziali seconde \u00e8 sempre nulla.\nPropriet\u00e0 del valor medio.\nOgni funzione armonica soddisfa la \"propriet\u00e0 del valor medio\". Si fissi un dominio formula_11e sia formula_12 una funzione armonica. Si indichi formula_13 il volume della sfera unitaria in formula_14. Allora per ogni sfera chiusa di raggio formula_15 e centro formula_16, contenuta in formula_11, denotata con formula_18, vale la seguente uguaglianza:\nInoltre, vale anche:\nDimostrazione.\nSi fissi formula_21. Applicando il teorema della divergenza al campo vettoriale formula_22 si ottiene:\nPassando dalle coordinate cartesiane formula_24 a quelle polari formula_25 con:\nsi ha formula_27, e si verifica:\nCalcolando l'integrale della derivata normale di formula_1 e riscalando rispetto a formula_30 si ottiene:\ned \u00e8 possibile scambiare derivata e integrale:\nConsiderando l'integrale di superficie:\nse ne deduce che per ogni formula_34 si ha:\ne passando al limite per formula_36 si ottiene la prima uguaglianza. La seconda si ottiene integrando rispetto a formula_34.\nPrincipio del massimo.\nIl principio del massimo afferma che massimi e minimi stretti di una funzione armonica, se esistenti, vengono assunti al bordo. Pi\u00f9 precisamente, si consideri formula_38 una funzione armonica, dove formula_11 \u00e8 un dominio aperto e connesso di formula_40. Si supponga che esista formula_41 in formula_11 tale che formula_43 per ogni formula_44. Allora formula_1 \u00e8 costante.\nLa dimostrazione usa la propriet\u00e0 del valor medio. Sia formula_46 e si consideri l'insieme formula_47. Per ipotesi, esso \u00e8 non vuoto; inoltre, per la continuit\u00e0 di formula_1, \u00e8 chiuso (nella topologia indotta) in quanto controimmagine di un insieme chiuso. Considerando la funzione formula_49, essa \u00e8 negativa e armonica: si scelga una palla formula_50 di raggio formula_15 e si applichi la propriet\u00e0 del valor medio a formula_49. Si ottiene:\nDato che l'integrando \u00e8 non positivo, l'uguaglianza \u00e8 soddisfatta se e solo se formula_54 nella palla formula_55 Quindi formula_56 e formula_57 \u00e8 aperto in formula_11 in quanto formula_59 (ovvero formula_60, unione di insiemi aperti). formula_57 \u00e8 quindi contemporaneamente aperto e chiuso in formula_11, ma, poich\u00e9 formula_11 \u00e8 connesso, formula_11 e formula_65 sono i soli sottoinsiemi aperti e chiusi. Ne consegue formula_66.\nArmonicit\u00e0 delle funzioni complesse analitiche.\nNel caso di funzioni di variabile complessa, il concetto di funzione armonica entra come particolare teorema soddisfatto dalle funzioni analitiche. Sia infatti:\nuna funzione analitica. Allora sia la formula_68 sia la formula_69 sono funzioni armoniche delle due variabili formula_70 e formula_71:\nInfatti, \u00e8 sufficiente calcolare le derivate seconde delle equazioni di Cauchy-Riemann e confrontarle, ricordando che:\nsi ha:\nSommando la prima e l'ultima e la seconda e la terza e utilizzando il teorema di Schwarz sull'invertibilit\u00e0 delle derivate parziali:\nSi ha cos\u00ec che date due funzioni formula_76 e formula_77 armoniche in un aperto formula_78 che soddisfano le condizioni di Cauchy-Riemann allora formula_77 \u00e8 detta armonica coniugata di formula_76, ma non \u00e8 vero il contrario. Una conseguenza di questo teorema \u00e8 che una funzione \u00e8 analitica in un aperto formula_78 del piano complesso se e solo se formula_77 \u00e8 l'armonica coniugata di formula_76. Ci\u00f2 significa che una funzione analitica pu\u00f2 essere costruita a partire dall'assegnazione della sua parte reale formula_68 e ricavando la sua parte immaginaria a meno di una costante. \nPer un esempio di come calcolare l'armonica coniugata di una funzione formula_68 si consideri la funzione formula_86. Questa funzione \u00e8 armonica poich\u00e9:\nVolendo trovare l'armonica coniugata formula_69, utilizzando le condizioni di Cauchy-Riemann formula_89 si ha:\nSi pu\u00f2 integrare formula_91 mantenendo fissata la variabile formula_92 (considerandola come una costante):\ndove formula_94 \u00e8 una funzione arbitraria dipendente da formula_92. Per utilizzare la condizione di Cauchy-Riemann formula_96 si deriva formula_69 ottenuta per integrazione rispetto a formula_92:\ne si calcola la derivata formula_100 dalla funzione di partenza:\nUguagliando si ricava il valore di formula_102:\ndalla quale per integrazione:\ndove formula_105 \u00e8 la costante di integrazione. Si ha dunque:\ncio\u00e8 si \u00e8 ricavata l'armonica coniugata di formula_68 a meno di una costante formula_105.In tal modo la funzione:\n\u00e8 una funzione analitica uguale a formula_110."}
{"id": "134317", "revid": "15756", "url": "https://it.wikipedia.org/wiki?curid=134317", "title": "SA 8000", "text": "La sigla SA 8000 (tecnicamente SA8000:2014; SA sta per \"Social Accountability\") identifica uno standard internazionale di certificazione redatto dal CEPAA (Council of Economical Priorities Accreditation Agency) e volto a certificare alcuni aspetti della gestione aziendale attinenti alla responsabilit\u00e0 sociale d'impresa (o CSR, dall'inglese \"Corporate Social Responsibility\").\nQuesti sono:\nLa norma internazionale ha quindi lo scopo di migliorare le condizioni lavorative a livello mondiale e soprattutto permette di definire uno standard verificabile da enti di certificazione.\nStoria.\nLa norma nasce come aggregazione formata dai principi stabiliti da altri documenti internazionali, quali:\nAl 31 marzo 2015 erano 3.490 le imprese al mondo certificate con lo standard SA8000 di cui 1.081 in Italia e 173 in Toscana. Questi numeri hanno fatto della Toscana la prima regione al mondo per imprese certificate (il 16% del totale italiano). Tale record fu il risultato del programma \"Fabrica Ethica\" della Regione Toscana, che dal 2001 aveva promosso la cultura della Responsabilit\u00e0 Sociale delle Imprese sostenendo la certificazione, anche grazie a misure che, per le imprese virtuose, abbattevano l'Irap dello 0,50%, offrivano un maggiore punteggio nei bandi per la richiesta di contributi e una maggiore visibilit\u00e0 del loro operato. Le azioni di Fabrica Ethica furono realizzate attraverso una condivisione ed una collaborazione multistakeholder, attraverso un organo consultivo e propositivo, la Commissione Etica Regionale \u2013 CER, che riuniva gli attori economici e sociali regionali.\nIn Toscana la responsabilit\u00e0 sociale \u00e8 disciplinata dalla Legge Regionale 8 maggio 2006 n. 17, 'Disposizioni in materia di responsabilit\u00e0 sociale delle imprese' (pubblicata nel Bollettino Ufficiale della Regione Toscana n. 13 del 12 maggio 2006).\nDescrizione.\nLa norma SA8000, rispetto alle tipiche normative ISO con le quali ha in comune la struttura formale, \u00e8 un riferimento che per sua natura coinvolge tutta l'azienda.\nIl suo impatto e la profondit\u00e0 alla quale si spinge, rispetto altre norme \"formali\", richiede attenzione e partecipazione da parte della direzione, del top management, dei dipendenti, dei fornitori, dei fornitori (subfornitori) e dei clienti.\nA titolo esemplificativo, la norma viene verificata con interviste casuali direttamente nei confronti di dipendenti, ad esempio per svelare casi di \"mobbing\" impossibili da dimostrare mantenendo la verifica a livelli manageriali.\nAltro esempio pu\u00f2 essere l'applicazione nei confronti di subfornitori, tipicamente nel caso di utilizzo di lavoratori irregolari o mal retribuiti che normalmente non sono mai direttamente a contatto con l'azienda certificata.\nL'elenco mondiale delle imprese con certificazione SA8000 \u00e8 reperibile sul sito della SAAS. Al 2019 il numero di tali imprese certificate risulta essere 4042, dislocate in 62 nazioni. L'Italia, nel 2020, \u00e8 il primo paese al mondo per numero di imprese certificate. Sempre nel sito della SAAS si trovano un elenco degli organismi certificatori.\nI temi di dettaglio sponsorizzati dalla SA8000 sono tipicamente:\nCapitoli.\ni capitoli dello standard SA 8000:2014 sono:"}
{"id": "134318", "revid": "599013", "url": "https://it.wikipedia.org/wiki?curid=134318", "title": "Commissione di vigilanza sui fondi pensione", "text": "La Commissione di Vigilanza sui Fondi Pensione, nota anche con l'acronimo COVIP, \u00e8 un'autorit\u00e0 amministrativa indipendente della Repubblica Italiana, cui spetta il compito di regolare il mercato della previdenza complementare.\nStoria.\nLa Covip venne istituita con Decreto legislativo 21 aprile 1993, n. 124, ed ha iniziato ad operare nella sua attuale configurazione - come persona giuridica di diritto pubblico - agli inizi del 1996. Con D. Lgs. 5 dicembre 2005, n. 252, art. 18, si disciplinano i compiti della Covip, contestualmente alla riforma della previdenza complementare in Italia.\nCompiti.\nLa funzione che \u00e8 chiamata a svolgere \u00e8 di garantire ed assicurare la trasparenza e la correttezza nella gestione e nell'amministrazione dei fondi pensione e in genere delle forme previdenziali. La legge attribuisce direttamente alla Covip alcune funzioni specifiche:\nLa Covip svolge anche un'attivit\u00e0 ispettiva nei confronti degli enti previdenziali sottoposti alla sua vigilanza.\nOrganizzazione.\nOriginariamente la Covip era retta da un Presidente e da 4 Commissari. Nell'ambito delle misure di riduzione della spesa pubblica, introdotte dal cosiddetto Decreto \"Salva Italia\" (dicembre 2011) il numero dei componenti \u00e8 stato ridotto e prevede ora un Presidente e due Commissari.\nLa Covip \u00e8 articolata in Servizi e Uffici il cui coordinamento \u00e8 affidato al Direttore Generale che risponde direttamente alla Commissione.\nStruttura.\nLa Commissione \u00e8 un organo collegiale composto dal Presidente e da 2 Commissari che rimangono in carica quattro anni e possono essere confermati una sola volta.\nI membri della Commissione sono scelti tra persone dotate di riconosciuta esperienza e specifica professionalit\u00e0 nelle materie di competenza della Commissione stessa. Vengono nominati con decreto del Presidente del Consiglio dei ministri, su proposta del Ministro del lavoro e delle politiche sociali, sentito il Ministro dell'economia e delle finanze.\nIl Presidente rappresenta la Commissione, mantiene i rapporti con il Ministro del Lavoro; convoca le riunioni della Commissione, ne stabilisce l'ordine del giorno e ne dirige i lavori; sovrintende all'attivit\u00e0 istruttoria e vigila sull'attuazione delle deliberazioni. Mentre i Commissari partecipano alla discussione e alle deliberazioni; propongono iniziative sull'attivit\u00e0 e sul funzionamento della Commissione, verificandone collegialmente l'attivit\u00e0."}
{"id": "134319", "revid": "124949092", "url": "https://it.wikipedia.org/wiki?curid=134319", "title": "OHSAS 18001", "text": "OHSAS sta per \"Occupational Health and Safety Assessment Series\" ed identifica uno standard internazionale per un sistema di gestione della sicurezza e della salute dei lavoratori.\nLa norma OHSAS 18001 \u00e8 stata emanata dal Project Group nel 1999, rivista nel 2007, cos\u00ec da poter disporre di uno standard per il quale potesse essere rilasciata una certificazione di conformit\u00e0. La certificazione attesta l'applicazione volontaria, all'interno di un'organizzazione, di un sistema che permette di garantire un adeguato controllo riguardo alla sicurezza e la salute dei lavoratori, oltre al rispetto delle norme cogenti.\nNel 2008 \u00e8 stata pubblicata un'apposita guida a questa norma, la OHSAS 18002: \"Sistemi di Gestione della Sicurezza e della Salute dei Lavoratori - Linee guida per l'implementazione dello standard OHSAS 18001\". Quest'ultima \u00e8 stata revisionata nel 2008.\nIl sistema di gestione regolato dalla norma OHSAS \u00e8 spesso costruito integrandolo con il sistema di gestione ambientale, ispirato alla norma 14001: la sicurezza e l'ambiente sono infatti strettamente collegati tra loro. Inoltre, solitamente il sistema di gestione della sicurezza sul lavoro (SGSL) \u00e8 costruito a partire da un sistema ISO 9001, rivolto alla qualit\u00e0, gi\u00e0 esistente. Sebbene la norma sia inglese, essa, di fatto, \u00e8 divenuta uno standard internazionale utilizzato in tutto il mondo per la certificazione di un SGSL.\nCon la pubblicazione di una norma internazionale (ISO 45001 - \"\"Occupational Health and Safety Management Systems \u2013 Requirements with guidance for use\"\u201d) nel marzo del 2018, la OHSAS 18001 \u00e8 stata ritirata e sostituita dalla ISO 45001 (recepimento della norma ISO 45001 da parte del BSI della norma internazionale ISO 45001).\nL'OHSAS 18001, a partire dal 1\u00b0 ottobre 2021, \u00e8 stata definitivamente sostituita dalla ISO 45001 e, pertanto, i certificati relativi hanno perso validit\u00e0."}
{"id": "134321", "revid": "3535", "url": "https://it.wikipedia.org/wiki?curid=134321", "title": "Ovaie", "text": ""}
{"id": "134322", "revid": "115778547", "url": "https://it.wikipedia.org/wiki?curid=134322", "title": "Alessandro Repetto", "text": "Gi\u00e0 deputato, \u00e8 stato presidente della provincia di Genova dal 2002 al 2012.\nLaureato in lettere e filosofia, sposato, con una figlia, \u00e8 stato direttore centrale di Banca Carige, sovrintendente di settori aziendali, responsabile dell'Azione Cattolica, delle ACLI, del sindacato e dell'Associazione genitori scuola cattolica.\nIntraprende l'esperienza politica nel 1994, aderendo al Partito Popolare Italiano. Nelle elezioni politiche del 1994 \u00e8 candidato in quota popolare nello schieramento centrista del Patto per l'Italia in un collegio genovese per la Camera, tuttavia non risulta eletto. Nel 1996 viene eletto alla Camera dei deputati per la lista de L'Ulivo. Aderir\u00e0 in seguito alla Margherita per confluire, infine oggi, nel Partito Democratico.\nPresidente della Provincia.\n\u00c8 stato eletto Presidente della Provincia di Genova nel turno elettorale del 2002 (elezione del 26 maggio), raccogliendo il 56,3% dei voti in rappresentanza di una coalizione di Centro-sinistra.\n\u00c8 stato sostenuto, in Consiglio provinciale, da una maggioranza costituita da:\nIl suo mandato amministrativo \u00e8 scaduto nel 2007; alle elezioni provinciali del 27 e 28 maggio 2007 si ricandida nuovamente alla carica presidenziale per il centro-sinistra, ottenendo al primo turno il 49,1% dei consensi. Due settimane dopo, nel secondo turno di ballottaggio - l'unica provincia chiamata nuovamente al voto delle altre interessate - del 10 e 11 giugno contro la candidata del Centro-destra Renata Oliveri riuscir\u00e0 a vincere le elezioni con una soglia del 51,44%.\nPer il mandato 2007-2012 \u00e8 stato sostenuto da una maggioranza composta da:\nIl 18 aprile 2012 ha rassegnato le dimissioni, che diverranno effettive l'8 maggio, in polemica con la riforma delle province elaborata dal Governo Monti.\nPer buona parte del periodo in cui ha ricoperto la carica suo portavoce \u00e8 stata la scrittrice Barbara Fiorio.\nAltri incarichi.\n\u00c8 stato Consigliere della FI.L.S.E S.p.A. dal 2002 al 2008 e Vice Presidente del Consiglio di Amministrazione della Fiera di Genova dal 2003 al 2004 (gi\u00e0 Consigliere dal 2004 al 2006).\n\u00c8 Presidente della Fondazione SLALA (Sistema Logistico del Nord-Ovest d\u2019Italia di Alessandria) dal marzo 2011 al novembre 2014.\n\u00c8 consigliere della Banca Carige dall'aprile 2012 nonch\u00e9 membro del Comitato Esecutivo e del Comitato Crediti e l'anno dopo diventa Vice Presidente del Consiglio di Amministrazione della stessa, carica che ha ricoperto fino al 2016.\nDopo esserne stato il Direttore negli anni 90, dall'11 luglio 2014 \u00e8 Presidente del Centro Fiduciario S.p.A. oltre ad essere Presidente della Fondazione CIF Formazione."}
{"id": "134323", "revid": "10501", "url": "https://it.wikipedia.org/wiki?curid=134323", "title": "De cuius hereditate agitur", "text": ""}
{"id": "134324", "revid": "15756", "url": "https://it.wikipedia.org/wiki?curid=134324", "title": "Associazione Sportiva Orceana Calcio", "text": "L'Associazione Sportiva Orceana Calcio \u00e8 la squadra di calcio della citt\u00e0 di Orzinuovi (BS). Milita nel girone C lombardo del campionato di Eccellenza. Ha partecipato a quattro campionati di Serie C2, nelle stagioni 1985-86, 1986-87, 1988-89 e 1989-90.\nStoria.\nLa societ\u00e0 nasce nel 1919 cos\u00ec come riportato dall\"'Annuario Generale Sports e Turismo\".\nNon si affili\u00f2 subito alla FIGC Disput\u00f2 incontri a carattere locale con le squadre limitrofe quali la Pro Palazzolo, il Casalbuttano e la Soresinese.\nLa prima affiliazione arriv\u00f2 nel 1921 in corrispondenza della scissione in due Federazioni, ma non per la F.I.G.C., bens\u00ec per la C.C.I.. Tuttavia non partecip\u00f2 all'attivit\u00e0 ufficiale perch\u00e9, malgrado il congruo numero di societ\u00e0 affiliate, ben poche squadre, date le \"enormi\" distanze per l'epoca, andarono a comporre il girone CR-MN-BS della Terza Divisione Lombarda della C.C.I..\nAffiliatasi alla F.I.G.C. (Comitato Regionale Lombardo) part\u00ec dallo scalino pi\u00f9 basso del campionato italiano fino ad ottenere la promozione ai gironi interregionali di Seconda Divisione 1929-1930 e da qui alla Prima Divisione (campionato nazionale) a cui, dopo aver raggiunto nell'ultima stagione il centro classifica, \nAl ritorno all'attivit\u00e0 sportiva ufficiale dopo la seconda guerra mondiale, la societ\u00e0 chiese ed ottenne dalla Commissione FIGC presieduta dall'Avvocato Giovanni Mauro di poter partecipare ai campionati di Serie C, e cos\u00ec come molte altre societ\u00e0 la ottennero.\nRientrata nei ranghi regionali retrocedendo dalla Promozione, l'Orceana rimase per 30 anni nelle categorie inferiori fino all'arrivo del Presidente Ulrico Sareni, che sponsorizz\u00f2 la societ\u00e0 personalmente insieme all'industria di abbigliamento sportivo Tepa Sport, che accompagn\u00f2 la societ\u00e0 fino all'ingresso in Promozione regionale. I successi portarono i biancoblu alla repentina scalata della Serie C2, che tuttavia incrin\u00f2 le casse della squadra.\nAlcuni dirigenti andarono a rifondare la societ\u00e0 in ambito dilettantistico, mentre l'altra societ\u00e0 retrocedeva fino all'Eccellenza per poi riprendersi quando, ceduto il titolo sportivo alla \"Club Azzurri di Brescia\" (che dopo diversi tentativi infruttuosi aveva finalmente la possibilit\u00e0 di arrivare alle categorie nazionali), ritornava nei ranghi del Campionato Nazionale Dilettanti.\nDopo il cambio di denominazione in \"Orceana Club Azzurri\" i biancoblu lasciavano definitivamente Orzinuovi per andare a giocare al Mompiano. Dopo 4 retrocessioni consecutive fino alla Terza Categoria, la societ\u00e0 \"Club Azzurri\" venne sciolta, mentre ad Orzinuovi la \"Nuova Orceana\" riportava al massimo livello regionale il calcio orceano. La squadra viene inserita nel girone C di Eccellenza Lombardia. A fine stagione ottiene il 14\u00ba posto, ottenendo la salvezza nel play-out vinto contro l'Orsa."}
{"id": "134325", "revid": "10501", "url": "https://it.wikipedia.org/wiki?curid=134325", "title": "Is de cuius morte agitur", "text": ""}
{"id": "134326", "revid": "10501", "url": "https://it.wikipedia.org/wiki?curid=134326", "title": "Davus sum non Oedipus", "text": ""}
{"id": "134327", "revid": "10501", "url": "https://it.wikipedia.org/wiki?curid=134327", "title": "Dente lupus cornu taurus petit", "text": ""}
{"id": "134328", "revid": "10501", "url": "https://it.wikipedia.org/wiki?curid=134328", "title": "Deo gratias", "text": ""}
{"id": "134329", "revid": "10501", "url": "https://it.wikipedia.org/wiki?curid=134329", "title": "Dimidium facti qui coepit habet", "text": ""}
{"id": "134330", "revid": "10501", "url": "https://it.wikipedia.org/wiki?curid=134330", "title": "Discite iustitiam moniti et non temnere divos", "text": ""}
{"id": "134332", "revid": "773636", "url": "https://it.wikipedia.org/wiki?curid=134332", "title": "BERS", "text": ""}
{"id": "134333", "revid": "10501", "url": "https://it.wikipedia.org/wiki?curid=134333", "title": "Ducunt volentem fata nolentem trahunt", "text": ""}
{"id": "134334", "revid": "10501", "url": "https://it.wikipedia.org/wiki?curid=134334", "title": "Dura lex sed lex", "text": ""}
{"id": "134336", "revid": "773636", "url": "https://it.wikipedia.org/wiki?curid=134336", "title": "BIRS", "text": ""}
{"id": "134337", "revid": "10501", "url": "https://it.wikipedia.org/wiki?curid=134337", "title": "Eripe me his invicte malis", "text": ""}
{"id": "134339", "revid": "77358", "url": "https://it.wikipedia.org/wiki?curid=134339", "title": "Errare humanum est perseverare autem diabolicum", "text": ""}
{"id": "134340", "revid": "10501", "url": "https://it.wikipedia.org/wiki?curid=134340", "title": "Et formosos saepe inveni pessimos et turpi facie multos cognovi optimos", "text": ""}
{"id": "134341", "revid": "775372", "url": "https://it.wikipedia.org/wiki?curid=134341", "title": "Movimento per la Sopravvivenza del Popolo Ogoni", "text": "Il Movimento per la Sopravvivenza del Popolo Ogoni (MOSOP, Movement for the Survival of the Ogoni People) \u00e8 un movimento politico fondato nel 1990 da Ken Saro-Wiwa e da altri esponenti Ogoni, un'etnia di 500.000 persone che abita il sud-est della Nigeria, nella regione del Delta del Niger.\nIl movimento nacque col proposito di combattere con mezzi nonviolenti la distruzione dell'ecosistema della regione con pesanti ripercussioni sanitarie e sociali sulla popolazione, causata dall'inquinamento petrolifero prodotto dalle diverse multinazionali presenti nell'area del Delta.\nA questo obiettivo si sono affiancati altre fondamentali rivendicazioni per l'autodeterminazione del popolo Ogoni, quali la rappresentanza nel controllo economico delle risorse della zona, il diritto a promuovere la cultura Ogoni, a utilizzare le lingue Ogoni e a praticare la propria religione; tali rivendicazioni furono formalizzate il 26 agosto del 1990 con la compilazione dell\"'Ogoni Bill of Rights\".\nLe tensioni con le autorit\u00e0 e le compagnie petrolifere portarono ad arresti arbitrari da parte della polizia e manifestazioni sempre pi\u00f9 imponenti da parte degli Ogoni (alla maggiore, nel 1993, presero parte 300.000 manifestanti), eventi che attirarono l'attenzione delle organizzazioni internazionali per i diritti umani.\nNel 1995 le autorit\u00e0 processarono Ken Saro-Wiwa e altri membri del MOSOP con l'accusa di aver incitato all'omicidio di quattro Ogoni contrari alla linea politica del MOSOP. Tra le proteste dell'opinione pubblica mondiale in merito alla regolarit\u00e0 del processo gli imputati furono impiccati frettolosamente il 10 novembre dello stesso anno."}
{"id": "134342", "revid": "10501", "url": "https://it.wikipedia.org/wiki?curid=134342", "title": "Eventus docet stultorum iste magister est", "text": ""}
{"id": "134343", "revid": "121709473", "url": "https://it.wikipedia.org/wiki?curid=134343", "title": "Excelsior", "text": "Excelsior, parola latina diffusa nel mondo anglosassone con l'accezione de \"il migliore dei migliori\", \u00e8 usata in innumerevoli campi."}
{"id": "134344", "revid": "10501", "url": "https://it.wikipedia.org/wiki?curid=134344", "title": "Excusatio non petita accusatio manifesta", "text": ""}
{"id": "134345", "revid": "15756", "url": "https://it.wikipedia.org/wiki?curid=134345", "title": "Bruno Corra", "text": "Biografia.\nFiglio del conte Tullio Ginanni Corradini (che fu anche sindaco di Ravenna) e fratello di Arnaldo Ginna (i nomi Corra e Ginna vennero suggeriti da Giacomo Balla per assonanza con le parole \"correre\" e \"ginnastica\"), trascorre l'infanzia e gran parte della giovinezza nella citt\u00e0 natale, affiancando agli studi regolari diverse letture eclettiche, interessandosi di tutto lo scibile, dalla letteratura all'arte, dalla filosofia alla teosofia.\nAlla fine del 1912 fonda con Mario Carli ed Emilio Settimelli la rivista \"Il Centauro\", espressione di una non dogmatica concezione dell'arte. Sulla scia delle idee anti-passatiste aderisce poi al Futurismo e firma alcuni dei maggiori manifesti del movimento: \"Pesi, Misure e Prezzi del Genio Artistico\" nel 1914, \"Il Teatro Futurista Sintetico\" nel 1915 e il \"Manifesto della cinematografia futurista\" nel 1916, quest'ultimo assieme a Filippo Tommaso Marinetti e Emilio Settimelli.\nIl 1\u00ba giugno 1916 a Firenze \u00e8, con Settimelli, Carli, Remo Chiti e Ginna, tra i fondatori del periodico \"L'Italia futurista\", di cui condivide con Settimelli la direzione.\nSempre nel 1916 partecipa alla realizzazione del film \"Vita Futurista\", in collaborazione con Balla e Marinetti, film prodotto e diretto da Ginna (oggi del film non rimangono che pochi fotogrammi).\nNel 1917 pubblica il romanzo sintetico \"Sam Dunn \u00e8 morto\", uno dei massimi prodotti dell'avanguardia italiana.\nSi allontana dal Futurismo qualche anno dopo la fine della prima guerra mondiale, pubblicando romanzi d'evasione e commedie brillanti che ottengono un discreto successo di pubblico, quali \"L'isola dei baci\" del 1918, ideato con Marinetti, o \"Il Passatore\" del 1929 (sul brigante Stefano Pelloni).\nPubblica vari titoli per l'editore Sonzogno, tra cui il romanzo \"Bevitori di sangue\" nel 1922, descritto nel Catalogo Sonzogno: \"Questo romanzo nel quale \u00e8 scolpita, attraverso una completa avventura passionale, la storia sanguinosa dell'utopia comunista, distrutta da un trionfo di italianit\u00e0, \u00e8 offerto in omaggio dall'autore, con una lettera prefatoria, a Benito Mussolini\" (p.32)."}
{"id": "134346", "revid": "196390", "url": "https://it.wikipedia.org/wiki?curid=134346", "title": "Chiese del Santo Daime", "text": ""}
{"id": "134347", "revid": "15732", "url": "https://it.wikipedia.org/wiki?curid=134347", "title": "Alessandro De Franciscis", "text": ""}
{"id": "134349", "revid": "1652635", "url": "https://it.wikipedia.org/wiki?curid=134349", "title": "Sandro De Franciscis", "text": "Carriera politica.\nNel 1990 fu eletto consigliere comunale di Caserta per la Democrazia Cristiana. Allo scioglimento della DC, nel 1994, ader\u00ec al Partito Popolare Italiano\nAlle elezioni politiche del 2001 fu eletto deputato alla Camera nel collegio uninominale di Caserta per la coalizione de L'Ulivo. Nel 2003 lasci\u00f2 la Margherita per passare all'UDEUR. Nel 2006 lasci\u00f2 l'UDEUR per interessarsi al costituendo Partito Democratico, \n\u00c8 stato presidente della provincia di Caserta nel turno elettorale del 2005 (elezioni del 3 e 4 aprile), raccogliendo il 52,4% dei voti in rappresentanza di una coalizione di Centro-sinistra. Era sostenuto, in Consiglio provinciale, da una maggioranza costituita da DS, Margherita, UDEUR, SDI, PRC, Italia dei Valori, Popolari e Riformisti per il Partito Democratico. Nel 2009 si dimise.\nProcedimenti giudiziari.\nNel giugno 2016 \u00e8 stato condannato in primo grado dalla Corte dei conti per danno erariale insieme ad altri amministratori pubblici (consiglieri provinciali, componenti della giunta, dirigenti) nell'ambito di una inchiesta sul fallimento della A.C.M.S. SpA, societ\u00e0 partecipata della Provincia; in secondo grado la sentenza \u00e8 stata riformata ed \u00e8 stato assolto."}
{"id": "134350", "revid": "1654832", "url": "https://it.wikipedia.org/wiki?curid=134350", "title": "Accordo nordamericano per il libero scambio", "text": "L'Accordo nordamericano per il libero scambio (in inglese: , \"NAFTA\"; in spagnolo: , \"TLCAN\"; in francese: , \"AL\u00c9NA\") \u00e8 stato un trattato di libero scambio commerciale stipulato tra Stati Uniti, Canada e Messico e modellato sul gi\u00e0 esistente accordo di libero commercio tra Canada e Stati Uniti (FTA), a sua volta ispirato al modello dell'Unione europea.\nL'Accordo venne firmato dai Capi di Stato dei tre paesi (il Presidente degli Stati Uniti d'America George H. W. Bush, il Presidente degli Stati Uniti Messicani Carlos Salinas e il Primo ministro del Canada Brian Mulroney) il 17 dicembre 1992 ed entr\u00f2 in vigore il 1\u00ba gennaio 1994. Il giorno stesso della firma, simbolicamente iniziava nello Stato messicano del Chiapas la rivolta zapatista da parte delle popolazioni indigene che vedevano nell'accordo (anche sulla base di precedenti esperienze simili) un ulteriore mezzo volto a trasferire la ricchezza dalle zone povere del Messico verso il Canada e, soprattutto, verso gli Stati Uniti.\nL'aspetto che maggiormente caratterizzava il NAFTA \u00e8 stata la progressiva eliminazione di tutte le barriere tariffarie fra i paesi aderenti. \u00c8 stato sostituito dall'accordo USMCA il primo luglio 2020\nScopi e obiettivi.\nIl NAFTA stabiliva l'immediata eliminazione di dazi doganali su met\u00e0 dei prodotti statunitensi diretti verso Messico e Canada e la graduale eliminazione di altri diritti doganali durante un periodo di circa 15 anni. Prevedeva inoltre la rimozione delle restrizioni fino ad allora vigenti su molte categorie di prodotti, inclusi motoveicoli, componenti di auto, computer, tessili e prodotti agricoli.\nIl Trattato proteggeva altres\u00ec i diritti di propriet\u00e0 intellettuale (brevetti, diritti d'autore e marchi di fabbrica) e delineava la rimozione delle restrizioni sui flussi di investimenti tra i tre paesi. Norme riguardanti la protezione dei lavoratori e dell'ambiente furono aggiunte successivamente come risultato degli accordi supplementari firmati nel 1993.\nQuesto accordo rappresentava un'espansione del precedente Canada-U.S. Free Trade Agreement (Accordo di libero scambio tra Stati Uniti e Canada) del 1989. Diversamente dall'Unione europea, il NAFTA non crea un sistema di organi di governo soprannazionali e nemmeno sottopone la legislazione nazionale agli atti emanati da tali organi.\nIl NAFTA \u00e8 un trattato che sottost\u00e0 al diritto internazionale.\nIn base alla normativa degli Stati Uniti esso \u00e8 classificato come un accordo esecutivo-congressuale piuttosto che un trattato, riflettendo il senso peculiare del termine \u00abtrattato\u00bb in base alle norme costituzionali degli Stati Uniti che si differenziano da quelle degli altri Stati.\nGli scopi principali dell'Accordo sono:\nStoria dell'implementazione.\nL'Accordo fu inizialmente criticato, negli Stati Uniti e in Canada, dai governi conservatori in materia di libero commercio, guidati dal Primo Ministro canadese Brian Mulroney, e dal Presidente degli Stati Uniti George H. W. Bush. C'era una considerevole opposizione da entrambi i lati del confine, ma negli Stati Uniti riusc\u00ec ad essere approvato dopo che il Presidente Bill Clinton fece della sua approvazione una grande battaglia legislativa nel 1993.\nIl vicepresidente Al Gore tent\u00f2 di costituire un maggiore sostegno al progetto dibattendo la problematica con Ross Perot al talk show Larry King Live. Perot fu apertamente critico verso il NAFTA durante la sua campagna presidenziale nel 1992, rivendicando che la ratifica avrebbe causato un \"giant sucking sound\", una perdita di posti di lavoro amplissima, deviati dagli Stati Uniti verso il Messico.\nDopo un intenso dibattito politico e il negoziato di molti accordi secondari, la Camera dei Rappresentanti degli Stati Uniti approv\u00f2 il NAFTA con 234 voti a favore (132 Repubblicani ed 102 Democratici) e 200 contrari; il Senato lo approv\u00f2 per 61 voti a favore e 38 contrari (La Costituzione degli Stati Uniti richiede 67 voti nel Senato per la ratifica di un trattato). Alcuni oppositori tuttora persistono, principalmente contro alcune specifiche disposizioni dell'Accordo.\nEffetti.\nEconomia.\nL'eliminazione dei dazi doganali e il protezionismo di singole industrie o societ\u00e0 e la fine del mercantilismo \u00e8 centrale nella Ricchezza delle Nazioni di Adam Smith. Tuttora \u00e8 improbabile che Adam Smith possa aver preso in considerazione gli effetti sull'economia messicana dei sussidi agricoli sui raccolti di prodotti come il mais statunitense, rendendolo pi\u00f9 economico e abbondante. Alcuni potrebbero discutere che i dazi doganali, come in Giappone, sono l'unica misura che salveranno l'economia messicana.\nSin dalla firma dell'Accordo nel 1992, \u00e8 stato difficoltoso analizzare i suoi effetti macroeconomici a causa dell'ampio numero di altri fattori nell'economia globale. Alcuni studi economici hanno indicato che piuttosto che incrementare il commercio, il NAFTA ha causato una deviazione (diversion) del commercio, nel quale ogni Membro del NAFTA ora importa maggiormente dagli altri Membri alle spese degli altri paesi nel mondo. Alcuni economisti argomentano che \u00e8 aumentata la concentrazione di ricchezza sia in Messico sia negli USA. Dopo la firma del NAFTA, il commercio tra le nazioni \u00e8 aumentato in modo esponenziale, il commercio tra gli USA e il Messico \u00e8 raddoppiato.\nStudi sugli animali del NAFTA dopo 10 anni sono stati preparati sia dal Governo degli USA ed il Governo Canadese.\nL'Organizzazione per la Cooperazione e lo Sviluppo Economico (OCSE) pubblica annualmente statistiche economiche. I risultati della ricerca in data mining riguardante il NAFTA sono state pubblicate su \"Centrerion Canadian Politic's NAFTA pages\", i dati sono stati estratti dalle fonti OCSE.\nNel caso del Messico, il tasso di povert\u00e0 nazionale nel 2018 \u00e8 superiore a quello del 1994 e i salari reali (adeguati all'inflazione) sono appena aumentati. Durante questo periodo, il Messico si \u00e8 classificato al 15\u00ba posto su 20 paesi dell'America Latina in termini di crescita del PIL pro capite. Quasi cinque milioni di agricoltori hanno perso il lavoro, incapaci di competere con il mais americano sovvenzionato. Questa perturbazione ha contribuito ad un forte aumento dell'emigrazione verso gli Stati Uniti tra il 1994 e il 2000.\nControversia.\nIl NAFTA \u00e8 stato controverso sin da quando fu proposto. Societ\u00e0 transnazionali hanno teso a sostenere il NAFTA nella convinzione che dazi doganali inferiori avrebbero aumentato i loro profitti. I sindacati in Canada e negli Stati Uniti si sono opposti al NAFTA a causa del timore che i posti di lavoro venissero trasferiti fuori del paese a causa del minore costo del lavoro in Messico. Alcuni politici si sono opposti al libero commercio per il timore che trasformer\u00e0 paesi come il Canada in economie a impianti-filiale permanenti. Gli agricoltori del Messico si sono opposti e si oppongono tuttora al NAFTA perch\u00e9 i pesanti sussidi all'agricoltura a favore degli agricoltori negli USA hanno causato una pressione verso il basso dei prezzi agricoli messicani, obbligando molti agricoltori a lasciare la loro attivit\u00e0.\nGli stipendi sono diminuiti fino al 20% in alcuni settori. L'approvazione del NAFTA fu rapidamente seguita da una rivolta tra i rivoluzionari dell'Esercito Zapatista e la tensione tra loro e il Governo messicano rimane un problema di primo piano. Inoltre, il NAFTA fu accompagnato da una drammatica riduzione dell'influenza dei sindacati nelle aree urbane del Messico.\nAll'Accordo ha fatto seguito un drammatico aumento dell'immigrazione illegale dal Messico agli Stati Uniti; un'ampia percentuale di queste persone sono agricoltori costretti a lasciare le loro terre a causa di fallimenti conseguenti agli accordi sproporzionati a favore degli USA e del Canada, che hanno fatto sprofondare sempre pi\u00f9 le principali esportazioni messicane di anno in anno. L'opposizione al NAFTA viene pure dalle organizzazioni che difendono, tra gli altri, l'ambiente e la difesa sociale; queste credono che il NAFTA abbia impatti non economici dannosi alla salute pubblica, all'ambiente, ecc.\nC'\u00e8 un crescente gruppo nella dottrina in campi come gli Studi americani, etnici, messicani e sulla globalizzazione che esamina la proliferazione del lavoro \"maquilladora\" lungo il confine USA-Messico come risultato del NAFTA, e gli effetti sfavorevoli che ha prodotto nella regione. Per esempio, la violazione dei diritti umani nei luoghi di lavoro e una forza lavoro basata sul genere, cio\u00e8 ampiamente costituita da giovani donne, ha anche stimolato violenze sulle donne nella regione di confine. Molti di questi abusi accadono sul posto di lavoro stesso, per esempio la sterilizzazione forzata, i controlli sulle mestruazioni e perquisizioni personali.\nAutrici femministe messicane come Rosalinda Fregoso o Alicia Gaspar de Alba collegano tali attivit\u00e0 e politiche a fenomeni che loro chiamano \u00abfemminicidio\u00bb e spesso usano questo termine per descrivere l'ondata di omicidi di giovani lavoratrici a Ciudad Juarez. Molti controbattono che le politiche economiche del NAFTA derivano da un'ineguaglianza esacerbata e da relazioni di forza definite dalla formazione razziale, di genere, sessuale ed economica nel tempo di cui hanno beneficiato \u00e9lite mentre altri venivano sfruttati e uccisi.\nLingua.\nDalla prospettiva dei consumatori nord americani, uno degli effetti del NAFTA \u00e8 stato il significante incremento delle etichette bilingue o trilingue sui prodotti, per la distribuzione simultanea attraverso i dettaglianti in Canada, USA e Messico in francese, inglese e spagnolo.\nViaggi e Migrazione.\nCanada - Stati Uniti.\nIl confine tra Stati Uniti e Canada \u00e8 controllato da posti di controllo, ma i cittadini americani e canadesi generalmente sono autorizzati ad attraversarlo senza precedenti disposizioni, visto o passaporto. L'identificazione delle fotografie e la prova della cittadinanza, ad ogni modo, \u00e8 generalmente richiesta. I cittadini di altri paesi possono affrontare requisiti pi\u00f9 severi. Ogni mese si verificano circa 6 milioni di attraversamenti sul confine tra USA e Canada.\nIl confine relativamente aperto facilita il turismo e gli acquisti attraverso il confine. \u00c8 anche permesso agli automobilisti e ai passeggeri ferroviari di ignorare il confine e usare le strade pi\u00f9 corte possibile, soggette a ritardi e documentazione di attraversamento. I passeggeri di aerei che attraversano il confine al fine di ottimizzare i tempi di viaggio non sono soggetti a controlli doganali se non atterrano.\nIl confine tra USA e Canada \u00e8 uno dei pi\u00f9 lunghi confini internazionali al mondo, ma altri permettono una maggiore libert\u00e0 di circolazione. Per esempio, gli Accordi di Schengen hanno comportato la rimozione dei posti di controllo di confine tra i molti paesi dell'Unione europea.\nQuesta libert\u00e0 di circolazione ha avuto importanti restrizioni. Pu\u00f2 essere sospesa o interrotta da entrambi i Governi a piacimento. La sicurezza fu aumentata dopo l'11 settembre 2001, e i piani attuali degli USA di irrigidire i requisiti di documentazione, includendo la richiesta ai canadesi e altri di avere un passaporto per viaggi aerei entro la fine del dicembre 2006, e viaggi di terra entro la fine del 2007.\nQueste restrizioni non furono alterate dal Free Trade Agreement del 1988 e l'accordo NAFTA del 1993 diede i diritti di circolazione solo ai professionisti inclusi in una lista. L'attraversamento del confine \u00e8 stato irrigidito nei recenti decenni per timori legati alle droghe e poi al terrorismo.\nStati Uniti - Messico.\nNel 2000 il presidente messicano Vicente Fox ha patrocinato l'idea di un libero flusso di persone attraverso il confine tra Stati Uniti e Messico come seconda fase del NAFTA, che si dovrebbe completare in 10 anni.\nIl 10 settembre 2001, Fox e Bush si incontrarono come presidenti appena eletti e accordarono per lavorare al fine di confrontare la volont\u00e0 dei lavoratori e la volont\u00e0 dei datori di lavoro e assicurare che la migrazione avvenga attraverso canali sicuri e legali, ma gli eventi dell'11 settembre 2001 interruppero i negoziati e spostarono il dibattito negli Stati Uniti verso una politica di immigrazione dove la sicurezza sia il principale obiettivo.\nGli sviluppi all'inizio del 2006 portarono il problema del confine tra Messico e USA al centro della scena nella politica americana. Nel 2006 il Congresso degli Stati Uniti ha considerato molte proposte per costruire una barriera di 400-700 miglia (640\u20131120\u00a0km) lungo il confine tra USA e Messico per aiutare ad arrestare il flusso di immigrati illegali. Nell'agosto 2006 questa e altre misure, come la deportazione di 12 milioni di immigrati clandestini, ha raggiunto uno stallo legislativo. Il Congresso ha finanziato la crescita di una pattuglia di confine.\nLa legislazione che creerebbe un programma di \u00ablavoratori-ospiti\u00bb \u00e8 in considerazione al Congresso."}
{"id": "134353", "revid": "594360", "url": "https://it.wikipedia.org/wiki?curid=134353", "title": "Nomi cinesi proibiti", "text": "Un tempo, nella cultura popolare cinese, era seguita la norma dei nomi proibiti. Si trattava di una proibizione dell'uso di alcuni nomi (particolarmente nei caratteri scritti), specialmente degli imperatori e dei loro antenati.\nLa proibizione di nomi particolari.\nNei documenti diplomatici e nelle lettere fra clan erano rispettati i nomi tab\u00f9 di ogni gruppo.\nNel 1777, Wang Xi Hou (\u738b\u932b\u4faf) scrisse su un suo libro il nome dell'imperatore Qianlong e per questo venne giustiziato insieme ai suoi parenti.\nC'erano tre modi di evitare un carattere:\nSebbene questi tab\u00f9 non siano pi\u00f9 ora strettamente seguiti, sono ancora praticati da molte persone che evitano di dare ai propri figli dei nomi uguali o talvolta anche simili a quello dei propri antenati. Questo spiega come mai anche i cinesi moderni considerano irrispettoso chiamare i propri ascendenti per nome e come mai sia raro trovare una persona cinese che abbia nel nome \"Jr.\" o \"terzo\"."}
{"id": "134355", "revid": "287204", "url": "https://it.wikipedia.org/wiki?curid=134355", "title": "Luca della Robbia", "text": "Fu un artista legato al classicismo pi\u00f9 puro, caratterizzato da uno stile di grande rigore formale e grande cura nelle rifiniture e i dettagli. Oggi \u00e8 soprattutto noto per aver perfezionato la tecnica della terracotta invetriata, dando l'avvio a una produzione che riscosse un grandissimo successo per la commistione tra pittura e scultura e per la straordinaria resistenza nel tempo agli agenti atmosferici. Le sue opere, come le raffinate Madonne, i ritratti sotto forma di busti e le scene sacre, hanno spesso la bellezza e la forza espressiva delle opere contemporanee di altri grandi artisti come Donatello, Verrocchio e Filippo Lippi.\nBiografia.\nL'apprendistato e l'attivit\u00e0 di orefice.\nNacque nel 1400 a Firenze, da Simone Marco di Vanni, in una casa in via dell'Oriuolo, confinante con Santa Maria Nuova. La casa doveva essere sufficientemente grande, dovendo ospitare anche le famiglie dei due zii di Luca, Filippo e Jacopo. Simone, padre di Luca, la affitt\u00f2 e prese a pigione un edificio pi\u00f9 comodo sempre nella stessa zona.\nIl padre lo mise in giovanissima et\u00e0 ad imparare l'arte di orafo da Leonardo di ser Giovanni, dove si applic\u00f2 con profitto all'arte del disegno e della modellazione con la cera. All'epoca era comune per i futuri artisti iniziare il proprio apprendistato presso orefici e Luca apprese in quel contesto la sua proverbiale diligenza nel portare a \"pulitezza e finimento\" le opere, soprattutto i marmi, la notevole pratica nel modellato e la straordinaria capacit\u00e0 di disegno.\nDelle sue opere da orefice, attivit\u00e0 alla quale si applic\u00f2 per tutto il resto della sua vita, non resta molto: si conoscono ad esempio un tondo con la colomba dello Spirito Santo nel Museo del Bargello o una \"Croce astile\" nel Museo dell'Opera del Duomo di Firenze.\nNel 1414 Luca entr\u00f2 nella bottega di Nanni di Banco, aiutandolo nell\"'Assunta\" per la \"porta della Mandorla\" del Duomo di Firenze. L'anno seguente Luca comp\u00ec un viaggio con Niccol\u00f2 Lamberti e Bernardo Ciuffagni a Venezia, dove ebbe modo di conoscere le arti del vetro, del mosaico e della terracotta.\nDopo la scomparsa del suo maestro Nanni di Banco (1421), si trasfer\u00ec nella bottega di Donatello dove strinse amicizia con Brunelleschi.\nL'attivit\u00e0 di scultore.\nIl 1\u00ba settembre 1432 Luca si immatricolava all'Arte dei Maestri di Pietra e di Legname, diventando, cos\u00ec, uno scultore a tutti gli effetti.\nLa sua prima opera sicura \u00e8 la \"Cantoria\" per il Duomo, eseguita tra il 1431 e il 1438 e composta da una balconata dall'impianto classico, dove si inserivano sei formelle e altre quattro erano collocate tra le mensole. I rilievi raffiguravano passo per passo il salmo 150 (il cui testo corre a lettere maiuscole sulle fasce in basso, in alto e sotto le mensole) con gruppi di giovani che cantano, danzano e suonano, dalla composta bellezza classica, animata da un'efficace naturalezza, che esprime i sentimenti in maniera pacata e serena.\nL'opera dimostra la piena maturit\u00e0 delle qualit\u00e0 artistiche di Luca e pu\u00f2 competere con la cantoria analoga del suo maestro Donatello (Donatello si ispir\u00f2 invece ai fregi dei sarcofagi romani realizzando una frenetica danza di putti). Ma se Donatello impost\u00f2 la sua opera secondo un frenetico dinamismo con elementi presi anche dal mondo del romanico fiorentino, Luca si attenne invece a un classicismo pi\u00f9 statico e ideale, ereditato da Nanni di Banco, ravvivato per\u00f2 dalla vasta gamma di espressioni psicologiche che caratterizzano i singoli personaggi in maniera naturale.\nIl 20 ottobre 1435 nacque Andrea di Marco di Simone Della Robbia, nipote di Luca, destinato ad essere l'erede del patrimonio artistico dello zio.\nTra il 1437 e il 1438 realizz\u00f2 le cinque formelle sulle Arti Liberali che completavano i rilievi per il Campanile di Giotto.\nL'attivit\u00e0 di ceramista.\nIn quegli anni port\u00f2 sempre avanti gli esperimenti sulla ceramica invetriata riuscendo ad ottenere un primo ottimo risultato nel ciborio in marmo, bronzo e terracotta oggi alla chiesa di Santa Maria a Peretola. La ceramica invetriata veniva, secondo il Vasari, spalmata con la cosiddetta \"vetrina\", cio\u00e8 una mescolanza di stagno, terraghetta, antimonio e altri minerali. Con la maiolica invetriata riusc\u00ec a creare sculture policrome di eccezionale brillantezza e resistenza nel tempo. Grazie all'inattaccabilit\u00e0 rispetto agli agenti atmosferici, divenne il materiale ideale per opere esposte all'esterno, come tabernacoli, lunette di portali, stemmi, ecc. I colori utilizzabili erano inizialmente pochi, blu per lo sfondo, bianco o avorio per le figure e a volte verde o giallo nei festoni, anche se questo limite ben si sposava con l'ideale di semplice essenzialit\u00e0 rinascimentale.\nLe sue creazioni ebbero un immediato ed enorme successo, tanto che dal 1439 Luca abbandon\u00f2 definitivamente la scultura per dedicarsi esclusivamente alla ceramica e appena un anno dopo entr\u00f2 sotto la protezione dei Medici, in particolare di Piero, padre di Lorenzo il Magnifico, che gli commission\u00f2 molte opere, soprattutto di arte sacra.\nTra il 1442 e il 1445 lavor\u00f2 alla decorazione della cappella dei Pazzi in Santa Croce accanto a Filippo Brunelleschi, realizzando i tondi degli Evangelisti e la decorazione della cupola con gli stemmi della famiglia Pazzi. Sempre di quegli anni \u00e8 la \"Visitazione\" della chiesa di San Giovanni Fuorcivitas a Pistoia, un ambizioso gruppo di due statue a tutto tondo composte per\u00f2 con la tecnica della maiolica.\nTra il 1445 e il 1469, in collaborazione con Michelozzo e Maso di Bartolomeo, realizz\u00f2 la porta bronzea della sagrestia delle Messe del Duomo fiorentino, aggiungendo poi una lunetta con l\"'Ascensione\" sopra la porta e, in seguito, una seconda lunetta con la \"Resurrezione\" per l'altra sagrestia simmetrica, quella dei Canonici.\nIl 31 agosto 1446, Luca Della Robbia e suo fratello Marco di Simone Della Robbia, comprarono una casa in via Guelfa, in una zona di orti e campi, proprio ai margini dell'abitato (per paura degli incendi) \"posta nel popolo di San Lorenzo, nel gonfalone del Lione ad Oro, nella via Guelfa da San Barnaba\". Rimase sede della produzione robbiana per tre generazioni. Fu demolita alla met\u00e0 dell'Ottocento per ingrandire via Nazionale e durante la demolizione furono rinvenuti i resti della fornace e di scarti.\nNel 1448 alla morte del fratello, Luca adott\u00f2 i suoi sei figli tra i quali Andrea. A partire dal 1450 Andrea entr\u00f2 sotto l'influenza dello zio Luca, ma nel 1470 i due litigarono per motivi d'interesse e Luca decise di cambiare testamento, a favore di Simone. Andrea, nel frattempo, aveva avviato una produzione di tipo proto-industriale di ceramiche invetriate tramite l'uso di stampi, ricavando notevoli vantaggi economici personali, superiori a quelli di Luca.\nTra il 1454 e il 1457 realizz\u00f2 il monumento funebre del vescovo Benozzo Federighi, in marmo e terracotta invetriata, oggi in Santa Trinita.\nTra il 1461 e il 1466, partecip\u00f2 alla decorazione della cappella del Cardinale del Portogallo alla basilica di San Miniato, in collaborazione con Andrea: i due realizzarono i cinque tondi del soffitto con al centro lo \"Spirito Santo\", circondato dalle quattro \"Virt\u00f9 cardinali\".\nIl 20 febbraio 1481 Luca Della Robbia mor\u00ec di complicazioni conseguenti a nefrolitiasi. Dopo tre giorni venne sepolto in San Pier Maggiore, chiesa demolita nel 1783.\nLa famiglia della Robbia.\nLuca della Robbia fu il primo di una dinastia di artisti che diffusero con grande successo l'arte della terracotta policroma invetriata in tutta la Toscana. Tra questi spiccarono:"}
{"id": "134356", "revid": "834", "url": "https://it.wikipedia.org/wiki?curid=134356", "title": "Reazione di sostituzione", "text": "Una reazione di sostituzione \u00e8 una particolare reazione chimica in cui un atomo o un gruppo funzionale appartenente ad una particolare entit\u00e0 molecolare (ad esempio una molecola, uno ione o un radicale) \u00e8 sostituito da un altro atomo o gruppo funzionale.\nIn chimica organica, le reazioni di sostituzione elettrofila o nucleofila sono di primaria importanza: le reazioni di sostituzione organiche sono classificate in diverse categorie a seconda che:\nUno studio appropriato del tipo di reazione permette una corretta predizione sul prodotto risultante. Aiuta anche ad ottimizzare la reazione con scelta corretta di variabili come la temperatura o il solvente.\nTipi di reazioni.\nI nucleofili possono essere coinvolti in reazioni di:\nGli elettrofili sono coinvolti principalmente in reazioni di sostituzione elettrofila, specialmente di sostituzione elettrofila aromatica. Reazioni elettrofile con altri composti insaturi piuttosto che con idrocarburi aromatici generalmente porta a reazioni di addizione elettrofila pi\u00f9 che a sostituzioni.\nI radicali si intrattengono quasi esclusivamente in reazioni di sostituzione radicalica."}
{"id": "134357", "revid": "121025032", "url": "https://it.wikipedia.org/wiki?curid=134357", "title": "Vittorio Casarin", "text": "Laureato in chimica pura, \u00e8 stato ricercatore presso l'Istituto di analitica dell'Universit\u00e0 di Padova e docente di istituti superiori della provincia di Padova.\n\u00c8 stato consigliere, assessore e sindaco del comune di Santa Giustina in Colle (1975-1995); ha poi assunto la carica di presidente del Consorzio \"Sinistra Medio Brenta\".\nDopo l'adesione a Forza Italia, in occasione delle elezioni regionali in Veneto del 1995 \u00e8 stato eletto consigliere; all'esito delle elezioni amministrative del 1999 \u00e8 divenuto presidente della provincia di Padova in rappresentanza di una coalizione di centrodestra, venendo riconfermato alle successive amministrativee del 2004.\n\u00c8 stato sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2009."}
{"id": "134358", "revid": "287204", "url": "https://it.wikipedia.org/wiki?curid=134358", "title": "Dreamcast Gamepad", "text": "Il Dreamcast Gamepad \u00e8 il controller ufficiale della SEGA per il Dreamcast. \u00c8 dotato di una croce direzionale standard ad otto direzioni ma anche di una levetta analogica per eseguire movimenti fluidi e realistici, i pulsanti di gioco sono quattro (A,B,X,Y) e sul lato superiore del controller ci sono due grilletti analogici extra. \u00c8 presente anche un tasto \u201cStart\u201d. Questo gamepad \u00e8 dotato di due slot per l'inserimento di vari tipi di periferiche esterne, come la VMU oppure il Jump Pack. Tuttavia, nonostante le sue propriet\u00e0, il Gamepad era relativamente grande per le mani di un giapponese medio."}
{"id": "134360", "revid": "1586642", "url": "https://it.wikipedia.org/wiki?curid=134360", "title": "Cosworth", "text": "La Cosworth \u00e8 un'azienda britannica specializzata nello sviluppo e produzione di motori automobilistici ad alte prestazioni, in particolare per la competizione. Cosworth ha infatti prodotto per Ford il motore \"Ford-Cosworth DFV\" (il motore pi\u00f9 longevo nella storia della Formula 1) che ha dominato la Formula 1 tra il 1967 e l'inizio degli anni ottanta (155 vittorie), ed \u00e8 stata poi presente nella serie sino al 2006, per ricomparire dal 2010 fino al 2013.\nStoria aziendale.\nOriginariamente fondata nel 1958 da Mike Costin e Keith Duckworth (da cui il nome), ha attraversato diverse riorganizzazioni e cambiamenti di propriet\u00e0, in aggiunta al rapporto preferenziale con la Ford che ha commercializzato gran parte dei suoi progetti, spesso con il proprio marchio. La United Engineering Industries (UEI) acquist\u00f2 l'azienda nel 1980 per poi cederla alla Carlton Communications nel 1988; una successiva acquisizione da parte della Vickers nel 1990 la port\u00f2 poi nel 1998 nel gruppo Volkswagen.\nVolkswagen non era interessata alla divisione sportiva (\"Cosworth Racing Limited\") che fu quindi ceduta alla Ford per la quale la divisione principalmente lavorava. La \"Cosworth Technology Limited\" invece, che si occupa di sviluppo \"powertrain\" su commissione e il cui metodo brevettato di fusione in alluminio \u00e8 utilizzato da diverse case tra cui Audi e Aston Martin, sarebbe poi stata ceduta da Volkswagen al gruppo Mahle nel dicembre 2004 cambiando il proprio nome in \"Mahle Powertrain\".\nNel settembre 2004 Ford annunci\u00f2 che la Cosworth Racing era in vendita, insieme alla squadra di F1 Jaguar Racing e al Pi Group. Il 15 novembre 2004 \u00e8 stato finalizzato l'acquisto da parte di Gerald Forsythe e Kevin Kalkhoven, proprietari della serie Champ Car per la quale Cosworth era fornitrice dei motori attraverso la controllata Cosworth Inc. con sede a Torrance in California. In questa occasione Cosworth Racing ha ripreso il nome originale di Cosworth.\nMotori sportivi.\nLa Cosworth cominci\u00f2 la produzione di motori da competizione nel 1959 modificando un motore Ford Kent per la Formula Junior. La collaborazione di Cosworth con la Lotus inizi\u00f2 da questo motore, che fu portato a 1340\u00a0cm\u00b3 sulla \"Lotus 7\", per proseguire con motori da 1500\u00a0cc e 1600\u00a0cc per l'uso in Formula B e su vetture sport oltre che per il modello \"Lotus Cortina\". L'evoluzione finale del Cosworth-Kent nel 1965 fu il \"MAE\" in seguito all'introduzione di nuove regole per la Formula 3 che permettevano motori da 1000\u00a0cc: il risultato fu il dominio completo della serie fino a che le regole non cambiarono, tanto che la Cosworth non riusciva a soddisfare la domanda e i motori MAE venivano venduti in scatola di montaggio. Il MAE partecip\u00f2 anche al Gran Premio di Gran Bretagna nel 1964 su una Cooper.\nL'anno prima era stato sviluppato lo \"SCA\", un motore da 1000\u00a0cc basato un monoblocco Ford Cortina 116E che aveva corso in Formula 2, e che vedeva la prima testata progettata internamente dalla Cosworth. Il motore Cortina fu anche la base per il \"FVA\", un motore per le regole 1600\u00a0cc della F2 introdotte a partire dal 1966: anche questo motore domin\u00f2 la sua categoria sino al 1971, e fu usato con la denominazione \"FVC\" nella versione 1800\u00a0cc per le gare sport. Anche per il FVA ci fu una breve apparizione in F1 nel 1967 e 1968 montato sulle Matra.\nFord-Cosworth DFV.\nSu incarico della Ford e del proprietario della Lotus Colin Chapman, nel 1966 Costin e Duckworth unirono due motori a quattro cilindri \"FVA\" in un unico motore V8, creando il \"DFV\" (\"Double Four Valves\", ovvero \"doppio quattro valvole\", dove \"doppio\" \u00e8 riferito alla fatto che fossero due testate derivate dal FVA) e \"quattro valvole\" evidentemente al numero di valvole per cilindro) che sarebbe diventato leggendario in Formula 1. Queste le caratteristiche di base del primo Cosworth DFV: 8 cilindri a V di 90\u00b0, 2993\u00a0cm\u00b3, valvole in testa inclinate di 32\u00b0 e potenza iniziale di oltre 400\u00a0CV a 9000 giri/minuto. Si trattava di un motore semplice, robusto e molto potente; infatti, vinse gi\u00e0 alla sua prima gara, il Gran Premio d'Olanda 1967, montato sulla \"Lotus 49\" di Jim Clark. A partire dal 1968 fu a disposizione di ogni costruttore che desiderava acquistarlo. Questo diede vita alla F1 degli anni settanta in cui la gran parte delle squadre costruiva la propria vettura intorno a un Ford-Cosworth DFV e a un cambio Hewland (Enzo Ferrari li defin\u00ec per questo \"assemblatori\") avendo poi mano libera su telaio e meccanica. Il risultato finale fu di 155 vittorie in Gran Premi fino al 1983, oltre alle edizioni del 1975 e del 1980 della 24 Ore di Le Mans.\nNegli anni, il DFV ha generato una serie di derivazioni che anche nel nome portano il segno del motore originale: nel 1968 fu creato il \"DFW\" per le \"Tasman Series\" da 2500\u00a0cm\u00b3, mentre nel 1975 con l'aggiunta di due turbocompressori a una versione 2650\u00a0cc nacque il \"DFX\" utilizzato dalla Indycar che sarebbe diventato il motore standard fino alla fine degli anni ottanta spodestando l'Offenhauser; nel 1981 nacque il \"DFL\" per vetture sport con cilindrata di 3300\u00a0cc e 3900\u00a0cc, e il DFV stesso venne evoluto, riducendo la corsa ed altre migliorie, in \"DFY\" nel 1982 per cercare di battere, senza successo, i nuovi motori di F1 sovralimentati: la cilindrata pass\u00f2 da 2993\u00a0cm\u00b3 a 2990\u00a0cm\u00b3, il regime di rotazione super\u00f2 gli 11000 giri/minuto e la potenza raggiunse i 530 cavalli. Il DFY vinse una sola volta, a Detroit con Michele Alboreto su Tyrrell nel 1983.\nMentre la Formula 1 si trasformava in una serie per soli motori sovralimentati nel 1986, la nascita della Formula 3000 diede nuova linfa al DFV che, secondo il regolamento della categoria, correva con un limitatore di giri che impediva di superare i 9000 giri/minuto, riducendo la potenza a circa 450 cavalli contro gli oltre 500 originali. Questo formato della F3000 dur\u00f2 fino al 1992, mentre il DFV trova la sua ragion d'essere nelle gare di \"Classic Formula 1\".\nCon l'abbandono da parte della F1 dei motori sovralimentati e il ritorno agli aspirati, questa volta di 3500\u00a0cc, Cosworth cre\u00f2 un nuovo modello sulla base del DFV, prima in una versione intermedia nota come \"DFZ\" (1987) e poi nell'evoluzione finale del \"DFR\" (1989), con basamento modificato ed ingombri in altezza ridotti che continu\u00f2 a essere utilizzato da squadre minori sino al 1992.\nFormula 1 nuova generazione.\nEsaurite le possibilit\u00e0 del DFV, la Cosworth produsse un nuovo progetto per la F1 ancora marchiato Ford; il motore \"HB\" (caratterizzato dalla V a 75 gradi, da una potenza stimata tra i 615 ed i 630 cavalli e da regime di rotazione prossimo agli 11500 giri/minuto) debutt\u00f2 sulla Benetton durante la stagione 1989 vincendo a fine anno il Gran Premio del Giappone. Per tutta la durata delle stagioni 1989 e 1990, la Benetton fu l'unica a poter disporre di questo motore, prima dell'introduzione di una versione \"clienti\" utilizzata negli anni successivi da Jordan, Lotus e anche McLaren che avrebbe vinto 5 Gran Premi nel 1993 con Ayrton Senna. La massima evoluzione del Ford HB (1993) arriv\u00f2 a superare i 700 cavalli all'incredibile (per un 8 cilindri) regime di circa 14000 giri/minuto.\nNel 1994 debutta lo \"Zetec-R\" (nome derivato da una serie di motori Ford, non direttamente per\u00f2 collegati tecnologicamente) sulla monoposto Benetton B194 che contribuisce alla vittoria del primo mondiale piloti di Michael Schumacher e al secondo posto nel Campionato Costruttori per la Benetton; ci\u00f2 nonostante la Benetton decide di passare l'anno successivo a propulsori Renault e cos\u00ec lo Zetec non sar\u00e0 pi\u00f9 montato su squadre di primo piano ma solo negli anni successivi su Tyrrell o Minardi che li rimarchier\u00e0 \"Fondmetal\", dal nome dello sponsor.\nNel 1999 un nuovo progetto di un V10 da 3000\u00a0cc anch'esso sponsorizzato da Ford, la nuova serie \"CR\" montata sulla Stewart Grand Prix che ottenne un'insperata vittoria al Gran Premio d'Europa 1999 con Johnny Herbert, prima di trasformarsi in Jaguar Racing sotto il diretto controllo di Ford, che nel frattempo aveva formalmente acquistato la Cosworth: per la prima volta la casa inglese si trovava a lavorare come un vero e proprio costruttore con una propria squadra ufficiale, ma questa situazione non sarebbe durata n\u00e9 avrebbe portato successi perch\u00e9 la Ford sarebbe presto tornata sui suoi passi vendendo sia la casa di motori che il \"team\".\nUn'altra vittoria, altrettanto casuale, venne al Gran Premio del Brasile 2003 con Giancarlo Fisichella al volante di una Jordan dal motore marchiato Ford. L'epoca del V10 finisce per Cosworth nella stagione 2005 con il modello TJ2005 fornito alla Red Bull Racing, erede della Jaguar, e alla Minardi.\nA partire dalla stagione 2006, la Cosworth non fornisce invece pi\u00f9 la Red Bull ma la Williams con il \"CA2006\", un motore V8 di nuova concezione di 2400\u00a0cc come richiesto dai regolamenti, e la Scuderia Toro Rosso (ex Minardi) con il TJ2005 di 3000\u00a0cc limitato in potenza, come da opzione.\nCosworth aveva anche sviluppato un V10 a 72\u00b0 per la squadra Sauber che non fu per\u00f2 utilizzato, e alcune voci parlarono di un interesse della Volvo per una versione di questo motore da usare in auto di produzione dalle elevate prestazioni.\nFornitore del motore unico.\nNel dicembre 2008 la Cosworth si era aggiudicata il bando lanciato dalla FIA per la fornitura del motore unico in Formula 1 dalla stagione 2010. In realt\u00e0 la federazione lasci\u00f2 ai costruttori la possibilit\u00e0 di costruire in proprio il propulsore seguendo determinate specifiche tecniche. Il motore Cosworth, ceduto a costi ridotti a chi non intendeva costruirsi da s\u00e9 il motore, avrebbe dovuto favorire il ribasso dei costi di gestione. L'idea della federazione era, in qualche modo, quella di ripercorrere l'era del DFV quando anche piccoli costruttori potevano garantirsi un propulsore competitivo senza grandi investimenti finanziari.\nIl 12 giugno 2009 viene emanata la lista dalla FIA comprendente le scuderie ammesse al campionato 2010. Le tre nuove ammesse, Manor Grand Prix, Campos Grand Prix e Team US F1 indicarono quale loro propulsore il Cosworth.\nSuccessivamente anche la Williams annunci\u00f2 l'accordo per montare motori Cosworth dal 2010, cos\u00ec come la rientrante Lotus. Il propulsore venne chiamato \"CA2010\". Nel corso della stagione i motori Cosworth ottennero 69 punti, tutti conquistati dalla Williams.\nIl 12 settembre 2010 venne annunciata la fine della fornitura alla Lotus. Nel furono perci\u00f2 solo tre le scuderie che si affidarono al motore Cosworth (Williams, HRT e Virgin). I punti ottenuto furono 5, ancora tutti da parte della Williams. L'anno seguente la Williams pass\u00f2 ai motori Renault, cosicch\u00e9 solo HRT e Marussia (nuova denominazione della Virgin) mantennero la fornitura: in stagione non marcarono punti iridati.\nNel 2013, dopo il ritiro della HRT, l'unica scuderia a utilizzare i propulsori della Cosworth fu la Marussia. Al termine della stagione la Cosworth ha deciso di abbandonare la Formula 1 e di non procedere alla costruzione dei motori secondo il nuovo regolamento, che \u00e8 entrato in vigore nella stagione , che prevede l'approntamento di propulsori turbo ibridi. Questa decisione ha costretto la Marussia, unica squadra utilizzatrice dei motori Cosworth nel 2013, a trovare un nuovo fornitore di motori; l'accordo \u00e8 stato chiuso con la Ferrari.\nUSAC/Champ Car.\nUno dei progetti di pi\u00f9 lunga durata e maggior successo per la Cosworth \u00e8 stata la fornitura di motori per le serie americane \"USAC American Championship Car Racing\" e \"CART\", ora Champ Car. A partire dagli anni settanta sulla base del V8 DFV di Formula 1 \u00e8 stato sviluppato il \"DFX\" adattato alla formula americana da 2650\u00a0cm\u00b3 con turbocompressore. Il motore, sviluppato dapprima dalla scuderia di Parnelli Jones per la stagione 1976 e in seguito con il coinvolgimento diretto della Cosworth, fu un immediato successo e cos\u00ec come per il DFV divenne lo standard di riferimento fino a quando non fin\u00ec soppiantato da nuove tecnologie; nel frattempo era apparsa una versione ammodernata, il \"DFS\", trasferendo parte delle esperienze sviluppate sul DFR di F1.\nSuccessivamente Cosworth ha progettato una nuova \"serie X\" cominciando con il \"XB\" nel 1992 per proseguire con il \"XF\", realizzato nel 2000 e scelto nel 2003 come motore unico per il campionato Champ Car.\nCosworth ha anche ricevuto l'incarico di progettare un quattro cilindri da 2300\u00a0cc per la Formula Atlantic.\nRally.\nSempre come partner di Ford, la Cosworth ha preparato motori per i rally: negli anni ottanta la Ford RS200 \"Gruppo B\" montava un Cosworth \"BDT-E\", e successivamente motori sovralimentati da 2000\u00a0cm\u00b3 sono stati usati fino ad oggi sulle \"Ford Sierra Cosworth \", \"Ford Escort RS Cosworth\" e \"Ford Focus WRC\" che hanno partecipato al Campionato Mondiale Rally.\nSport-Prototipi.\nI motori DFV e le evoluzioni DFL (in versione a corsa lunga) da 3.300\u00a0cm\u00b3 e 3.900\u00a0cm\u00b3 furono montati anche su diversi sport prototipi e per lungo tempo impiegati nelle gare endurance. Di spicco le vittorie alla 24 Ore di Le Mans nell'edizione 1975 su telaio Gulf-Mirage e nel 1980 con la Rondeau e il dominio delle vetture della Spice Engineering nella categoria C2 alla fine degli anni ottanta.\nMa il successo pi\u00f9 importante resta la vittoria nel Campionato mondiale sportprototipi 1991 con le Jaguar XJR-14 che vincono sia il titolo costruttori sia il titolo piloti con Teo Fabi in coppia con lo scozzese Derek Warwick. Il motore era lo stesso HB montato sulla Benetton di F1.\nCosworth ha sviluppato motori usati in varie vetture del gruppo General Motors, tra cui la \"Chevrolet Vega\", la \"Opel Ascona 400\" e la \"Opel Calibra V6\". L'azienda ha anche collaborato con Mercedes-Benz (\"190 16V\"), Rolls-Royce, ARO, Audi e con l'Alfa Romeo nei primi anni novanta realizzando le testate del motore V6 della 155 V6 TI DTM.\nVettura di Formula 1.\nCosworth ha provato a realizzare una intera vettura di Formula 1 per il Campionato mondiale del 1969, su progetto di Robin Herd, caratterizzata da una trasmissione a 4 ruote motrici realizzata in proprio (oltre naturalmente al motore DFV, in una versione di magnesio). Avrebbe dovuto gareggiare al Gran Premio di Gran Bretagna ma il progetto fu cancellato senza ulteriori annunci e Herd lasci\u00f2 l'azienda per fondare la March.\nVetture stradali.\nOltre a fornire propulsori per auto da competizione, la Cosworth ha anche progettato motori per vetture stradali come la Ford Sierra Cosworth, la Ford Escort Cosworth, Audi RS4."}
{"id": "134362", "revid": "10501", "url": "https://it.wikipedia.org/wiki?curid=134362", "title": "Fortuna vitrea est tum cum splendit frangitur", "text": ""}
{"id": "134363", "revid": "101768", "url": "https://it.wikipedia.org/wiki?curid=134363", "title": "Frangar non flectar", "text": ""}
{"id": "134364", "revid": "767487", "url": "https://it.wikipedia.org/wiki?curid=134364", "title": "Bireli Lagrene", "text": "Biografia.\nNato in una comunit\u00e0 zingara insediatasi nella regione francese dell\u2019Alsazia, \u00e8 cresciuto nella tradizione della chitarra gitana grazie al padre Fisio, chitarrista popolare nella Francia prebellica, mostrando fin da bambino un talento prodigioso.\nHa iniziato a suonare all'et\u00e0 di quattro o cinque anni, e a sette anni improvvisava jazz in uno stile simile a quello di Django Reinhardt.\nI primi anni della sua carriera sono stati accompagnati dal suo scopritore, il bassista slovacco Jan Jankeje, la cui etichetta discografica Jazzpoint Records ne ha pubblicato anche i primi dischi.\nNel 1980, ancora adolescente, ha registrato il suo primo album, \"Routes to Django: Live at the \"Krokodil\"\".\nNegli anni successivi, si \u00e8 esibito con Al Di Meola, Paco de Luc\u00eda, John McLaughlin, Benny Carter, Benny Goodman, St\u00e9phane Grappelli, Larry Coryell, Vic Juris, Philip Catherine, Stanley Clarke, la Gil Evans Orchestra, Christian Escoud\u00e9, Charlie Haden e Stanley Jordan.\nA partire dall'album \"Stuttgart Aria,\" registrato nel 1986 con Jaco Pastorius, ha scelto di allontanarsi dall'impronta gypsy di Django Reinhardt per esplorare una musica pi\u00f9 orientata alla fusion e al rock.\nSecondo la critica, tuttavia, durante questo periodo la sua musica risultava pi\u00f9 originale, ma meno interessante, per cui in seguito ha scelto di tornare al jazz, interpretando versioni hard bop degli standard con accenni al manouche e alla fusion.\nLa sua collaborazione con il chitarrista italiano Giuseppe Continenza, con il quale si \u00e8 esibito in numerosi concerti e festival, fra i quali il Pescara Jazz e l'Eddie Lang Jazz Festival, ha avuto inizio nel 1998, quando i due si sono incontrati dietro le quinte di un festival e hanno iniziato a parlare dei reciproci interessi musicali.\nNel 2018 ha pubblicato un libro sulla chitarra e sugli artisti gypsy jazz."}
{"id": "134365", "revid": "10501", "url": "https://it.wikipedia.org/wiki?curid=134365", "title": "Hic Rhodus hic salta", "text": ""}
{"id": "134366", "revid": "10501", "url": "https://it.wikipedia.org/wiki?curid=134366", "title": "Hodie mihi cras tibi", "text": ""}
{"id": "134369", "revid": "10501", "url": "https://it.wikipedia.org/wiki?curid=134369", "title": "Homines nihil agendo agere consuescunt male", "text": ""}
{"id": "134370", "revid": "10501", "url": "https://it.wikipedia.org/wiki?curid=134370", "title": "Homo sum humani nihil a me alienum puto", "text": ""}
{"id": "134371", "revid": "767487", "url": "https://it.wikipedia.org/wiki?curid=134371", "title": "Reazione di addizione", "text": "In chimica, una reazione di addizione \u00e8 una reazione organica dove due o pi\u00f9 entit\u00e0 molecolari (ad esempio molecole, ioni o radicali) si combinano per formarne una pi\u00f9 grande, contenente tutti gli atomi delle entit\u00e0 molecolari di partenza.\nCi sono due tipi di reazioni di addizione polare:\nAltre reazioni di addizione non polare sono:\nQueste reazioni di addizione si limitano a composti chimici che hanno atomi tra loro connessi con legami multipli:\nUna reazione di addizione \u00e8 il contrario di una reazione di eliminazione. Una coppia addizione-eliminazione \u00e8 la reazione di idratazione di un alchene e disidratazione di un alcool."}
{"id": "134375", "revid": "10501", "url": "https://it.wikipedia.org/wiki?curid=134375", "title": "Iracundiam qui vincit hostem superat maximum", "text": ""}
{"id": "134376", "revid": "10501", "url": "https://it.wikipedia.org/wiki?curid=134376", "title": "Liber scriptus proferetur in quo totum continetur", "text": ""}
{"id": "134379", "revid": "1161730", "url": "https://it.wikipedia.org/wiki?curid=134379", "title": "Il Bolscevico", "text": ""}
{"id": "134381", "revid": "124982558", "url": "https://it.wikipedia.org/wiki?curid=134381", "title": "Polittico", "text": "Il polittico (dal greco \"poli-\" \"molti\" + \"ptych\u0113\" \"piega\") \u00e8, originariamente e per definizione, una forma d'arte sacra, una pala d'altare costituita da singoli pannelli separati, racchiusi da una cornice al fine di dare all'opera una struttura architettonica (in particolare un \"dittico\" ha due pannelli, un \"trittico\" tre, ecc.).\nEseguito con varie tecniche artistiche, principalmente pittoriche, dipinto su tavola o tela, ma anche scultoree, a rilievo su supporti quali legno, anch'esso alle volte dipinto, marmo, avorio od osso, \u00e8 maggiormente diffuso tra il XIV secolo ed il XV secolo. Opera di varie dimensioni, fissa o mobile, in quest'ultimo caso costituita da pi\u00f9 parti unite fra loro sportelli richiudibili grazie ad un sistema a cerniere.\nPer estensione, \u00e8 considerata polittico una qualsiasi opera d'arte costituita da pi\u00f9 elementi distinti collegati insieme.\nComposizione.\nIn genere, si divide verticalmente in uno o pi\u00f9 ordini di tavole (solitamente due, di cui uno principale), connesse attraverso un sistema di cornici, che poggiano su una predella e pu\u00f2 essere completato in alto da una cimasa. \nOrizzontalmente, se le parti che lo costituiscono sono due viene chiamato pi\u00f9 precisamente \"dittico\" dal greco \"diptykos\" - piegato in due; se le parti sono tre viene chiamato \"trittico\" dal greco \"triptykos\" - piegato in tre. \nPu\u00f2 essere dipinto sia sul davanti (\"recto\") che dietro (\"verso\"). A volte i pezzi che lo compongono sono fra loro scollegati e al suo interno ci possono essere composizioni minori, come dittici o trittici.\nNell'ambito della pittura religiosa in particolare, il polittico \u00e8 stato generalmente utilizzato come pala d'altare nelle chiese. Esso costituisce lo sviluppo del dossale d'altare del XIII secolo, ampliato per giustapposizione di elementi sotto l'influsso dell'iconostasi bizantina e quindi riletto alla luce dello stile gotico che gli dar\u00e0 la connotazione architettonica con cui il genere si \u00e8 maggiormente sviluppato. Dalla grande quantit\u00e0 di polittici pervenuti, possiamo immaginare che esso costituisse il modo preferito con cui la parete retrostante l'altare veniva decorata fra il Trecento e il Quattrocento. I soggetti rappresentati nei vari scomparti erano scelti e disposti secondo un preciso programma iconografico, in modo da collocare i pi\u00f9 importanti al centro della parte anteriore. Esso, grazie alla ricca presenza di immagini che gli \u00e8 propria, permette di creare uno sfondo appropriato alla celebrazione liturgica attraverso una lettura simbolica, allegorica e teologica della Messa. La presenza prevalente, ad esempio, della Madonna con Bambino al centro del sistema di tavole e nell'ordine principale, evoca l'opera della Chiesa/madre che concepisce e offre Ges\u00f9 nell'eucaristia. Il medesimo sacrificio eucaristico viene pi\u00f9 esplicitamente evocato in una o pi\u00f9 raffigurazioni della Passione in altre scene del medesimo polittico. La raffigurazione di santi contribuisce a rendere evidente la comunione fra la Chiesa militante sulla terra e la Chiesa Trionfante in Cielo, oltre a dare onore al santo o ai santi cui l'altare o l'edificio \u00e8 dedicato o per i quali si nutre particolare venerazione. \nPer tali motivi, il polittico si prestava sia alla decorazione degli altari maggiori delle chiese (in questo caso pu\u00f2 raggiungere dimensioni notevoli sia in altezza che in larghezza, come il Polittico del Giudizio Universale di Rogier van der Weyden che quando \u00e8 aperto misura 560 centimetri), sia per gli altari minori, disseminati nelle navate, spesso di propriet\u00e0 di famiglie nobili o corporazioni, che ne curavano a proprie spese l'abbellimento. In tal caso era consuetudine raffigurare i santi patroni dei committenti e talora i committenti stessi ai piedi del santo patrono o della Vergine. \nAnticamente esistevano anche polittici molto pi\u00f9 piccoli, usati nelle case per la devozione privata e addirittura trittici o dittici portatili da viaggio.\nDiffusione.\nDifficile stabilire dove il genere del polittico abbia avuto la sua origine. Il nome sembra indicare un'origine greco-bizantina. In Italia i primi polittici, datati all'inizio del XIV secolo, sembrano il coerente sviluppo dei pi\u00f9 elaborati dossali della fine del XIII secolo. Il dossale di Vigoroso da Siena, ad esempio, ha in s\u00e9 molte delle caratteristiche che saranno proprie del polittico, eccetto la suddivisione in pannelli. I polittici di Duccio, a cavallo fra XIII e XIV secolo, possono essere considerati come intermedi fra la struttura del dossale e quella del polittico gotico vero e proprio. Anche se \u00e8 molto difficile stabilire dei canoni per la struttura del polittico, per le variazioni dovute alle botteghe, alle aree geografiche, al mutare del gusto e alle esigenze dei committenti, solitamente i polittici italiani si presentano come una fila di santi disposti ai lati di una Madonna col Bambino o, pi\u00f9 raramente, del Cristo o di un altro santo o addirittura di scene. Alle figure a mezzo busto, di probabile influsso bizantino, si preferiranno successivamente figure intere che daranno pi\u00f9 slancio alla struttura e maggiore visibilit\u00e0 ai soggetti. La parte narrativa viene riservata per lo pi\u00f9 alla predella, anche se non mancano esemplari in cui la narrazione si sviluppa nei pannelli laterali. In genere, salvo casi straordinari, i polittici avranno nella penisola una grandezza limitata dall'ampiezza dell'altare e una composizione prevalente di tavole dipinte. Il cambiamento di gusto e le nuove esigenze figurative dettate dal Rinascimento, porteranno al progressivo mutamento del polittico verso la pala d'altare unificata, in cui le figure dei santi non sono pi\u00f9 raffigurate in pannelli separati, ma collocati in un'unica scena. Il cambiamento avverr\u00e0 sfruttando gli elementi architettonici reali della cornice come parte integrante di uno spazio illusorio creato dalla prospettiva, come avviene nella pala di san Zeno del Mantegna. Potremmo ravvisare un passo ulteriore nella pala di Santa Lucia de' Magnoli di Domenico Veneziano, in cui il loggiato architettonico dipinto ricorda da vicino la suddivisione di un trittico, bench\u00e9 siamo ormai di fronte a uno spazio unificato. Nonostante il maggior peso che la pala unificata avr\u00e0 nel corso del Quattrocento, illustri pittori rinascimentali si cimenteranno ancora con il genere del polittico come Lorenzo Lotto (polittico di Recanati), Cima da Conegliano (polittico di Miglionico), Pinturicchio (pala di santa Maria dei Fossi), Tiziano Vecellio (polittico Averoldi) e altri. \nIl polittico fu molto amato nel Nord Europa dove, forse a causa delle condizioni climatiche, l'affresco ebbe molta meno diffusione (a differenza di quello che accadde in Italia). I polittici nordici in genere, detti anche Fl\u00fcgelalt\u00e4re (altari con le ali - dal tedesco Fl\u00fcgel), sono del tipo a sportelli richiudibili e spesso contengono sia parti dipinte sia parti scolpite. Questi in genere sono costituiti da quattro corpi principali: Lo scrigno o cassa centrale, lo scrigno inferiore o predella, le ante mobili e la cimasa. La parte centrale conservava al suo interno una serie di sculture lignee policrome e dorate realizzate a tutto tondo, raffiguranti il santo o le figure sacre a cui era intitolata la chiesa. Le ante erano generalmente decorate all'interno da figure intagliate a mezzo rilievo (santi con funzione taumaturgica) e nella parte esterna da dipinti su tavola con raffigurazioni del martirio o delle scene sacre evangeliche. Generalmente le ante erano chiuse durante la settimana ed aperte nel giorno della festivit\u00e0. Nella parte alta la cimasa era composta generalmente da tre o pi\u00f9 statue racchiuse in una fitta serie di ramificazioni intagliate, che dalle parti laterali convergevano al centro li dove una serie di pinnacoli fioriti svettavano verso i costoloni del catino absidale. Tali strutture potevano raggiungere nel loro sviluppo altezze considerevoli. Questo tipo di altare ha il suo culmine produttivo nel periodo tardogotico, seppure nelle estreme propaggini delle vallate ladine tale usanza prosegua ben oltre l'inizio del Seicento (vedi l'altare della chiesa di San Lorenzo di Pera, frazione del comune di Pozza di Fassa datato sulla cimasa 1612). Non \u00e8 raro ritrovare anche in altari barocchi delle vallate alpine, parti di questi altari (ad esempio la parte scultorea) riciclata e ricondotta allo stile decorativo del nuovo apparato.\nNella penisola iberica il polittico raggiunse uno sviluppo considerevole e prese le forme tipiche del retablo. Esso raggiunger\u00e0, per grandezza e ricchezza, proporzioni tali da non poter essere pi\u00f9 considerato solo una decorazione dell'altare, ma dell'intero edificio, riuscendo a ricoprire, con la sua estensione, l'intera abside della chiesa, come nel retablo di Salamanca. Generalmente, al centro si trova l'immagine fulcro del santo (o la coppia di santi) cui \u00e8 dedicato l'altare o la chiesa, accompagnata ai lati dalle scene della vita. Nei cicli pi\u00f9 vasti vi si trovano scene del Nuovo e dell'Antico Testamento e della vita di Maria.\nPolittici famosi.\nFra le centinaia di polittici italiani pervenutici, del periodo gotico e rinascimentale, sarebbe difficile scegliere quelli di maggiore importanza, sia perch\u00e9 si tratta solo di una parte di quelli realizzati, sia perch\u00e9 praticamente tutti gli artisti del tempo si cimentarono in questo genere.\nRilevanti sono certamente i polittici di Giotto, per la precocit\u00e0 con cui il genere viene a configurarsi (Polittico di Badia a Firenze, Polittico Stefaneschi della Pinacoteca Vaticana e altri), e di Simone Martini (polittici di Pisa, Orvieto...). Un caso a parte merita la \"Maest\u00e0\" di Duccio, immensa struttura in cui convergono la devozione alla Madonna e ai santi patroni insieme con un ciclo della vita di Cristo e della Vergine distribuito fra le predella, la cimasa e il retro della tavola principale. Spicca per grandezza anche il polittico di Taddeo di Bartolo per la cattedrale di Montepulciano.\nButinone e Zenale si rifaranno ad Andrea Mantegna per dare uniformit\u00e0 alla struttura del grande Polittico di san Martino a Treviglio, attraverso la creazione prospettica di una struttura architettonica abitata dai santi. Ci\u00f2 testimonia come ancora alla fine del XV secolo, quando gi\u00e0 la pala d'altare unificata era ormai il modello prevalente adottato un po' ovunque, una committenza legata a formule pi\u00f9 tradizionali preferiva ancora il formato del polittico. Ci\u00f2 avveniva soprattutto, ma non solo, in citt\u00e0 di forte tradizione \"alternativa\" a quella rinascimentale/fiorentina, come Venezia, in cui furono attivi i Vivarini, o in aree periferiche, come le Marche, in cui operarono artisti come Carlo Crivelli che firm\u00f2 il grande Polittico di Ascoli Piceno.\nIn area fiamminga \u00e8 celebre il \"Polittico dell'Agnello mistico\", dei fratelli van Eyck. Per i Fl\u00fcgelalt\u00e4re, famosi sono quelli realizzati da Matthias Gr\u00fcnewald (Colmar, Altare di Isenheim), Hans Multscher (Vipiteno), Michael Pacher (Gries - Bolzano, Sankt Wolfgang im Salzkammergut - Austria), da Narciso da Bolzano a Fiera di Primiero, da W.Asslinger a Heiligenblut am Gro\u00dfglockner in Carinzia. Notevole \u00e8 il Fl\u00fcgelaltar della cattedrale di Roskilde in Danimarca. Grandioso \u00e8 quello realizzato da Veit Stoss nella Basilica di Santa Maria (Cracovia) in Polonia."}
{"id": "134384", "revid": "767487", "url": "https://it.wikipedia.org/wiki?curid=134384", "title": "ISO 14000", "text": "La sigla ISO 14000 identifica una serie di norme tecniche relative alla gestione ambientale delle organizzazioni, stabiliti dall'Organizzazione Internazionale di Standardizzazione (ISO).\nTra queste norme rientra anche la ISO 14001, che stabilisce i requisiti di un sistema di gestione ambientale. Tale norma \u00e8 stata pubblicata dall'ISO per la prima volta nel 1996.\nSuddivisione delle norme.\nOltre alla ISO 14001, la serie ISO 14000 include altre norme, bozze di norme (CD, dall'inglese \"Committee Draft\") e rapporti tecnici (TR, dall'inglese \"Technical Report\"), divisi in diversi argomenti. In particolare, le norme, linee guida e documenti pi\u00f9 importanti attualmente emessi da ISO per la serie ISO 14000 sono:\nUn compendio delle attivit\u00e0 ISO sulla serie ISO 14000 si pu\u00f2 trovare sul sito del comitato tecnico ISO."}
{"id": "134387", "revid": "1632387", "url": "https://it.wikipedia.org/wiki?curid=134387", "title": "Ogoni", "text": "Gli Ogoni sono un'etnia africana che abita la regione del Delta del Niger, compresa nello stato nigeriano del Rivers. \u00c8 composta da tre clan, governati da un gebenemene (re), i tre clan sono a loro volta suddivisi in sei trib\u00f9 distinte: Babbe, Gokana, Ken Khana, Nyo Khana, Tai ed Eleme. Le sei trib\u00f9 occupano circa 111 villaggi.\nSi stima che la totalit\u00e0 della popolazione Ogoni sia di 500\u00a0000 unit\u00e0.\nA partire dagli anni 1990 l'etnia Ogoni si \u00e8 data un'organizzazione politica largamente maggioritaria nella popolazione (il Movimento per la Sopravvivenza del Popolo Ogoni) che rivendica con mezzi nonviolenti l'autodeterminazione del popolo Ogoni e si oppone alla distruzione dell'ecosistema del Delta, causato dalle perdite di petrolio degli stabilimenti presenti nell'area.\nL'esponente di maggior rilievo della cultura Ogoni \u00e8 stato Ken Saro-Wiwa, impiccato nel 1995 per il suo impegno in difesa del suo popolo."}
{"id": "134388", "revid": "1632387", "url": "https://it.wikipedia.org/wiki?curid=134388", "title": "Jazz manouche", "text": "Il jazz manouche (anche noto come gipsy jazz, gipsy swing o hot club jazz) \u00e8 uno degli stili del jazz sviluppato dal chitarrista Jean \"Django\" Reinhardt, del clan Sinti Manouche, a Parigi negli anni '30.\nSi definisce jazz manouche quello stile musicale melodico cadenzato in cui trovano la massima espressione gli strumenti a corda (chitarre, bassi, violini...), tipico delle band gitane. Questo genere musicale trae la sua origine dall'irripetibile esperienza artistica del chitarrista Django Reinhardt, che ne \u00e8 considerato l'ideatore e il suo massimo esponente: egli ha reso possibile l'unione tra l'antica tradizione musicale gitans del ceppo dei Manouches e il jazz americano.\nIl frutto di questa unione \u00e8 un genere che coniuga la sonorit\u00e0 e la creativit\u00e0 espressiva dello swing degli anni trenta con il filone musicale del valse musette francese ed il virtuosismo eclettico gitano.\nIl \"Gypsy jazz\" o jazz manouche ha continuato per tutto il corso del secolo scorso ed ancora oggi. Tra i contemporanei della sfera tipicamente tzigana vi sono: Bireli Lagrene, Angelo Debarre, Stochelo Rosenberg, Jimmy Rosenberg, Joscho Stephan e Frank Vignola.\nStoria e caratteristiche.\nLo stile \u00e8 molto simile allo swing americano degli anni venti/trenta suonato pi\u00f9 comunemente con un'orchestra. I due generi, pur sviluppandosi in periodi contemporanei e somigliandosi, hanno origini ben differenti: lo stile americano \u00e8 infatti attestato nei luoghi che successivamente ne seguiranno le tracce e vi saranno legati per tradizione (ad esempio New York, New Orleans). Uno dei suoi maggiori esponenti, Duke Ellington collabor\u00f2 proprio col fondatore ufficiale del Manouche, ovvero il tuttora insuperato Django Reinhardt. Questo chitarrista di origine belga apparteneva ad una famiglia nomade che, alla fine dei suoi numerosi viaggi, si stabil\u00ec con la propria carovana a Parigi. Da tale circostanza nacque la tesi del cosiddetto \"genere zingaro\", sostenuta anche da studiosi contemporanei. La critica, tuttavia, propende per la derivazione del Manouche dal jazz-swing con influenze folk, spagnole (il flamenco) e altre successive incontrate dai vari artisti lungo il loro percorso. Le regole musicali di base sono quelle della musica conosciuta, sostanzialmente come avviene nel jazz, mentre l'improvvisazione non \u00e8 di tipo modale (ovvero non ricorre prevalentemente alle scale) ma si realizza a partire dagli accordi e utilizzando in prevalenza arpeggi. Il modo di suonare risulta quindi tonale e i cromatismi sono impiegati per legare, mantenendo in tal modo un sound che appare un mix tra un approccio pi\u00f9 sanguigno e uno pi\u00f9 riflessivo. La chitarra ritmica che accompagna, detta \"pompe\", ha una caratteristica pennata miscelata ad una stoppata di corde che d\u00e0 nome al tipico accompagnamento manouche; si tratta di una tecnica che permette ad una o pi\u00f9 chitarre di sostituire la sezione ritmica.\nDjango Reinhardt era il pi\u00f9 famoso di un gruppo di chitarristi gitani che lavoravano a Parigi dagli anni '30 agli anni '50. Il gruppo comprendeva i fratelli Baro, Sarane e Matelo Ferret e il fratello di Django, Joseph \"Nin-Nin\" Reinhardt .\nMolti musicisti jazz gitani hanno lavorato a Parigi in famosi gruppi di musette in cui lo strumento principale era in genere la fisarmonica con accompagnamento di banjo, quest'ultimo suonato con un plettro per volume. Elementi di entrambi gli strumenti compaiono nel suono del jazz gitano, con arpeggi e decorazioni tipici dei fisarmonicisti trasferiti alla chitarra e un attacco con la mano destra applicato alla chitarra acustica solista per raggiungere il massimo volume in un'era di amplificazione elettrica scarsa o assente. Altri elementi del suono dell'ensemble includevano l'uso esclusivo di strumenti a corda, il che era insolito ai suoi tempi.\nL'assenza di strumenti a percussione e batteria di ottone era una novit\u00e0 nel contesto jazz (dove erano comuni le sezioni di corno e i solisti di corno), cos\u00ec come l'uso del contrabbasso, che aveva preso il posto del sousafono per suonare le linee di basso. L'assenza di batteria \u00e8 stata compensata da uno stile ritmico di accompagnamento di chitarra chiamato \"la pompe\" (\"la pompa\") che ha fornito sia il ritmo che la struttura armonica per i solisti. Il jazz gitano pu\u00f2 essere eseguito su chitarre da solo con o senza contrabbasso. Ma nella Quintette du Hot Club de France, gli assoli si alternano tra Reinhardt alla chitarra e il violinista jazz St\u00e9phane Grappelli. Le versioni successive della Quintette includevano il clarinetto o il sassofono come strumenti solisti alternativi alla chitarra, e questi sono talvolta presenti negli ensemble jazz gitani contemporanei al posto del violino, sebbene ovviamente si discostino dal formato \"solo corde\".\nStoria.\nIl jazz gitano \u00e8 stato detto anche \"swing gitano\" per riferirsi alla musica influenzata pi\u00f9 dal jazz che dallo stile swing o hot club iniziato da Reinhardt. Dopo aver ascoltato la musica ragtime e la musica Dixieland, Reinhardt ascolt\u00f2 Duke Ellington, Joe Venuti e Eddie Lang, e in particolare Louis Armstrong attraverso la collezione di dischi del pittore \u00c9mile Savitry a Tolone, in Francia, nel 1931. Dopo che Reinhardt incontr\u00f2 il violinista St\u00e9phane Grappelli, suonarono insieme in modo informale quando non suonavano musica da ballo con una piccola orchestra all'H\u00f4tel Claridge di Parigi durante l'estate del 1934. Secondo il resoconto di Michael Dregni, Grappelli suonava un coro, poi Reinhardt inizi\u00f2 a improvvisare. A volte erano accompagnati al contrabbasso da Louis Vola, il leader della band, e alla chitarra ritmica dal fratello di Reinhardt, Joseph. Questo era il nucleo della band di Reinardt. L'aggiunta di Roger Chaput alla chitarra ritmica ne fece la Quintette du Hot Club de France.\nQuesta formazione classica, con occasionali cambi di appartenenza al contrabbasso e alla chitarra ritmica, entr\u00f2 nello studio di registrazione pi\u00f9 tardi quell'anno. Registrarono ampiamente fino allo scoppio della guerra nel 1939, quando la Quintette era in tourn\u00e9e in Inghilterra. Reinhardt torn\u00f2 a Parigi mentre Grappelli rimase a Londra per tutta la durata della guerra. Dopo la guerra, si riunirono a Londra e registrarono con una sezione ritmica inglese. I giorni dell'hot club erano finiti, poich\u00e9 entrambi gli uomini avevano seguito percorsi musicali indipendenti. Reinhardt si era spostato verso in un suono di chitarra elettrica influenzato dal bebop. I suoi figli, Lousson e Babik, suonavano uno stile influenzato dal jazz americano. Il classico stile swing gitano (acustico, tutto-corde, niente batteria) di \u00e8 conservato tra i gitani in Belgio, Francia, Germania e Paesi Bassi come uno stile folk in omaggio a Django Reinhardt. Questo stile \u00e8 riapparso negli anni '60 nella band tedesca Schnuckenack Reinhardt e dagli anni '70 nella musica del gruppo belga Waso e del chitarrista Fapy Lafertin, del musicista francese Rapha\u00ebl Fa\u00ffs, del chitarrista olandese Stochelo Rosenberg e del chitarrista alsaziano Bir\u00e9li Lagr\u00e8ne. Pu\u00f2 essere visto anche nella famiglia Ferr\u00e9 (Furetto). Matelo Ferret e suo fratello Baro avevano suonato con Reinhardt. I figli di Matelo, Boulou ed Elios Ferr\u00e9, sono musicisti della tradizione jazz gitana.\nDopo anni passati a suonare jazz in stile caff\u00e8 con un pianista e una sezione ritmica convenzionale, il violinista Grappelli inizi\u00f2 a suonare nel 1973 con il supporto di chitarre acustiche e contrabbasso su iniziativa di Diz Dizley. La popolarit\u00e0 di Grappelli ha suscitato l'interesse per il jazz gitano tra i musicisti che erano troppo giovani per aver conosciuto la Quintette prebellica di Django Reinhardt. A partire dagli anni '30, la Quintette ispir\u00f2 gli imitatori, come le registrazioni del 1939 dello Svenska Hotkvintetten in Svezia. Negli anni 2010, come in passato, lo stile jazz gitano viene trasmesso da una generazione all'altra nelle comunit\u00e0 rom, i bambini imparano dai loro parenti in tenera et\u00e0, in grado di padroneggiare le basi quasi prima di poter tenere una normale chitarra nelle loro mani.\nStrumentazione e lineup.\nLa Quintette du Hot Club de France ha suonato acusticamente senza un batterista, facilitando l'uso della chitarra acustica come strumento principale. Chitarra e violino sono ancora i principali strumenti solisti, anche se a volte vengono utilizzati clarinetto, sassofono, mandolino e fisarmonica. La chitarra ritmica \u00e8 suonata usando una tecnica percussiva distinta, \"la pompe\", che essenzialmente sostituisce la batteria. La maggior parte dei chitarristi jazz gitani, solisti e ritmici, suona una versione del design di chitarra Selmer-Maccaferri preferito da Reinhardt. Gli ensemble mirano a un suono acustico anche quando si eseguono concerti amplificati, e jam session informali in piccoli locali come l'annuale festival Django Reinhardt a Samois-sur-Seine fanno parte della scena. \nReinhardt e la sua band hanno utilizzato una gamma di modelli di chitarre disponibili in Francia, ma la pi\u00f9 importante era la chitarra Selmer (aka Selmer-Maccaferri o chitarra Maccaferri) progettata e firmata da Mario Maccaferri; Maccaferri si separ\u00f2 da Selmer nel 1933 e in seguito i modelli furono conosciuti come \"Selmer\". Queste chitarre sono state realizzate in due prime versioni, la prima con un grande buco a forma di \"D\", e successivamente modelli con un buco pi\u00f9 piccolo a \"O\". I modelli successivi sono considerati i pi\u00f9 adatti per suonare la chitarra. Negli anni 2010, i design basati su questo modello sono abbastanza popolari da essere commercializzati come \"chitarre jazz gitane\" e sono le chitarre di scelta per la maggior parte dei praticanti dello stile a causa della loro reattivit\u00e0 e particolari caratteristiche tonali.\nIl contrabbasso \u00e8 lo strumento dal tono basso nel jazz gitano. Il basso viene utilizzato principalmente per una sezione ritmica, un ruolo di accompagnamento, l'esecuzione di linee di basso ambulanti, parti \"a doppio sentimento\" in cui la radice e la quinta (o talvolta un altro tono di accordo) vengono suonate come note da un quarto sul primo e terzo battito, rispettivamente, e per le ballate, un mix di note intere e mezze note. Viene in gran parte pizzicato con le dita, ma in alcuni brani viene utilizzato l'arco, sia per radici di stacatto e quinte in \"due sensi\" o, su una ballata, per note basse sostenute. Su alcune canzoni, ai bassisti pu\u00f2 essere assegnato un assolo improvvisato. Alcuni bassisti jazz gitani colpiscono la tastiera con le dita tra le note pizzicate, creando uno stile perusscussivo chiamato slap bass, diverso dallo stile di basso degli anni '70 con lo stesso nome. \nNella musica gitana dell'Europa orientale (che a volte pu\u00f2 includere un elemento jazz), la sezione ritmica \u00e8 coperta da uno o due piatti, o (meno frequentemente) un cembalo e / o batteria e una chitarra acustica (la tecnica di accompagnamento dei cimbali \u00e8 chiamata in rumeno \u0163iitur\u0103\"). Un contrabbasso completa questi ensemble dell'Europa orientale.\nTecniche.\nRitmica.\nLa chitarra ritmica nel jazz zingaro usa una forma speciale di strimpellamento conosciuta come \"la pompe\", cio\u00e8 \"la pompa\". Questa forma di ritmo percussivo \u00e8 simile al boom-chick\" negli stili bluegrass; \u00e8 ci\u00f2 che d\u00e0 alla musica la sua sensazione di oscillazione rapida, e molto spesso enfatizza i battiti due e quattro; una caratteristica vitale dello swing. La mano che strimpella, che non tocca mai la parte superiore della chitarra, deve fare una rapida ascesa verso il basso seguita da una caduta in basso. La parte su-gi\u00f9 della pompa deve essere eseguita in modo estremamente veloce, indipendentemente dal tempo della musica. \u00c8 molto simile a una nota di grazia nella musica classica, anche se viene utilizzato un intero accordo. Questo pattern viene di solito suonato all'unisono da due o pi\u00f9 chitarristi nella sezione ritmica.\nArmonia.\nUn altro aspetto importante di questo stile di gioco si basa sulle forme degli accordi che Django \u00e8 stato costretto a usare a causa della sua ferita. Gli accordi standard per sbarre non sono cos\u00ec comuni nel jazz gitano. Gli accordi maggiori e minori standard non vengono quasi mai suonati e vengono invece sostituiti dagli accordi 7 maggiori, 6 accordi principali e 6/9 . La risononizzazione gitana \u00e8 spesso mirata a dare una sensazione minore anche quando una canzone \u00e8 in una chiave maggiore, ad esempio la sostituzione di un sesto accordo minore con un settimo dominante. Anche gli accordi di settima dominante vengono modificati abbassando il grado 9 e 13 della scala. Le canzoni jazz gitane usano accordi a met\u00e0 diminuiti per precedere gli accordi di settima dominante in tasti minori.\nConduzione.\nLa conduzione in questo stile \u00e8 stato riassunto come ornato arpeggio o decorati. Le decorazioni spesso introducono cromatismo, ad esempio mordenti e trilli. Particolarmente caratteristica \u00e8 una figura in cui le note successive di un arpeggio sono precedute ciascuna da una nota di grazia simile all'appoggiatura di un semitono in basso. Altre decorazioni includono tremolo e archi sulla chitarra, staccato (o pizzicato sul violino), note fantasma, armoniche, ottave, doppi arresti ecc.\nGli arpeggi sulla chitarra sono in genere eseguiti come pattern che vanno in diagonale dai tasti inferiori sulle corde inferiori ai tasti superiori sulle corde superiori. Tali schemi tendono ad avere non pi\u00f9 di due note fermate per corda, in relazione al fatto che Django poteva articolare solo due dita sulla sua mano.\nLe scale comunemente usate, oltre agli arpeggi, includono la scala cromatica, la scala minore melodica, la modalit\u00e0 dorica e la scala ridotta.\nLe esecuzioni cromatiche vengono spesso eseguite molto rapidamente su pi\u00f9 di un'ottava. Una tecnica particolarmente caratteristica \u00e8 il glissando, in cui il chitarrista fa scivolare un dito lungo una corda, con un tremolo a tempo preciso che rileva le singole note, al fine di ottenere un suono veloce e virtuosistico. Esecuzioni ridotte, in cui la forma di un settimo accordo diminuito viene suonata in tutte le inversioni, una dopo l'altra, \u00e8 un'altra tecnica jazz gitana diffusa. Gli arpeggi settimi diminuiti sono usati anche sugli accordi settimi dominanti (ad esempio: se viene riprodotto un A7, verrebbe riprodotta una corsa ridotta a partire da C#, creando un suono A7b9 sull'accordo dominante). I chitarristi spesso intervallano la melodia suonando con una serie di accordi percussivi tipo flamenco per creare un assolo vario.\nLa tecnica del plettro del jazz gitano \u00e8 stata descritta come simile alla raccolta economica. Le note sulla stessa corda vengono suonate alternativamente, ma quando si passa da una corda all'altra, la tecnica tradizionale consiste nell'utilizzare un tratto discendente. Ad esempio, passando dalla stringa G a quella B, il plettro si sposter\u00e0 nella stessa direzione e si fermer\u00e0 sulla stringa E. Il tratto verso il basso \u00e8 preferito a causa del volume e del tono. Mentre questa tecnica di raddoppiare i colpi varia tra i giocatori, la tecnica di Stochelo Rosenberg \u00e8 un ottimo esempio.\nRepertorio.\nIl jazz gitano ha il suo set di standard spesso suonati, che sono abbastanza distinti dalle melodie standard del jazz tradizionale. Tuttavia, gli ensemble contemporanei possono adattare quasi ogni tipo di canzone allo stile. Gli standard swing gitani includono successi jazz degli anni '20 e '30, come \" Limehouse Blues \" e \" Dinah \"; Numeri Bal Musette, spesso valzer; composizioni originali di Django Reinhardt, come \" Nuages \" e \" Swing 42 \"; composizioni di altri importanti suonatori gitani; e versioni jazz di canzoni gitane, come \" Dark Eyes \". Gran parte del repertorio \u00e8 in tonalit\u00e0 minori e le modalit\u00e0 minori doriche e armoniche sono spesso ascoltate, conferendo alle melodie un suono distintamente scuro e modale che contrasta con lo stile di performance uptempo e vivace. Un esempio popolare \u00e8 la melodia di Django \" Minor Swing \", forse la pi\u00f9 famosa composizione jazz gitana. Ballate e duetti pi\u00f9 lenti possono presentare giochi di rubato ed esotiche armonie.\nInsegnamento.\nLe prime generazioni di musicisti jazz gitani hanno appreso lo stile con il \"metodo gitano\", coinvolgendo pratica intensa, imitazione diretta di musicisti pi\u00f9 anziani (spesso membri della famiglia) e giocando e imparando \"ad orecchio\", con scarso studio musicale formale (o, in effetti, educazione formale di qualsiasi tipo). Dalla fine degli anni '70 sono diventati disponibili materiali di studio di tipo pi\u00f9 convenzionale come workshop, libri di studio e di metodi e video, che consentono ai musicisti di tutto il mondo di imparare lo stile, i suoi ornamenti idiomatici e il suo linguaggio musicale. Inoltre, canzonieri con la progressione di accordi e melodie degli standard jazz gitani sono diventati disponibili, sia in forma di libro che su siti Web, con questi ultimi a volte solo accordi. I canzonieri semplificano l'apprendimento delle canzoni, perch\u00e9 non \u00e8 necessario essere in grado di capire gli accordi e le melodie a orecchio.\nDagli anni '90 sono diventati disponibili software come Power Tab Editor e file Band-in-a-Box. Chitarristi illustri in stile gitano che non sono di etnia rom includono John Jorgenson, Andreas \u00d6berg, Frank Vignola, George Cole. I musicisti jazz gitani in tourn\u00e9e includono spesso seminari con spettacoli. I giocatori che hanno scritto guide di studio includono Martin Norgarrd, Tim Kliphuis, Andreas \u00d6berg, Ian Cruickshank, Robin Nolan, Denis Chang, Michael Horowitz, Daniel Givone e Patrick \"Romane\" Leguidcoq.\nForme contemporanee.\nIl pubblico pi\u00f9 vasto e il maggior numero di musicisti si trovano ancora in Europa, poich\u00e9 \u00e8 qui che ha origine lo stile. Musicisti jazz gitani contemporanei includono Gonzalo Bergara, George Cole, Angelo Debarre, Pearl Django, John Jorgenson, Tim Kliphuis, Bir\u00e9li Lagr\u00e8ne, Robin Nolan, Stochelo Rosenberg, Paulus Sch\u00e4fer, Joscho Stephan e Frank Vignola.\nCanada.\nIn Canada, gruppi jazz gitani includono Denis Chang, Gypsy Muse di Justin Duhaime, Gypsophilia, Mishra's Dream, The Lost Fingers, Django Libre e Les Petits Nouveaux. Christine Tassan et les Imposteures \u00e8 una band jazz Gypsy Manouche fondata nel 2003 a Montr\u00e9al. Per diversi anni \u00e8 stato un quartetto interamente femminile. Include ancora quattro musicisti intorno al chitarrista e cantante Christine Tassan.\nFrancia.\nStrumentisti contemporanei Manouche nel Django Reinhardt e Jazz Hot Tradition, ascoltati ogni anno al Festival Django Reinhardt a Samois-sur-Seine, Francia, includono il nipote di Django David Reinhardt, Dorado Schmitt, Tchavolo Schmitt, Jon Larsen, Angelo Debarre, Babik Reinhardt, John Jorgenson, Samson Schmitt, Stephane Wrembel, Bir\u00e9li Lagr\u00e8ne e Florin Niculescu. Gli ex clienti abituali includevano anche il compianto Mondine Garcia e Didi Duprat. La cantante jazz Cyrille Aim\u00e9e ha radici nel jazz gitano. La cantante jazz francese Tatiana Eva-Marie esegue musica gitana-jazz combinata con musica swing a Brooklyn, New York.\nMalta.\nIl violinista George Curmi l-Puse insieme al fisarmonicista Yuri Charyguine, i chitarristi Joshua Bray e Steve Delia d-Delli e il bassista Anthony Saliba l-Fesu hanno creato l'Hot Club Of Valletta nel 2014. Nel 2015 hanno suonato a Valletta e nei dintorni, a volte riferendosi alla musica che suonano come manouche jazz.\nOlanda.\nI chitarristi Sinti olandesi del jazz gitano utilizzano uno stile di canto e tono, vibrato e improvvisazione melodica, noto come la scuola olandese di Gypsy Jazz.\nRomania.\nIl jazz gitano \u00e8 diventato famoso in Romania intorno al 1980 per mezzo del sottogenere pop-folk noto come \"muzic\u0103 b\u0103n\u0103\u0163ean\u0103\" (ovvero musica in stile Banat), ancora praticato fino ad oggi. Ha un approccio diverso alla musica l\u0103utari (folk zingara). Nella \"muzica b\u0103n\u0103\u0163ean\u0103\", alcuni strumenti tradizionali (kobza, cimbalom) sono sostituiti da chitarre elettriche e sintetizzatori, mentre altri sono mantenuti (violino, fisarmonica, sassofono contralto, taragot), creando cos\u00ec un tipo eclettico di suono (accanto alle combinazioni timbriche inaspettate, contrastanti trame di questi strumenti sono anche presenti). Il repertorio mescola concerti caff\u00e8, standard jazz della vecchia scuola, musica folk e pop-folk. Lo stile manouche occidentale viene reinterpretato principalmente attraverso il ritmo s\u00e2rb\u0103, in realt\u00e0 molto vicino ad esso, ma sincopato in modo diverso. Nel corso degli anni, la \"muzica b\u0103n\u0103\u0163ean\u0103\" si \u00e8 progressivamente avvicinata al ritmo Manea, che suona pi\u00f9 come la torsione quando ha giocato in stile Banat; tuttavia il s\u00e2rb\u0103 oscillato non fu abbandonato.\nLa \"Muzica b\u0103n\u0103\u0163ean\u0103 \u00e8\" stata politicamente censurata per tutto il 1980, in modo che solo le registrazioni bootleg sopravvivessero di quegli anni. Secondo il Ministero della Cultura rumeno, il motivo per cui \u00e8 stato vietato era la sua natura impura, che minacciava la musica popolare nazionale. Tuttavia, altra musica l\u0103utari \u00e8 stata ampiamente registrata ed eseguita nella Romania comunista. Dopo la rivoluzione rumena del 1989, numerosi musicisti che non erano stati precedentemente autorizzati a registrare sull'etichetta discografica nazionale Electrecord, videro il loro debutto; ma quella caratteristica eclettica della musica zingara rumena \u00e8 cambiata in quella che ora viene chiamata \"manele\" - una musica che non \u00e8 interamente di origine folk gitana, n\u00e9 \u00e8 jazz o un altro genere definito. Ci sono molti artisti manele che creano generi ibridi mescolando note e ritmi diversi.\nDamian Draghici, nato a Bucarest nel 1970, \u00e8 un suonatore della pan-pipe rumena. Nel 2006, Draghici ha formato la band \"Damian &amp; Brothers - Filarmonika Rromanes\". Il 20 marzo 2009, \u00e8 stato designato dal Presidente della Romania come Ambasciatore della Romania per la minoranza rom nell'Anno europeo delle pari opportunit\u00e0 per tutti. Il 17 dicembre 2009, dopo 3 anni e 600 concerti in Europa, Damian e Brothers hanno tenuto il loro ultimo concerto a Bucarest davanti a un pubblico di 4000 persone.\nScandinavia.\nC'\u00e8 un festival annuale di Django in Norvegia e l'Hot Club de Norv\u00e8ge di Jon Larsen ha sede l\u00ec. I chitarristi gitani Andreas \u00d6berg e Gustav Lundgren hanno sede in Svezia. Il costruttore di chitarre gitane Ari-Jukka Luomaranta (AJL-Guitars) ha sede in Finlandia e dirige il suo gruppo Hot club de Finlande, esibendosi con solisti dall'Europa.\nSpagna.\nDagli anni 2010, Gypsy Jazz \u00e8 cresciuto molto velocemente in Spagna con chitarristi come Biel Ballester, Albert Bello e David Regueiro. C'\u00e8 anche un festival annuale di Django: Festival Django L'H.\nStati Uniti.\n\"Django in June\" \u00e8 un campo di musica jazz gitana lungo una settimana (\"Django Camp\"), con cliniche e concerti nel fine settimana. Inaugurato nel 2004, l'evento si tiene nel campus dello Smith College a Northampton, nel Massachusetts. Il Berklee College of Music di Boston, nel Massachusetts, offre un ensemble jazz gitano formato da Jason Anick, il leader del Rhythm Future Quartet. DjangoFest NW si tiene ogni settembre al Whidbey Island Center for the Arts di Langley, nello stato di Washington, che ospita artisti come John Jorgenson, The Rosenberg Trio, Dan Hicks e Pearl Django. In concomitanza con il primo evento DjangoFest, il chitarrista di jazz gitano Don Price ha avviato il primo American Gypsy Jazz Guitar Group per facilitare la popolarit\u00e0 e la diffusione di questo stile negli Stati Uniti. Ogni anno, ad agosto, il Lincoln Center di New York tiene un concerto alla Rose Hall, e il jazz club Birdland di New York tiene una serie di concerti jazz gitani di una settimana a giugno e novembre.\nNel Minnesota, il chitarrista e compositore Reynold Philipsek suona il jazz gitano come musicista solista e con gli spettacoli jazz gitani del Minnesota East Side, The Twin Cities Hot Club e Sidewalk Caf\u00e9. Sempre nell'area delle Twin Cities, la cantante Connie Evingson ha registrato tre album Manouche: \"Gypsy in My Soul\" (2004) con Pearl Django, Clearwater Hot Club e Parisota Hot Club, \"Stockholm Sweetnin '\" (2006) con The Hot Club of Sweden e \"All the Cats Join In\" (2014) con il John Jorgenson Quintet. George Cole e il suo gruppo Vive Le Jazz sono stati in tourn\u00e9e a livello nazionale, di recente hanno suonato alla Carnegie Hall nel 2008. La sua musica gitana ispirata al jazz \u00e8 stata scelta per una vetrina dei Grammy. Suona un Selmer 520 originale che Django Reinhardt usava in tourn\u00e9e in Francia negli anni '40.\nA Brooklyn, New York, musicisti francesi tra cui la cantante Tatiana Eva-Marie degli Avalon Jazz Band si sono esibiti in un jazz gitano mischiato allo swing americano."}
{"id": "134390", "revid": "1876595", "url": "https://it.wikipedia.org/wiki?curid=134390", "title": "Eva Longoria", "text": "Celebre per il ruolo di Gabrielle Solis nella serie TV \"Desperate Housewives\", con cui riceve una candidatura ai Golden Globe per la miglior attrice in una serie commedia o musicale. Eva ha inoltre preso parte a numerose collaborazioni e campagne pubblicitarie. Dal 2006 \u00e8 ambasciatrice di L'Or\u00e9al e, nell'autunno del 2016, disegna una linea di abbigliamento per l'azienda americana The Limited.\nBiografia.\nNata il 15 marzo del 1975 in Texas, Eva Longoria ha discendenze messicane. Ha tre sorelle maggiori: Elizabeth, Emily ed Esmeralda. Da giovanissima intraprese la carriera di modella, nonostante la scarsa altezza (1,57\u00a0m) e il suo peso (40\u00a0kg). Ebbe anche qualche piccola parte in film televisivi e cinematografici.\nEva Longoria ha ottenuto il suo primo ruolo televisivo nel 1999, dopo l'incontro con il produttore esecutivo Gary Ghiaey ad un ricevimento politico a Los Angeles. Comparve infatti in un episodio di \"Beverly Hills 90210\". Nello stesso anno fece un'altra apparizione in \"General Hospital\". Divenne famosa tra il 2001 ed il 2003, allorch\u00e9 interpret\u00f2 la psicopatica Isabella Bra\u00f1a Williams nella soap opera \"Febbre d'amore\".\nDopo questa esperienza prese parte al telefilm drammatico \"Dragnet\", prima di farsi conoscere a livello internazionale con la serie televisiva \"Desperate Housewives\", dal 2004: in questa, interpreta la sensuale modella Gabrielle Solis, sposatasi giovane con Carlos Solis (Ricardo Antonio Chavira), ricco imprenditore che rimane incastrato in affari illeciti e con il quale poi avr\u00e0 due figlie: Juanita Solis (scambiata alla nascita con un'altra bambina messicana) e Celia Solis. Per il ruolo di Gabrielle la Longoria ha ricevuto una nomination ai Golden Globe 2006 come migliore attrice protagonista in una serie commedia.\nEva Longoria ha vinto numerosi premi e concorsi di bellezza: \u00e8 stata nell'adolescenza \"Miss Corpus Christi\", \"Donna latina dell'anno\" nel 2003 e \"stella dello spettacolo pi\u00f9 attraente\" nel 2005 e nel 2006 per la rivista \"Maxim\". Dal 2006 \u00e8 ambasciatrice del gruppo di cosmesi francese L'Or\u00e9al. Nel 2009 partecipa al video musicale di Jessica Simpson, \"A Public Affair\", e nello stesso anno partecipa alla pellicola animata \"Foodfight!\", doppiando il personaggio Lady X. La pellicola non \u00e8 stata ancora distribuita. Ha presentato l'edizione 2010 degli MTV Europe Music Awards. Nel 2011 \u00e8 inoltre comparsa nel videoclip di Enrique Iglesias \"I like how it feels\". Secondo il periodico economico Forbes avrebbe guadagnato 15 milioni di dollari nel 2012. \u00c8 apparsa come ospite nella quarta stagione della versione USA di MasterChef dove ha proposto una \"Mystery Box\" con ingredienti messicani.\nNel 2012 Eva Longoria ha affiancato il presidente Barack Obama, diventando una delle organizzatrici della campagna elettorale presidenziale. \u00c8 stata inoltre attivista per la riforma sull'immigrazione approvata dall'amministrazione del presidente. Nel 2013 diviene produttrice della serie ideata da Marc Cherry, \"Devious Maids - Panni sporchi a Beverly Hills\", inoltre ideatore di Desperate Housewives. Ha diretto anche il primo episodio della seconda stagione. Nel 2016 Eva ha preso parte alla quarta stagione, come guest star, nel ruolo di se stessa.\nA gennaio del 2015 viene annunciata come protagonista e produttrice di una nuova serie televisiva per la NBC intitolata \"Hot &amp; Bothered\". Nell'agosto del 2015 il \"New York Times\" annuncia che Eva Longoria \u00e8 stata eletta nel gruppo di persone, di cui fa parte anche la first lady Michelle Obama, che ha il compito di sondare il futuro della carriera del presidente, una volta finito il mandato nel 2017. Nel 2016 Eva partecipa alla registrazione di una versione alternativa del brano \"Fight Song\" per Hillary Clinton insieme ad altre star americane. Nello stesso anno collabora con l\u2019azienda di abbigliamento americana The Limited disegnando una linea di abiti. \nIl 9 gennaio 2017 la Longoria presenta la serata dei The Best FIFA Football Awards 2016 insieme al radiofonico tedesco Marco Scheryl. Sul podio di questo evento, affiancati dalla Longoria, Cristiano Ronaldo e Lionel Messi. Sempre nello stesso anno, debutta come stilista, dando vita a una propria linea di abbigliamento chiamata The Eva Longoria Collection che presenta ufficialmente il 13 settembre alla Settimana della moda di New York. Nell'aprile 2018 riceve una stella sulla Walk of Fame di Hollywood. Alla cerimonia sulla Hollywood Boulevard sono presenti diversi amici della Longoria, tra cui Ricky Martin, Victoria Beckham e Melanie Griffith.\nVita privata.\nEva Longoria \u00e8 stata sposata con l'attore Tyler Christopher dal 2002 al 2004 e con il cestista Tony Parker dal 2007 al 2010. Dal 2016 \u00e8 sposata con Jos\u00e9 Antonio Baston, produttore televisivo. La coppia ha un figlio, Santiago Enrique, nato il 19 giugno 2018 a Los Angeles.\nDoppiatrici italiane.\nDa doppiatrice \u00e8 sostituita da:"}
{"id": "134391", "revid": "2175", "url": "https://it.wikipedia.org/wiki?curid=134391", "title": "Alcooli", "text": ""}
{"id": "134393", "revid": "122605425", "url": "https://it.wikipedia.org/wiki?curid=134393", "title": "Fuori e dentro il borgo", "text": "Fuori e dentro il borgo \u00e8 il primo libro scritto da Luciano Ligabue. Uscito il 13 maggio 1997, raccoglie una quarantina di brevi racconti che ripercorrono la vita della provincia reggiana e quella dello scrittore.\nIl libro riscuote un grande successo, ed \u00e8 ben accolto sia dal pubblico sia dalla critica, tanto da aggiudicarsi i premi \"\"Elsa Morante\" e \"Citt\u00e0 di Fiesole\"\".\nDa alcuni racconti di questo libro verr\u00e0 tratto il primo film di Ligabue \"Radiofreccia\".\nTrama.\nPersonaggi bizzarri (come il Bonanza, appassionato di cinema, che alla fine di ogni film ne ripropone al pubblico occasionale le scene madri, l'incredibile scommettitore capace di trangugiare qualsiasi cosa...) si avvicendano sulla scena.\nLo scrittore alterna racconti bizzarri, quasi comici, ad altri pi\u00f9 riflessivi, introspettivi ed autobiografici, che parlano di difficolt\u00e0 e momenti particolari come, ad esempio, la morte dell'inquilino del piano di sopra, ovvero lo scrittore Pier Vittorio Tondelli; o \"Certe notti\" cantata con l'altro famoso Luciano della musica italiana, Pavarotti.\nCi\u00f2 che lega tutti i personaggi (protagonisti o comprimari) \u00e8 la presenza del medesimo fondale scenico: il \"borgo\" di Correggio, luogo dove l'autore \u00e8 nato e cresciuto, e dove va a rifugiarsi quando deve, a suo dire, \"staccare la spina\".\nStile.\nIl tipo di scrittura \u00e8 semplice e genuino, surreale e realista come quello di un \"cantastorie\"."}
{"id": "134397", "revid": "729019", "url": "https://it.wikipedia.org/wiki?curid=134397", "title": "Eduard Deisenhofer", "text": "Biografia.\nNato in una famiglia piccolo borghese della Baviera, dopo aver terminato le scuole d'obbligo con ottimi risultati, si iscrisse all'universit\u00e0 frequentando corsi di economia e politica; fu proprio nell'ambiente universitario che entr\u00f2 in contatto con alcuni membri del Partito nazista, e decise di entrare nelle SA. Tuttavia dopo pochi mesi, decise di abbandonare tale organizzazione e di entrare nelle SS, era il 1\u00ba ottobre 1930.\nDopo aver servito per alcuni mesi nella 1. SS-Panzer-Division \"Leibstandarte SS Adolf Hitler\", durante il 1934, e come guardia nel campo di concentramento di Dachau, l'anno seguente; nel 1936 venne trasferito all'SS-Wachtruppe (truppe di sorveglianza) \"Oberbayern\" . Con lo scoppio della guerra, il battaglione \"Oberbayern\" venne trasformato in SS Totenkopf Standarte e impegnato in operazioni di polizia durante la campagna di Polonia.\nAssorbito il Reggimento \"Oberbayern\" nella nuova divisione 3. SS-Panzerdivision \"Totenkopf\", Deisenhofer, promosso \"SS-Sturmbannf\u00fchrer\", ottenne il comando del II. Battaglione del 1. Reggimento di fanteria SS Totenkopf, guidando la sua unit\u00e0 nella Campagna di Francia, e venendo decorato la Croce di Ferro per il coraggio e l'audacia dimostrati in combattimento. Ritirato dal fronte nel maggio del 1940 ottenne il comando del II. Battaglione di una nuova formazione di volontari olandesi e belgi, l'SS-Freiwilligen-Standarte \"\"Nordwest\". Dopo aver concluso l'addestramento di tale unit\u00e0, Deisenhofer venne trasferito all'SS-Ersatz-Bataillon \"Ost\", con base a Berlino.\nNell'agosto del 1941 ottenuto il comando del I. Battaglione del 9. Reggimento di fanteria \"Germania\"\" della divisione 5. SS-Panzer-Division \"Wiking\", impegnata in Russia, guid\u00f2 tale unit\u00e0 fino al febbraio 1942, quando fece ritorno alla divisione \"Totenkopf\" come comandante del I. Battaglione del 1. Reggimento di fanteria SS Totenkopf. Aggregata al Gruppo d'armate Nord, con l'obiettivo di impadronirsi di Leningrado, la divisione venne pesante impegnata, e quasi distrutta nei pressi di Demjansk. Lo stesso Deisenhofer, alla guida di un piccolo gruppo di uomini, riusc\u00ec a malapena a raggiungere le linee tedesche; tuttavia le sue azioni gli valsero la promozione al grado di \"SS-Obersturmbannf\u00fchrer\" e la Croce di Cavaliere (17 maggio 1942). Mentre i resti della \"Totenkopf\" vennero inviati in Francia per essere riorganizzati, Deisenhofer venne inviato a Berlino per ottenere una nuova assegnazione.\nInizi\u00f2 allora un lungo peregrinare in diverse scuole di addestramento, dapprima l'SS-Junkerschule di Bad T\u00f6lz, in Baviera, successivamente la \"Panzertruppenschule\" di W\u00fcnsdorf e la scuola di addestramento per la fanteria leggera situata nella medesima citt\u00e0. Alla fine di aprile del 1943, Deisenhofer fece ritorno a Berlino per operare come ufficiale di addestramento delle SS, all'interno di un dipartimento dell'SS-F\u00fchrungshauptamt; nel novembre dello stesso anno venne trasferito all'11. Dipartimento della stessa struttura.\nAll'inizio del marzo del 1944 Deisenhofer venne infine riassegnato al combattimento attivo, ottenendo il comando del 21. Reggimento Panzergrenadier SS della divisione 10. SS-Panzer-Division \"Frundsberg\"; e venendo subito impegnato nei tentativi, riusciti, delle divisioni 9. SS-Panzer-Division \"Hohenstaufen\" e \"Frundsberg\" di liberare la 1. Armata Panzer del \"Generaloberst\" Hans-Valentin Hube dalla sacca di Kamenets-Podolsk. Per le sue azioni Deisenhofer venne promosso \"SS-Standartenf\u00fchrer\".\nIn seguito allo Sbarco in Normandia, la divisione \"Frundsberg\" venne inviata sul fronte occidentale per fronteggiare l'avanzata del 21. Gruppo d'Armate del Feldmaresciallo Bernard Law Montgomery su Caen.\nA met\u00e0 di luglio, Deisenhofer fece ritorno sul Fronte orientale per assumere il comando della divisione \"Wiking\", allora impegnata in durissimi combattimenti nell'area presso Modlin; a met\u00e0 agosto, comunque, fece ritorno a Berlino, per ottenere un nuovo comando: infatti alla fine del mese assunse il comando della 17. SS-Panzergrenadier-Division \"G\u00f6tz von Berlichingen\", impegnata nell'attraversamento dello Saar. Deisenhofer guid\u00f2 la divisione durante i combattimenti contro gli americani sulla Mosella e nella successiva ritirata verso Metz. Alla fine di settembre, rimasto ferito, fece ritorno a Berlino per ricevere le cure del caso.\nIl 31 dicembre del 1944, ricevette l'ordine di organizzare un \"Kampfgruppe\" (gruppo di combattimento) per la difesa di\nBad Saarow. Promosso \"SS-Oberf\u00fchrer\", alla fine del gennaio del 1945, mentre si recava ad Arnswalde in Pomerania per prendere il comando della 15. Waffen-Grenadier-Division der SS, l'auto su cui si trovava venne attaccata da un caccia sovietico, che lo uccise, insieme al suo aiutante e all'autista."}
{"id": "134398", "revid": "125766806", "url": "https://it.wikipedia.org/wiki?curid=134398", "title": "Peter Bogdanovich", "text": "Biografia.\nNacque a Kingston, nello stato di New York, il 30 luglio 1939, figlio di Borislav Bogdanovich, un immigrato serbo di religione ortodossa, e di Herma Robinson, un'immigrata austriaca di origine ebraica, entrambi giunti negli Stati Uniti nel maggio dello stesso anno. Fin da giovane Bogdanovich si interess\u00f2 al teatro, all'arte figurativa ed alla critica cinematografica. All'inizio fu fortemente attratto dalla \"nouvelle vague\" francese. Nel 1965 strinse un prolifico sodalizio artistico con Roger Corman, maestro dell'horror e punto di riferimento per un'intera generazione di autori.\nDopo aver lavorato per la televisione statunitense e al fianco di Jack Nicholson in \"Il serpente di fuoco\" (1967), gir\u00f2 il suo primo film \"Bersagli\" nel 1968, che fu essenzialmente un omaggio all'attore Boris Karloff. Inizi\u00f2 con questo film il sodalizio artistico col direttore della fotografia L\u00e1szl\u00f3 Kov\u00e1cs, che curer\u00e0 la luce in quasi tutte le sue opere successive.\nGrandissimo estimatore del cinema statunitense degli anni d'oro, rese un secondo omaggio a una figura ammiratissima, John Ford, uno dei padri del western, realizzando un documentario sul vecchio regista, intitolato \"Diretto da John Ford\" (1971). Lo stesso anno diresse \"L'ultimo spettacolo\", che lo fece conoscere al pubblico internazionale. L'anno successivo venne diretto da Orson Welles in \"L'altra faccia del vento\" (1972, incompleto).\nGi\u00e0 dai suoi primi lavori traspare la filosofia di Bogdanovich: tutti i grandi film sono gi\u00e0 stati realizzati, e ai contemporanei non resta altro che proporre una poetica della nostalgia, rifacendo i grandi e insuperati classici degli anni quaranta e cinquanta. I suoi successivi film sono remake originali e ricercatissimi sul piano formale: \"Ma pap\u00e0 ti manda sola?\" (1972), che riprende lo stile di Vincente Minnelli, e \"Paper Moon - Luna di carta\" (1973), ispirato al cinema di Frank Capra.\nNel 1974 tent\u00f2 senza troppo successo una riduzione da un testo letterario, dirigendo \"Daisy Miller\" (1974), dal romanzo omonimo di Henry James; il film venne prodotto da una casa di produzione fondata dal regista assieme a Francis Ford Coppola e William Friedkin.\n\"Finalmente arriv\u00f2 l'amore\" (1975) fu un tipico musical in stile anni trenta; \"Vecchia America\" (1976) risal\u00ec alle origini del cinema hollywoodiano. \nIl successivo \"Saint Jack\" (1979) lanci\u00f2 Ben Gazzara in un'esotica avventura a Singapore. Con \"...e tutti risero\" (1981) si ciment\u00f2 con la commedia giallo-rosa, il suo genere preferito.\nIn \"Dietro la maschera\" (1985), uno dei suoi film pi\u00f9 riusciti, il regista affronta con tatto il delicato tema dell'handicap. Nelle opere successive inizi\u00f2 a ripetersi e dare segni di esaurimento della vena creativa: \"Illegalmente tuo\" (1988), \"Texasville\" (1990), \"Rumori fuori scena\" (1992), \"Quella cosa chiamata amore\" (1993).\nTorn\u00f2 poi a recitare nella pluripremiata serie televisiva de \"I Soprano\", interpretando il ruolo del dottor Kupferberg, l'analista della dott.ssa Melfi: ha anche diretto un episodio della 5\u00aa stagione della serie. In omaggio al suo personaggio, ha anche prestato, in originale, la voce a un analista ne \"I Simpson\". \nBogdanovich \u00e8 morto a Los Angeles il 6 gennaio 2022, all'et\u00e0 di 82 anni, per complicazioni della malattia di Parkinson.\nVita privata.\nEbbe una lunga relazione con l'attrice Cybill Shepherd, da lui diretta in quattro film. Fu legato anche alla playmate Dorothy Stratten, che venne uccisa dall'ex marito geloso. In sua memoria Bogdanovich scrisse il libro \"The Killing of the Unicorn: Dorothy Stratten 1960-1980\" (1984). Nel 1988 il regista spos\u00f2 Louise Beatrice Stratten, sorella di Dorothy, dalla quale divorzi\u00f2 nel 2001."}
{"id": "134399", "revid": "767487", "url": "https://it.wikipedia.org/wiki?curid=134399", "title": "Angelo Debarre", "text": "Biografia.\nProveniente da una famiglia di zingari della etnia dei Manouches, ha iniziato a suonare la chitarra all'et\u00e0 di otto anni.\nDebarre si ispira alla tradizione musicale di Django Reinhardt e ben presto si \u00e8 imposto come uno dei chitarristi gipsy jazz pi\u00f9 brillanti nel panorama mondiale.\nNel 1984 Debarre fonda il suo primo gruppo, The Angelo Debarre Quartet\ne nell'anno successivo \u00e8 impegnato in concerti musicali con altri musicisti zingari in varie parti del mondo.\nDebarre \u00e8 un profondo conoscitore anche del repertorio della musica zingara dell'Europa orientale. Ha partecipato al film \"Gainsbourg - Vie heroique\" di Joann Sfar."}
{"id": "134401", "revid": "287204", "url": "https://it.wikipedia.org/wiki?curid=134401", "title": "Jump Pack", "text": "Per Jump Pack si intende un qualunque dispositivo di vibrazione connettibile ai Gamepad per SEGA Dreamcast (Come ad esempio il Dreamcast Gamepad). In pratica, grazie a queste espansioni, i controller per Dreamcast compatibili guadagnano la capacit\u00e0 di vibrare rispondendo a precisi stimoli indotti dai videogiochi. Ad esempio, il controller potrebbe vibrare ogni volta che, in un picchiaduro, si viene colpiti dall'avversario. Anche la playStation disponeva di controller in grado di vibrare, con la differenza che erano i gamepad stessi a vibrare, non si trattava di un dispositivo esterno di espansione. Questi dispositivi sono compatibili anche con le altre periferiche Dreamcast come la pistola Dreamcast Gun, possono essere usati contemporaneamente alla VMU o ad una diversa memory card, non richiedono batterie aggiuntive perch\u00e9 traggono l'energia dal Gamepad stesso e dispongono di vari livelli di vibrazione."}
{"id": "134406", "revid": "729019", "url": "https://it.wikipedia.org/wiki?curid=134406", "title": "Hugo Kraas", "text": "Biografia.\nHugo Kraas nacque nel 1911, primo di sette figli. Dopo aver studiato brevemente per diventare insegnante, dovette abbandonare gli studi e iniziare a lavorare in seguito alla morte del padre. Il 1\u00ba maggio 1934 entr\u00f2 nel Partito nazista e poco dopo nelle SA.\nRimase con le camicie brune fino al 19 aprile 1935, quando decise di entrare nell'esercito; tuttavia non indoss\u00f2 per molto l'uniforme militare, dato che nell'ottobre dello stesso anno decise di entrare nelle SS-VT (il primo nucleo della divisione \"Das Reich\"), venendo assegnato alla Standarte \"Germania\" con il grado di \"SS-Rottenf\u00fchrer\". Uscito con il secondo miglior punteggio assoluto dall'SS-Junkerschule di Braunschweig, nell'aprile del 1937, venne promosso \"SS-Untersturmf\u00fchrer\" il 12 marzo 1938.\nAssegnato alla \"Leibstandarte SS Adolf Hitler\", alla 14. Panzerj\u00e4gerkompanie (compagnia cacciacarri) sotto il comando di Kurt Meyer, guid\u00f2 un plotone durante l'invasione di Polonia, venendo decorato con la Croce di Ferro di seconda classe il 16 ottobre 1939. A novembre Kurt Meyer venne trasferito alla 15. Kradsch\u00fctzenkompanie (compagnia di ricognizione motociclista), ottenendo di scegliere un comandante di plotone di cui si fidava, da portare come suo secondo: Meyer scelse Kraas. Tale scelta si dimostr\u00f2 subito azzeccata: durante l'invasione dei Paesi Bassi, nelle prime fasi della Campagna di Francia, Kraas divenne il primo uomo della \"Leibstandarte\" decorato con la Croce di Ferro di prima classe, in seguito alla sua avanzata per oltre 60 chilometri e l'attraversamento del fiume IJssel che gli consentirono di far prigionieri 7 ufficiali e 120 soldati olandesi.\nDopo la campagna ad Occidente, la \"Leibstandarte\" venne notevolmente potenziata e il plotone di Kraas venne trasformato in una compagnia; con tale unit\u00e0 partecip\u00f2 all'invasione dei Balcani e della Russia, assumendo temporaneamente il comando del distaccamento di ricognizione, dopo che Meyer rimase ferito nell'ottobre del 1941. Kraas venne anche decorato con la \"Croce tedesca in Oro\", durante il giorno di Natale del 1941, per il coraggio e la leadership dimostrata durante la battaglia di Rostov.\nNel giugno del 1942 la \"Leibstandarte\" venne riorganizzata e trasformata in divisione meccanizzata, e Kraas ottenne il comando del I. Battaglione del 2. Reggimento Panzergrenadier SS, al cui comando prese parte alla riconquista di Char'kov e per la quale venne decorato con la Croce di Cavaliere il 28 marzo 1943. Nell'estate dello stesso anno, Sepp Dietrich abbandon\u00f2 il comando della divisione per assumere la guida del I. SS-Panzerkorps, per questo, Theodor Wisch, comandante del 2. Reggimento Panzergrenadier SS, assunse il comando della \"Leibstandarte\" e Kraas il comando del reggimento di Wisch. Poco dopo, ottenuta la promozione a \"SS-Obersturmbannf\u00fchrer\", Kraas e tutta la divisione presero parte all'Operazione Zitadelle.\nIl 5 giugno il reggimento di Kraas ricevette l'ordine di conquistare i bunker, pesantemente difesi, di Bykova, attraversare la cittadina, e continuare verso nord per raggiungere l'obiettivo principale, la Collina 234. L'assalto inizi\u00f2 alle 4.00 ma i campi minati e il sistema dei bunker non permise un'avanzata secondo i piani prestabiliti, e anzi vi furono pesanti perdite.\nCi\u00f2 nonostante Kraas riorganizz\u00f2 le sue truppe in tre gruppi d'assalto, uno dei quali guidato da lui stesso, e punt\u00f2 sulla Collina 220, difesa da carri armati sovietici, riuscendo comunque a rompere la linea russa dopo combattimenti serrati. Senza un attimo di tregua, Kraas oltrepass\u00f2 Bykova. Sempre nei punti pi\u00f9 caldi della lotta, Kraas spinse i soldati delle SS alla conquista della Collina 234 verso le 16.00; ricevuta notizia della conquista dell'obiettivo strategico l\"SS-Brigadef\u00fchrer\" Theodor Wisch ricevette l'ordine di interrompere l'offensiva della \"Leibstandarte\", dato che, dopo lo sbarco degli Alleati in Sicilia, l'Operazione Zitadelle venne interrotta.\nDopo il successo a Kursk, l'Armata Rossa inizi\u00f2 una serie di contrattacchi, costringendo la Wehrmacht alla difensiva e anche in questo frangente Kraas riusc\u00ec a mettersi il luce. Il 26 dicembre il suo reggimento si ritrov\u00f2 a coprire il fianco sinistro da un attacco russo di 13 T-34: l'attacco venne respinto e vennero distrutti 3 carri armati. La mattina del 28 dicembre i russi lanciarono un nuovo attacco, con 15 T-34 e con l'appoggio della fanteria, ma l'utilizzo combinato dei \"panzer\" e delle armi controcarro del reggimento respinsero anche tale attacco. I sovietici attaccarono per la terza volta, dopo un'ora dal secondo attacco, con altri 35 T-34 e con l'appoggio della fanteria: il nuovo attacco riusc\u00ec a penetrare nel fianco sinistro del reggimento, raggiungendo il Quartier generale. Kraas, riorganizzato il proprio comando, guid\u00f2 personalmente il contrattacco, e al termine dello scontro i sovietici lasciarono sul campo 19 T-34 e la quasi totalit\u00e0 della propria fanteria. I russi attaccarono una quarta volta con 60 carri e quattro reggimenti di fanteria, attaccando sia da nord che da est. Vista l'impossibilit\u00e0 materiale di sostenere questo nuovo attacco, Kraas ritir\u00f2 il proprio reggimento su una nuova linea difensiva, evitando cos\u00ec un sicuro annientamento.\nNonostante questi successi nel rallentare l'avanzata dell'Armata Rossa, la \"Leibstandarte\" inizi\u00f2 a ritirarsi su nuove posizioni, e il reggimento di Kraas ricevette l'ordine di raggiungere un villaggio a sud di Guiva; tuttavia il ponte che doveva essere utilizzato era gi\u00e0 stato distrutto e questo costrinse Kraas a guidare i propri uomini e una compagnia di Panzer V Panther parallelamente alle linee russe, verso ovest. Costantemente sotto il fuoco nemico, l'attraversamento del ponte si risolve comunque in un successo e lo stesso Kraas fu l'ultimo uomo ad attraversare il ponte, procedendo poi, sempre in continui combattimenti, fino al villaggio di Voroschino. In tal modo l'accerchiamento e la distruzione del suo reggimento era stato prevenuto ancora una notte.\nDurante la notte del 29 dicembre i sovietici avevano per\u00f2 stabilito una testa di ponte, e iniziato una serie di attacchi a nord del villaggio: il I. battaglione venne quasi completamente distrutto. Per evitare una fine sicura, Kraas raggrupp\u00f2 tutti gli uomini possibili, anche il personale non combattente e guid\u00f2 ancora una volta personalmente i soldati delle SS nella difesa del villaggio. Nei quattro giorni successivi, pesanti combattimenti costrinsero alla ritirata le truppe russe che lasciarono sul campo 91 carri armati, 63 cannoni anticarro, 900 prigionieri e pi\u00f9 di 3.000 morti.\nRimasto ferito il 5 gennaio 1943, dovette abbandonare il comando per rimettersi dalle ferite; e il 25 gennaio divenne il 375\u00b0 uomo decorato con le \"Fronde di Quercia della Croce di Cavaliere\" per le azioni a Kursk e \u017dytomyr e sei giorni dopo venne promosso \"SS-Standartenf\u00fchrer\" e comandante maggiore, il 15 novembre, della 12. SS-Panzer-Division \"Hitlerjugend\", in sostituzione di Fritz Kraemer. Dopo il fallimento dell'offensiva delle Ardenne, venne comunque promosso \"SS-Oberf\u00fchrer\".\nDurante l'occupazione tedesca in Italia, il maggiore Hugo Kraas fu incaricato di assumere il comando delle truppe della \"Milit\u00e4rkommadatur 10\" che occuparono Torino il 10 settembre 1943. Il 20 aprile 1944, fu nominato \"SS-Obersturmbannf\u00fchrer\" e presiedette il comando della Gestapo di Torino, alloggiato presso l\"Albergo Nazionale\". A seguito della Liberazione Hugo Kraas abbandon\u00f2 Torino nella notte tra il 27 e il 28 aprile del 1945 alla volta dell'Austria, dove continu\u00f2 a guidare con coerenza e determinazione la \"Hitlerjugend\" fino alla fine della guerra, quando si arrese e fu arrestato l'8 maggio 1945, a Linz.\nRimasto prigioniero fino al 1948, venne comunque rilasciato e visse liberamente a Selk, nello Schleswig-Holstein, dove mor\u00ec per un attacco cardiaco il 20 febbraio 1980."}
{"id": "134410", "revid": "436907", "url": "https://it.wikipedia.org/wiki?curid=134410", "title": "Radiohead", "text": "I Radiohead sono un gruppo musicale rock alternativo inglese proveniente dall'Oxfordshire e formatosi nel 1985. Fino al 1992, quando cambiarono nome, erano noti come On a Friday. Hanno venduto circa 40 milioni di dischi in tutto il mondo.\nLa band \u00e8 formata da Thom Yorke (voce, chitarra, pianoforte), Jonny Greenwood (chitarra solista, tastiere, sintetizzatore, pianoforte, Onde Martenot), Ed O'Brien (chitarra, percussioni, voce di supporto), Colin Greenwood (basso elettrico, sintetizzatori) e Philip Selway (batteria, percussioni).\nI Radiohead pubblicarono il loro primo singolo, \"Creep\", nel 1992. La canzone fu inizialmente un insuccesso, ma dopo la pubblicazione dell'album di debutto \"Pablo Honey\", il singolo ebbe un inaspettato successo mondiale. L'album, seppur ben accolto negli Stati Uniti, pass\u00f2 quasi inosservato in Inghilterra. Il successo in patria arriv\u00f2 solo con il secondo album, \"The Bends\" (1995), che fece guadagnare al gruppo numerosi fan. La loro reputazione crebbe ancor di pi\u00f9 con l'uscita del terzo album; caratterizzato da un suono pi\u00f9 esteso e dal tema ricorrente dell'alienazione moderna, \"OK Computer\" (1997) \u00e8 riconosciuto da diversi critici come una pietra miliare della musica rock degli anni novanta.\nCon i loro successivi album \"Kid A\" (2000) e \"Amnesiac\" (2001), la popolarit\u00e0 dei Radiohead arriv\u00f2 ai massimi livelli. Con questi dischi la band conobbe un'ulteriore evoluzione del proprio stile musicale, fortemente influenzato dalla musica classica contemporanea, dal free jazz e dall'elettronica. Il loro sesto album, \"Hail to the Thief\" (2003), caratterizzato da testi maggiormente rivolti all'attualit\u00e0, \u00e8 sembrato mescolare influenze da tutta la carriera della band. I Radiohead, dopo quattro anni di assenza dalle scene, nel 2007, completarono le registrazioni del loro settimo album, intitolato \"In Rainbows\", disponibile per il download digitale a partire dal 10 ottobre 2007. Il 18 febbraio 2011 il gruppo ha pubblicato il suo ottavo album in studio, \"The King of Limbs\", scaricabile anch'esso dal loro sito. Nel 2016 ogni informazione presente sulle pagine ufficiali del gruppo nei pi\u00f9 famosi social network viene cancellata, mentre il sito ufficiale si tinge interamente di bianco. \u00c8 l'inizio della campagna che annuncia il ritorno della band con il suo nono lavoro in studio, \"A Moon Shaped Pool\", anticipato dai singoli \"Burn the Witch\" e \"Daydreaming\".\nLa rivista statunitense \"Rolling Stone\" ha incluso cinque album dei Radiohead nella sua lista dei 500 migliori album: \"Kid A\" alla posizione 67, \"The Bends\" alla 111, \"OK Computer\" alla 162, \"Amnesiac\" alla 320 e \"In Rainbows\" alla 336. La stessa rivista ha inoltre inserito i Radiohead alla posizione numero 73 nella propria lista dei 100 migliori artisti. Gli stessi cinque album sono inseriti nel libro \"1001 Albums You Must Hear Before You Die\".\nStoria del gruppo.\n1986-1991: gli On a Friday.\nIl primissimo nucleo della band comprendeva Thom Yorke e Colin Greenwood, compagni di scuola alla \"Abingdon School\" di Oxford, una scuola privata solo per maschi frequentata da tutti i futuri cinque membri del gruppo. Nel 1986 i due, insieme a Ed O'Brien e Philip Selway, fondarono una band che chiamarono On a Friday, in riferimento al giorno della settimana in cui il gruppo si riuniva per le prove nell'aula di musica della scuola.\nPoco tempo dopo entr\u00f2 nel gruppo anche Jonny Greenwood, fratello minore di Colin, come tastierista, ma in seguito divent\u00f2 la chitarra solista della band. Il primo concerto della band si tenne alla \"Jericho Tavern\" di Oxford nel 1986.\nA differenza di molti altri gruppi formatisi nei college, scioltisi con la fine del periodo scolastico (tutti, tranne Jonny Greenwood, avevano lasciato Abingdon nel 1988 per frequentare l'universit\u00e0), gli On a Friday decisero di continuare a suonare insieme.\nNel 1991, quando tutti i membri tranne Jonny avevano completato i corsi universitari, il gruppo si ricompose e, anche se per un breve periodo, il loro nome cambi\u00f2 in \"Shindig\".\nLa band in seguito registr\u00f2 dei demo con il nome di \"Manic Hedgehog\" e incominciarono a suonare dal vivo attorno ad Oxford, divenendo abbastanza famosi da apparire sulla copertina del magazine locale di musica \"Curfew\".\nCon l'aumento del numero di concerti, case discografiche e produttori incominciarono a manifestare interesse su di loro. Nel 1991, dopo che Yorke si laure\u00f2, il gruppo registr\u00f2 un nuovo demo, omonimo, con tre brani nuovi; tra coloro che lo ascoltarono ci fu anche il produttore Chris Hufford, comproprietario dei \"Courtyard Studios\" di Oxford, che assistette ad uno dei primi concerti della band alla taverna \"Jericho\". Impressionato dalla band, produsse, insieme al suo partner Bryce Edge, dei nuovi demo e divenne con quest'ultimo manager degli Shindig. Ancora oggi, sono i manager dei Radiohead.\nNel frattempo, grazie alla diffusione di \"Manic Hedgehog\", la fama degli Shindig si era diffusa, cos\u00ec ad un concerto tenutosi a novembre furono numerosi i discografici presenti, e nei giorni successivi all'esibizione il gruppo ricevette numerose offerte di contratti. L'ebbe vinta la EMI, con cui la band sigl\u00f2 nell'inverno del 1991 un contratto per la registrazione di sei album, nato dall'incontro fortuito fra Colin Greenwood e Keith Wozencroft, il rappresentante della casa discografica, al negozio di dischi dove il bassista della band lavorava. Su richiesta della EMI la band cambi\u00f2 il nome in \"Radiohead\", ispirata dal titolo della canzone Radio Head dei Talking Heads presente nell'album \"True Stories\".\n1992-1994: \"Pablo Honey\", l'esordio.\n\"Drill\", l'EP di debutto dei Radiohead, fu prodotto da Edge e Hufford ai \"Courtyard Studios\" e usc\u00ec il 5 maggio del 1992. Nonostante le aspettative, non ebbe molto successo nelle classifiche inglesi (la pi\u00f9 alta posizione raggiunta fu la 101) e, poco dopo, la band assunse come produttori Paul Q. Kolderie e Sean Slade (Pixies, Dinosaur Jr.) per il loro album di debutto, \"Pablo Honey\", che fu registrato in tre settimane ad Oxford nell'autunno del 1992.\nIn questo disco, imperniato su tematiche adolescenziali e decisamente influenzato dall'indie rock (R.E.M., Pixies, U2, Nirvana, Joy Division e The Smiths), comparve il famoso singolo \"Creep\", grazie al quale la band attir\u00f2 su di s\u00e9 le attenzioni della stampa musicale britannica, anche se non sempre i commenti furono positivi. La rivista \"NME\" li bocci\u00f2 molto pesantemente, inoltre la canzone non venne messa in onda su \"BBC Radio 1\" perch\u00e9 ritenuta \u00abtroppo deprimente\u00bb. In seguito, furono pubblicati altri tre singoli: \"Anyone Can Play Guitar\", \"Pop Is Dead\" e \"Stop Whispering\".\nSenza aver sfondato nelle classifiche del Regno Unito, la band inizi\u00f2 nella primavera del 1993 il suo primo tour negli Stati Uniti, dove \"Creep\" aveva riscosso un inaspettato successo. Quando i Radiohead arrivarono in America, \"Creep\" era trasmessa molto spesso su \"MTV\" (da cui ricevettero il disco d'oro nell'aprile del 1993), ed era arrivato alla posizione numero 32 nelle classifiche rock della rivista \"Billboard\" e alla settima posizione fu ristampato nel Regno Unito quell'autunno.\nI Radiohead arrivarono ad un passo dallo scioglimento a causa della pressione generatasi dall'improvviso successo. Il tour di supporto a \"Pablo Honey\" venne prolungato per un secondo anno e l'album continu\u00f2 a guadagnare popolarit\u00e0 internazionale grazie anche a \"Creep\", che rimane il pi\u00f9 grande successo della band. La canzone divenne una vera e propria ossessione per il gruppo, che per molti anni si rifiut\u00f2 di suonarla dal vivo per evitare che fossero identificati come \u00abil gruppo di \"Creep\"\u00bb.\nAd ogni modo, sebbene considerato dai critici il loro album di minor spessore, il primo lavoro firmato Radiohead contiene gi\u00e0 a livello embrionale tutte le future caratteristiche del gruppo, che si consolideranno nel disco successivo, \"The Bends\".\n1995-1996: \"The Bends\", il successo in patria.\nDopo la fine del tour americano, i Radiohead incominciarono a lavorare al loro secondo album, assumendo John Leckie, esperto produttore degli \"Abbey Road Studios\", gi\u00e0 noto per i suoi lavori con Stone Roses e Magazine.\nLa tensione era alta a causa delle crescenti aspettative che la band lanciasse un nuovo album tale da eguagliare o superare il successo di \"Creep\".\nLeckie disse di quel periodo: \u00ab[Alle nuove canzoni] erano rivolte tutte le nostre attenzioni; cercavamo di renderle magnifiche, successi immediati da primo posto in America. Tutti si strappavano i capelli e dicevano \"Queste canzoni non sono abbastanza buone!\". Stavamo lavorando troppo duramente\u00bb.\nTutto questo sfoci\u00f2 in una forte tensione e Yorke in particolare entr\u00f2 in crisi. La band cerc\u00f2 allora di cambiare aria, e and\u00f2 in tour in Estremo Oriente e in Australasia. Nel 1994 venne pubblicato l'EP \"My Iron Lung\", che segn\u00f2 il passaggio fra lo stile di \"Pablo Honey\" e quello del loro album successivo. Il singolo omonimo fu un insuccesso nelle radio commerciali, ma attraverso la promozione nei canali \"underground\", vendette meglio delle aspettative, portando alla formazione di un consistente numero di loro fan.\nAl ritorno dal tour in Asia (alla fine del 1994), iniziarono le registrazioni del nuovo album in un deposito di frutta nello Oxfordshire, proseguite poi ai \"Rak Studios\". \"The Bends\" usc\u00ec il 25 marzo del 1995.\nMentre la scena britpop dominava l'attenzione dei media, i Radiohead erano considerati \"outsider\", ma il successo in patria arriv\u00f2 proprio con \"The Bends\". L'album era caratterizzato dai \"riff\" creati dai tre chitarristi e da atmosfere meno pesanti, venne inoltre accresciuto l'utilizzo delle tastiere. I singoli \"Fake Plastic Trees\", \"Just\" e \"High and Dry\" ottennero un buon successo nelle classifiche. Ripensando a quegli anni, Jonny Greenwood disse, nel 1998: \u00abPenso che la svolta per noi venne circa 9 o 12 mesi dopo l'uscita di \"The Bends\", quando entr\u00f2 nei sondaggi e nelle classifiche di fine anno come miglior album. Da quel momento avemmo la certezza di aver fatto bene a divenire una band\u00bb. Arriv\u00f2, infine, un successo ancora maggiore con l'uscita dell'ultimo singolo, \"Street Spirit (Fade Out)\", che arriv\u00f2 alla posizione numero 5 nel Regno Unito. Fu, fino al 1997, la pi\u00f9 alta posizione di classifica raggiunta dalla band.\nNell'estate del 1995 i Radiohead andarono in tour come gruppo spalla dei R.E.M., una delle band che li aveva maggiormente influenzati e, all'epoca, una fra le pi\u00f9 importanti al mondo. Presentandoli, Michael Stipe disse: \u00abI Radiohead sono cos\u00ec bravi che mi fanno paura\u00bb. Il clamore generato da fan cos\u00ec importanti, insieme ad una serie di celebri video musicali come quelli di \"Just\" e \"Street Spirit (Fade Out)\", aiutarono ad accrescere la popolarit\u00e0 del gruppo all'estero.\nIl batterista Philip Selway disse dell'album: \u00abQuando usc\u00ec \"The Bends\", tutti affermavano che fosse poco commerciale. Dodici mesi dopo era considerato come un classico del pop. La casa discografica era preoccupata dal fatto che non ci fossero singoli estratti, e finimmo con cinque canzoni entrate nella top 30!\u00bb. Nonostante tutto, l'album e i singoli non riuscirono a sovrastare il successo commerciale di \"Creep\".\n1997-1998: \"OK Computer\", l'acclamazione di pubblico e critica.\nNel febbraio del 1996 i Radiohead collaborarono al \"Help\" dell'organizzazione umanitaria \"War Child\", con l'inedita \"Lucky\".\nLa ricerca di nuove sonorit\u00e0, pi\u00f9 congeniali allo spirito del gruppo, costitu\u00ec il trampolino di lancio per il definitivo successo di \"OK Computer\".\nCon l'aiuto del produttore ed ingegnere acustico Nigel Godrich, che aveva lavorato con loro per \"Lucky\" e \"Talk Show Host\", i Radiohead autoprodussero il loro terzo album, iniziando a lavorare all'inizio del 1996. Le registrazioni presero avvio a luglio alla \"Fruit Farm\" (ancora una volta in un deposito di mele, situato nella campagna attorno a Didcot nell\"'Oxfordshire\") in cui Godrich allest\u00ec il \"Canned Applause Mobile Studio\". A questa sessione appartengono \"Subterranean Homesick Alien\", \"Electioneering\", \"The Tourist\" e \"No Surprises\". Avendo imparato da \"The Bends\", la band decise di perfezionare le canzoni durante i concerti, andando in tour come band di supporto ad Alanis Morissette, prima di completare le registrazioni. Le restanti tracce furono incise, in un clima di particolare serenit\u00e0, in una storica casa del XV secolo, allora di propriet\u00e0 dell'attrice Jane Seymour, affittata dal gruppo per l'occasione.\n\"Let Down\" fu registrata alle tre di notte nella sala da ballo, \"Exit Music (For a Film)\" nella sala d'ingresso, entrambe dal vivo. Durante le sessioni di registrazione la band si rilass\u00f2 ascoltando, fra gli altri, i Beatles, DJ Shadow, Ennio Morricone e Miles Davis. L'album fu completato nell'inverno del 1996.\n\"OK Computer\" venne pubblicato il 16 giugno del 1997, ottenendo un vasto consenso dalla critica.\nIl nuovo album vide i Radiohead spingersi verso generi pi\u00f9 sperimentali, come il rock progressivo e l'elettronica. I singoli pubblicati furono \"Paranoid Android\", \"Karma Police\" e \"No Surprises\". La prima scelta fu volutamente anticommerciale a causa della durata del pezzo (6 minuti e mezzo). Se le radio non lo trasmisero abbastanza, \"MTV\" lo mand\u00f2 a ripetizione insieme al video a cartoni animati, disegnato da Magnus Carlsson. Questa scelta fu solo la prima delle tante con cui i Radiohead si sarebbero posti in aperta critica nei confronti dell'industria musicale. Il singolo raggiunse immediatamente la terza posizione della classifica britannica.\nIl terzo disco dei Radiohead si impose appena uscito come uno dei pi\u00f9 influenti album della storia del rock. \"OK Computer\" ottenne grandi lodi riguardanti in particolare i testi, che affrontano tematiche come la spersonalizzazione dell'individuo, il desiderio di fuga e il perdere se stessi, condite dal punto di vista musicale con immagini futuribili in un clima oscillante tra il surreale, la malinconia e l'isteria, il visionario e il paranoico.\n\"OK Computer\" fu il primo album della band a debuttare in testa alle classifiche nel Regno Unito, accompagnato anche da un gran successo commerciale in tutto il mondo. La band ricevette, fra gli altri riconoscimenti, un Grammy come miglior album \"alternative\", una candidatura nella categoria album dell'anno e una anche nel Premio Mercury.\nL'uscita di \"OK Computer\" fu seguita dall'interminabile \"Against Demons World Tour\", che si concluse all'inizio del 1998. Grant Gee, il regista del video di \"No Surprises\", accompagn\u00f2 la band nel tour e film\u00f2 i concerti, ricavandone il documentario \"Meeting People Is Easy\". Durante questo periodo la band pubblic\u00f2 anche \"7 Television Commercials\", una compilation dei loro videoclip, insieme a due EP contenenti i lati B del nuovo album: \"Airbag/How Am I Driving?\" e \"No Surprises/Running from Demons\" (che differisce solo per due canzoni dal primo).\nSi susseguirono numerosi impegni socio-politici, come la partecipazione ai \"Tibetan Freedom Concert\" di New York e Washington, dove Thom Yorke raggiunger\u00e0 sul palco Michael Stipe dei R.E.M. per duettare durante l'esecuzione di \"Be Mine\" e cantare la parte che veniva solitamente eseguita da Patti Smith nel brano \"E-Bow the Letter\". Il gruppo partecip\u00f2 anche al concerto organizzato da Amnesty International a Parigi e allo \"Jubilee 2000\", la campagna internazionale per la cancellazione del debito del terzo mondo.\n1999-2001: \"Kid A\" e \"Amnesiac\", la sperimentazione.\nI Radiohead, ormai esausti a causa dei tanti impegni e sull'orlo dell'esaurimento psicofisico, dopo l\"'Against Demons World Tour\" rimasero totalmente inattivi durante il resto del 1998, mentre nel 1999 Thom e Jonny fecero un'apparizione al \"Tibetan Freedom Concert\" di Amsterdam.Yorke ammise che durante quel periodo la band era arrivata ad un passo dallo scioglimento, e afferm\u00f2 inoltre di essere caduto in depressione: \u00abLa vigilia di Capodanno del 1998 fu uno dei peggiori giorni della mia vita... Mi sentii come se fossi uscito di senno. Ogni volta che imbracciavo una chitarra, provavo un enorme disgusto\u00bb.\nAll'inizio del 1999 i Radiohead incominciarono a lavorare al nuovo album, anche se ci\u00f2 avvenne con una maggiore disorganizzazione rispetto ai loro album precedenti.\nSebbene non ci fossero pi\u00f9 pressioni da parte della EMI, la tensione nel gruppo restava alta. Tutti i membri avevano differenti opinioni riguardo al futuro della band. In particolare, Ed O'Brien era propenso ad accentuare lo stile pop della band, caratterizzato da canzoni pi\u00f9 brevi e un maggior uso delle chitarre, mentre Yorke spingeva in una direzione pi\u00f9 sperimentale e in quel momento gli mancava totalmente l'ispirazione. Alla fine, tutti si accordarono sulla direzione da intraprendere, ridefinendo una volta per tutte i ruoli di ciascun membro del gruppo.\nPer la prima volta si registr\u00f2 senza prendere in considerazione le prove che si potevano effettuare attraverso i concerti, isolandosi insieme a Nigel Godrich in una serie di differenti studi: a Parigi, a Copenaghen, a Gloucester e al loro studio di propriet\u00e0 a Oxford. Nel 1999 e nel 2000, la band suon\u00f2 diverse nuove canzoni in una serie di concerti via web, in modo da tenere aggiornati i fan sull'andamento delle registrazioni.\nI Radiohead, all'apice della loro carriera, quando avrebbero tranquillamente potuto continuare sull'onda di canzoni come \"Karma Police\", scelsero invece un radicale cambio di sonorit\u00e0.\nI nuovi brani erano caratterizzati da uno stile pi\u00f9 minimalista e meno elaborato, con chitarre poco riconoscibili (fatto rilevante per una band con tre chitarristi), poche strofe e pochi ritornelli.\nAltro fatto che caratterizzava le canzoni era la presenza di una maggiore gamma di strumenti, come l'onde Martenot, ritmi elettronici programmati via computer e diversi strumenti usati nel jazz. Le registrazioni furono completate nell'aprile del 2000, dopo quasi 18 mesi.\n\"Kid A\", uscito il 2 ottobre 2000, fu il primo dei due album nati da queste sessioni. Pervaso da un'atmosfera criptica e claustrofobica, l'album stord\u00ec l'industria musicale e gran parte dei fan della band, a causa del completo abbandono delle composizioni passate e delle convenzioni pop. Anche se la band non produsse nessun singolo, \"Optimistic\" ed \"Idioteque\" furono trasmessi a lungo nelle radio commerciali. Invece dei singoli, fu creata una serie di video musicali non commerciali (in inglese \"blips\") dal regista Chris Bran, dal collettivo Shynola e dal collaboratore artistico di lunga data della band Stanley Donwood (curatore dell\"'artwork\" di tutti gli album della band), che furono distribuiti gratuitamente via Internet. Questi \"blips\" erano video animati della durata di trenta - novanta secondi, contenenti degli estratti (spesso remixati) di ogni traccia dell'album.\n\"Kid A\" costituisce il pi\u00f9 grande successo mondiale (a livello di album) del gruppo, essendo riuscito a debuttare in prima posizione nelle classifiche dei dischi pi\u00f9 venduti in diversi paesi, inclusi gli Stati Uniti. Il suo debutto in cima alle classifiche di \"Billboard\" \u2013 dove il celebratissimo \"OK Computer\" era arrivato alla posizione numero 21\u00a0\u2013 fu una novit\u00e0 per i Radiohead, che furono identificati come una delle poche realt\u00e0 britanniche riuscite a penetrare nel mercato statunitense. Questo successo commerciale \u00e8 stato attribuito a diverse cause, ad esempio all\"'hype\" (termine inglese traducibile come \u201cpolverone mediatico\u201d), alla possibilit\u00e0 di scaricare l'intero album su \"Napster\" pochi mesi prima dell'uscita nonch\u00e9 all'attesa di un seguito del celebratissimo \"OK Computer\". Nel 2001 \"Kid A\" ricevette, cos\u00ec come \"OK Computer\", un Grammy Award al miglior album di musica alternativa e una candidatura nella categoria album dell'anno. Diversi critici acclamarono i Radiohead come una delle pi\u00f9 importanti band al mondo, e il disco sembr\u00f2 consolidare l'immagine enigmatica del gruppo, facendogli guadagnare diverse lodi per il coraggio e le novit\u00e0 dimostrate, specie nell'ambito delle strategie promozionali.\nCiononostante, l'album non ottenne solo lodi. A detta di Jonny Greenwood, le maggiori critiche all'album furono fatte da chi \u00ab[All'uscita di \"Kid A\"] si aspettasse un album che combinasse \"OK Computer\" e \"The Bends\"\u00bb. Altri criticarono i Radiohead per essersi fatti portavoce di stili musicali \"underground\" ed essersene presi tutti i meriti. Similmente, i fan della band si divisero: da una parte, coloro che dall'ascolto dell'album erano rimasti sconcertati o disorientati, dall'altra, coloro che ritenevano \"Kid A\" il miglior disco del gruppo.\nNei precedenti tour la band si era esibita anche in diverse manifestazioni che, oltre ad essere imponenti dal punto di vista dell'organizzazione, lo erano anche per le sponsorizzazioni. Cos\u00ec, nell'autunno del 2000, i Radiohead, ispirandosi al libro anti-globalizzazione di Naomi Klein intitolato \"No logo\", organizzarono un tour in Europa in un padiglione mobile, libero dalla pubblicit\u00e0; il gruppo suon\u00f2 in tre date in Nord America, dove non si esibiva da oltre due anni. La band ne approfitt\u00f2 per suonare, oltre alle nuove canzoni, anche altre che non erano ancora state pubblicate, ma gi\u00e0 registrate. I concerti si svolsero in piccoli teatri che registrarono subito il tutto esaurito. Avendo bocciato la possibilit\u00e0 di un doppio album prima della pubblicazione di \"Kid A\", i Radiohead programmarono l'uscita di un altro disco contenente il materiale rimanente.\n\"Amnesiac\", uscito il 4 giugno 2001, comprendeva queste tracce aggiuntive. L'album era concepito dalla band come una sequenza di canzoni complementare ma distinta da quella di \"Kid A\", tanto che il collegamento fra i due fu reso esplicito dalla presenza, in entrambe le \"tracklist\", di due differenti versioni della traccia \"Morning Bell\". \"Amnesiac\" vide la fusione del sound della band in un ibrido formato dall'elettronica d'avanguardia e l\"'art rock\", mentre \"Kid A\" conteneva maggiori influenze dal jazz e canzoni leggermente pi\u00f9 orecchiabili. La ballata \"Pyramid Song\", primo singolo estratto dall'album, arriv\u00f2 alla top 5 nel Regno Unito; fu seguito da \"Knives Out\". Diverse furono le critiche rivolte ad \"Amnesiac\", soprattutto per la mancanza di coesione fra le canzoni; ciononostante, l'album ottenne diverse lodi ed anche un ampio successo commerciale.\nDopo l'uscita dell'ultimo album, i Radiohead intrapresero un nuovo tour mondiale, che tocc\u00f2 il Nord America, l'Europa e il Giappone.\nParteciparono inoltre ad un mini-festival estivo al \"South Park\" di Oxford, il loro primo concerto nella citt\u00e0 natale da diversi anni, insieme a Beck, Sigur R\u00f3s, Supergrass e Humphrey Lyttelton, che aveva suonato la tromba nell'ultima traccia di \"Amnesiac\", \"Life in a Glasshouse\".\nNel novembre del 2001, usc\u00ec l'EP \"\" (contenente otto tracce live registrate durante il tour europeo, tra cui l'apprezzato lato-B \"True Love Waits\" risalente al 1995 e presentato per la prima volta quell'anno durante il concerto al \"Luna Theatre\" di Bruxelles), che chiuse simbolicamente questo periodo di sperimentazione.\n2002-2004: \"Hail to the Thief\", il ritorno alle origini e una pausa.\nI Radiohead tornarono in tour in Portogallo e in Spagna durante il luglio e l'agosto del 2002, suonando alcune nuove canzoni. Cogliendo l'occasione per testare e completare le canzoni davanti ad un pubblico di fan, la band complet\u00f2 le registrazioni del sesto album in due settimane, spostandosi fra Los Angeles (insieme a Nigel Godrich) e Oxford. I membri del gruppo hanno affermato pi\u00f9 volte come le sessioni di registrazione dell'album si siano rivelate meno frenetiche rispetto a quelle di \"Kid A\" e \"Amnesiac\".\nI Radiohead pubblicarono il sesto disco, \"Hail to the Thief\", il 9 giugno del 2003. Come era gi\u00e0 accaduto anche agli ultimi album del gruppo, anche quest'ultimo fu acclamato dalla critica grazie al suo mix di influenze riprese dai lavori iniziali della band, combinando chitarre e atmosfere elettroniche con dei testi maggiormente rivolti all'attualit\u00e0. Annunciato come \u00abil ritorno della band alle chitarre\u00bb, l'album si apre con il suono prodotto dallo spinotto della chitarra di Jonny Greenwood nell'amplificatore. Il disco, che ottenne molte recensioni positive, fu per\u00f2 visto da alcuni critici come un semplice \u00abstare a galla\u00bb musicalmente, in contrasto con la continua ricerca di nuove sonorit\u00e0 incominciata con \"OK Computer\".\nCiononostante, \"Hail to the Thief\" fu il quarto album della band a debuttare consecutivamente alla prima posizione nel Regno Unito. I riscontri delle vendite in America furono pi\u00f9 moderati, con la posizione numero 3 raggiunta nella classifica della rivista \"Billboard\". I singoli estratti, \"There There\", \"Go to Sleep\" e \"2 + 2 = 5\", riportarono il gruppo nelle \"playlist\" radiofoniche. \nSebbene il titolo \"Hail to the Thief\" (\"Osanna al ladro\" in inglese) sembrasse un commento alle controverse elezioni presidenziali statunitensi del 2000, Yorke neg\u00f2 tutto ci\u00f2, affermando che i testi dell'album erano solo fino ad un certo punto influenzati dagli eventi mondiali avvenuti fra il 2001 e il 2002, ma disse anche che \u00abFui davvero stupito da questa magnifica, potente frase...Credo davvero che noi non abbiamo scritto un disco [esclusivamente] di protesta o di carattere politico\u00bb. Il titolo del disco era accompagnato (come anche tutti i titoli dei brani) da un sottotitolo, \"The Gloaming\", il crepuscolo, come visione dell'attuale momento storico.\nDopo l'uscita di \"Hail to the Thief\", i Radiohead intrapresero un altro tour internazionale, che inizi\u00f2 nel giugno del 2003 con una performance come gruppo principale al \"Glastonbury Festival\", e che fin\u00ec un anno dopo al Coachella Festival. Nel 2004 la band pubblic\u00f2 il loro ultimo disco per la EMI, l'EP \"COM LAG (2plus2isfive)\", che conteneva molte canzoni di \"Hail to the Thief\" remixate e alcuni brani registrati dal vivo. Dopo il tour, il gruppo torn\u00f2 in studio ad Oxford, ma ben presto si concesse una lunga pausa, poich\u00e9 Ed O'Brien e Colin Greenwood aspettavano dei figli e avevano quindi bisogno di un po' di tempo da trascorrere con le proprie famiglie. Liberi da ogni obbligo contrattuale, i Radiohead trascorsero il resto del 2004 fra riposo e progetti solisti, primi fra tutti quelli di Yorke e di Jonny Greenwood. A dicembre, la band mise in commercio una versione DVD del loro show televisivo via \"Webcast\", \"The Most Gigantic Lying Mouth of All Time\".\n2005-2008: \"In Rainbows\", \"paghi quanto vuoi\".\nI Radiohead cominciarono a lavorare al loro settimo album nel febbraio 2005. A settembre registrarono l'inedito \"I Want None of This\", incluso nel secondo album dell'organizzazione di beneficenza \"War Child\", \"\". L'album fu venduto online e \"I Want None of This\" fu la traccia pi\u00f9 scaricata. A met\u00e0 del 2006 I Radiohead organizzarono un tour in Europa e Nord America. Nella scaletta dei concerti figuravano tredici nuove canzoni alle quali il gruppo stava lavorando, ma sebbene le sessioni di registrazione fossero iniziate sotto la supervisione del produttore Mark \"Spike\" Stent, dall'autunno del 2006 la produzione pass\u00f2 sotto quella egida di Nigel Godrich. Dopo che ebbero completato le registrazioni dell'album, i Radiohead, nel luglio del 2007, si trasferirono a New York per le operazioni di masterizzazione dell'album.\nLa sessioni si erano svolte quando la band era ancora senza un contratto discografico, essendo concluso quello con la EMI nel 2004. In un'intervista del 2006, Thom Yorke aveva affermato che \u00abper la prima volta, non abbiamo scadenze da rispettare - \u00e8 un'esperienza tanto liberante quanto frustrante\u00bb. Poco prima che la band incominciasse a scrivere nuove canzoni, Yorke rilasci\u00f2 un'intervista alla rivista \"TIME\" in cui afferm\u00f2: \u00abMi piacciono le persone che lavorano alla nostra casa discografica, ma [...] probabilmente proveremmo un perverso piacere nel mandare a farsi fottere questo decadente modello di business\u00bb.\nQuesta dichiarazione di Yorke lasciava intendere che la band avrebbe intrapreso una nuova strada per la distribuzione del settimo album. A tale proposito, gi\u00e0 dall'estate del 2006 circolavano alcune voci su una probabile uscita di una raccolta di EP in sostituzione del nuovo lavoro. Tuttavia, la strategia adottata dai Radiohead si rivel\u00f2 differente.\nA partire dal settembre del 2007 i visitatori del sito ufficiale della band venivano reindirizzati ad un nuovo sito creato per ricevere prenotazioni per l'album, intitolato \"In Rainbows\", che sarebbe stato pubblicato in due formati. Il primo consisteva in un download digitale di tutte le tracce dell'album in formato MP3, per il quale il consumatore poteva liberamente decidere il prezzo, secondo il sistema del \"pay what you want\". L'album in versione scaricabile consisteva in file MP3 con bitrate costante di 160 kbit/s, senza \"DRM\" n\u00e9 \"watermarking\". Il secondo formato consisteva invece in una versione pi\u00f9 completa del disco, chiamata \"discbox\", che includeva il CD di \"In Rainbows\", una sua edizione in vinile contenuta in due dischi, un bonus CD contenente altre 8 canzoni e un \"artbook\". Questa edizione \"discbox\" era disponibile per la prenotazione dal sito web \"In Rainbows\" per 40 sterline, ed \u00e8 stata pubblicata in Gran Bretagna per la XL Recordings all'inizio del mese di dicembre 2007 e in Nordamerica per la TBD Records nel gennaio successivo. \u00c8 stato affermato che nel giorno della sua uscita, l'album sia stato scaricato da 1.2 milioni di persone, mentre le prenotazioni sarebbero ammontate a tre milioni. La band, comunque, non ha pubblicato una cifra ufficiale del numero di download e prenotazioni di \"In Rainbows\", affermando che la distribuzione via Internet era un espediente per fare incrementare le vendite del disco.\nL'album raggiunse la posizione numero uno sia nella classifica britannica sia in quella di \"Billboard\", diventando il pi\u00f9 grande successo dei Radiohead negli Stati Uniti d'America dopo \"Kid A\". Il disco ricevette molte critiche positive e venne acclamato come il migliore del gruppo, poich\u00e9 presentava delle sonorit\u00e0 pi\u00f9 accessibili rispetto ai precedenti. I singoli estratti dall'album furono \"Jigsaw Falling into Place\", \"Nude\", \"House of Cards\", \"Bodysnatchers\" e \"Reckoner\". L'album venne candidato al Premio Mercury e vinse un Grammy Award come miglior album \"alternative\" dell'anno. Inoltre, il team di produzione vinse un Grammy al \"Best Boxed or Special Limited Edition Package\", il produttore Nigel Godrich ottenne una candidatura come miglior produttore dell'anno e i Radiohead ricevettero la terza nomination per il miglior album dell'anno. Anche il singolo \"House of Cards\" e il suo video musicale ottennero diverse candidature, tra le quali quella per la \"Best Rock Performance by a Duo or Group with Vocals\", per la miglior canzone rock e per il \"Best Short Form Music Video\".\nL'uscita del disco fu seguita da un tour mondiale in Nord America, Europa, Giappone, Messico e Sud America. Inoltre, nell'agosto del 2009, la band partecip\u00f2 al Festival di Reading e Leeds.\nNel giugno del 2008 la EMI pubblic\u00f2, senza il consenso della band, una raccolta dei successi dei Radiohead fino ad \"Hail to the Thief\" chiamata \"\". I membri del gruppo, in particolare Thom Yorke, si dissero contrari alla pubblicazione di questa raccolta, secondo loro sfruttata in maniera pessima.\n2009-2011: \"The King of Limbs\".\nNel maggio 2009 la band torn\u00f2 in studio per le registrazioni del nuovo album. Nell'agosto dello stesso anno, attraverso il proprio sito internet, il gruppo pubblic\u00f2 due brani inediti: uno dedicato al veterano della prima guerra mondiale Harry Patch, deceduto pochi giorni prima, e intitolato \"Harry Patch (In Memory of)\" e un altro chiamato \"These Are My Twisted Words\".\nNello stesso mese, Thom Yorke in un'intervista a \"NME\" dichiar\u00f2 che la band aveva intenzione di produrre un EP e incluse anche la possibilit\u00e0 di pubblicare un EP di musica orchestrale. Nel dicembre dello stesso anno, Ed O'Brien scrisse sul sito dei Radiohead che la band avrebbe cominciato i lavori sul nuovo album a gennaio.\nA gennaio del 2010, mentre i Radiohead erano a Los Angeles per le registrazioni del nuovo album, suonarono un concerto di beneficenza per Oxfam. Il ricavato fu donato alle ONG che operavano ad Haiti, che all'inizio dello stesso mese era stato colpito da un devastante terremoto. Un gruppo di fan fece un video del concerto, che venne pubblicato su internet con l'approvazione della band. Sempre nello stesso anno, alcuni fan pubblicarono sul web un video dei Radiohead in concerto a Praga nel 2009.\nIl 14 febbraio 2011 i Radiohead hanno annunciato attraverso il loro sito ufficiale l'uscita dell'ottavo album \"The King of Limbs\", disponibile in download dal 18 febbraio e nella versione \"Newspaper Album\" dal 9 maggio. L'album ha successivamente ricevuto due candidature ai Grammy Awards 2012 nelle categorie Best Alternative Music Album e Best Boxed or Special Limited Edition Package, mentre il brano \"Lotus Flower\" ha ricevuto tre candidature come Best Short Form Music Video, Best Rock Performance e Best Rock Song. Il 16 aprile 2011, in occasione dell'annuale Record Store Day, i Radiohead hanno pubblicato il doppio singolo \"Supercollider/The Butcher\", contenente due brani scartati dalle sessioni di registrazione di \"The King of Limbs\".\nNell'estate del 2011 il gruppo ha pubblicato una serie di sette EP in formato 12\" contenente remix di alcuni brani tratti da \"The King of Limbs\", i quali sono stati raccolti nell'album di remix \"TKOL RMX 1234567\", uscito il 10 ottobre dello stesso anno.\n2015-2016: progetti vari, \"A Moon Shaped Pool\".\nIl 25 dicembre 2015 i Radiohead hanno reso disponibile per l'ascolto attraverso SoundCloud un brano inedito intitolato \"Spectre\", composto originariamente come tema principale per il film omonimo ma successivamente scartato in quanto \u00abnon ha funzionato\u00bb.\nIl 3 maggio 2016 \u00e8 stato pubblicato, dopo una \"sparizione\" del gruppo da ogni loro profilo \"social\", il videoclip di un nuovo brano, \"Burn the Witch\". Tre giorni pi\u00f9 tardi \u00e8 stato reso disponibile il videoclip di \"Daydreaming\", diretto da Paul Thomas Anderson ed estratto come secondo singolo il giorno seguente.\nL'8 maggio 2016 il gruppo ha pubblicato il nono album in studio \"A Moon Shaped Pool\".\n2017-2021: il ventennale di \"OK Computer\", \"Kid A\" e \"Amnesiac\".\nIn occasione dei venti anni dall'uscita del terzo album in studio \"OK Computer\", il 2 maggio 2017 i Radiohead hanno annunciato l'uscita per il 23 giugno della versione rimasterizzata dell'album che s'intitola \"OKNOTOK\" e comprende otto b-side e tre inediti, di cui due, \"I Promise\" e \"Man of War\", sono stati pubblicati rispettivamente il 1\u00ba e il 22 giugno 2017.\nIl 5 novembre 2021 \u00e8 invece uscita la raccolta \"Kid A Mnesia\", volta ad omaggiare i vent'anni dall'uscita degli album \"Kid A\" (2000) ed \"Amnesiac\" (2001). La pubblicazione comprende i due dischi originali e un terzo (denominato \"Kid Amnesiae\"), contenente versioni alternative di brani gi\u00e0 editi e l'inedito \"If You Say the Word\".\nStile e influenze.\nI Radiohead furono inizialmente influenzati da artisti come Scott Walker, Elvis Costello e U2 e band post-punk quali Joy Division, Siouxsie and the Banshees New Order, R.E.M., Pixies, The Smiths, My Bloody Valentine e Sonic Youth. Dalla seconda met\u00e0 degli anni novanta, i Radiohead cominciarono a coltivare un certo interesse per la musica elettronica e in particolare quella di DJ Shadow, che influenz\u00f2 significativamente parte dell'album \"OK Computer\". Altre importanti influenze provengono da gruppi e artisti come Pink Floyd, The Beatles, King Crimson, Queen, Jeff Buckley e Nirvana.\nLo stile di \"Kid A\" e \"Amnesiac\" fu invece il risultato di un forte apprezzamento verso la musica elettronica di artisti come Autechre, Aphex Twin e Boards of Canada, verso il jazz di Charles Mingus, Alice Coltrane e Miles Davis, e verso il krautrock di Can e Neu!.\nL'interesse di Jonny Greenwood per la musica classica del XX secolo ha avuto un ruolo fondamentale per la formazione dello stile della band da \"Kid A\" in poi (ad esempio l'influenza dei compositori classici Olivier Messiaen e Krzysztof Penderecki \u00e8 molto evidente in alcune canzoni del gruppo). Questi due album hanno anche cambiato il metodo di lavoro della band e ne hanno modificato la strumentazione: il gruppo, infatti, ha cominciato a lavorare di pi\u00f9 negli studi di registrazione e ha abbandonato la strumentazione base della musica rock, incorporando strumenti provenienti da altre tradizioni musicali come le Onde Martenot, gli ottoni e gli archi.\nDopo le divagazioni elettroniche di questi due album, i Radiohead ritornarono ad uno stile pi\u00f9 rock con il loro sesto album, \"Hail to the Thief\", caratterizzato da un uso pi\u00f9 massiccio delle chitarre elettriche.\nLa musica dei Beatles, dei Rolling Stones e in particolare di Neil Young fu la pi\u00f9 importante fonte d'ispirazione per la band durante questo periodo. Il loro settimo album, \"In Rainbows\", venne influenzato, invece, dai pi\u00f9 disparati generi musicali: il rock, l'elettronica, l'hip hop e la musica sperimentale.\nMolti artisti, tra cui i Coldplay, gli Anathema, i Muse, gli Archive e i Fightstar, hanno indicato i Radiohead come fonte d'ispirazione per la propria musica.\nNel 2012 Steve Reich, compositore minimalista, ha composto l'opera \"Radio Rewrite\", ispirata alla musica dei Radiohead e in particolare ai brani \"Everything in Its Right Place\" dall'album \"Kid A\" e \"Jigsaw Falling into Place\" da \"In Rainbows\". L'idea nacque come risultato dell'incontro tra Reich e Jonny Greenwood nel settembre del 2011 in Polonia, dove Reich vide Greenwood eseguire dal vivo una sua composizione, \"Electric Counterpoint\", all\"'European Culture Congress\".\nBibliografia.\nEnciclopedie.\nIn italiano\nIn inglese"}
{"id": "134412", "revid": "228587", "url": "https://it.wikipedia.org/wiki?curid=134412", "title": "ISO 10005", "text": "La sigla ISO 10005 (tecnicamente ISO 10005:2007) identifica uno standard internazionale di riferimento per la redazione del Piano di Qualit\u00e0 volto a definire gli aspetti di controllo e gestione associati ad uno specifico contratto.\nI punti principalmente trattati nel Piano di Qualit\u00e0 riguardano:\nIl Piano di Qualit\u00e0 \u00e8 un documento che ha lo scopo raccogliere in modo organizzato l'elenco dei documenti, delle evidenze, delle registrazioni e in genere di tutte le regole che un Fornitore si \u00e8 dato al fine di garantire tutti gli aspetti contrattualizzati con uno specifico Cliente.\nA tale scopo, il Cliente in possesso del Piano di qualit\u00e0 (Quality plan) ha formalmente la dimostrazione che il contratto, in tutte le sue parti, \u00e8 mantenuto sotto controllo attraverso un sistema dedicato.\nNel Piano di Qualit\u00e0 \u00e8 necessario esplicitare i seguenti temi: \nindicando come il Fornitore intende pianificarli, attuarli, controllarli e mantenerli per tutta la durata del Contratto.\nLa norma ISO 10005 indica, passo dopo passo, la metodologia per descrivere e dettagliare correttamente tutte le tematiche indicate.\nLa natura disaggregata dei temi permette inoltre di effettuare, a discrezione del Cliente, opportune \"ispezioni\" esterne garantite da Enti di Ispezione accreditati, per verificare la reale applicazione di quanto indicato.\nNel panorama italiano il Piano di Qualit\u00e0 \u00e8 spesso richiesto come documento di sintesi da allegare all'interno di Bandi Gara pubblici.\nIn tale modo, l'Amministrazione che definisce il Bando Gara pu\u00f2 ottenere, con un documento relativamente sintetico rispetto documenti pi\u00f9 complessi (allegato tecnico, allegato economico, etc..) un riassunto del Sistema di Gestione del Fornitore.\nIl Piano di Qualit\u00e0, proprio per la sua natura, non \u00e8 sinonimo di Certificazione ISO 9001 da parte dell'Azienda che lo ha redatto anche se un Sistema di Gestione ISO 9001 per sua natura \u00e8 propedeutico alla definizione di un Piano di Qualit\u00e0."}
{"id": "134413", "revid": "1652635", "url": "https://it.wikipedia.org/wiki?curid=134413", "title": "Christian Panucci", "text": "Dopo aver giocato nelle giovanili di e , esordisce in Serie A con la maglia del \"Grifone\". Passa poi al di Fabio Capello, dove a met\u00e0 degli anni 1990 vince due scudetti, due Supercoppe italiane, una Champions League e una Supercoppa UEFA. Si trasferisce quindi all'estero: dapprima al , dove alla fine del decennio conquista una Supercoppa di Spagna, la sua seconda Champions League e una Coppa Intercontinentale, poi (salvo un breve intermezzo nell') al , nelle cui file solleva una Supercoppa d'Inghilterra, e infine al . All'inizio degli anni 2000 fa il suo secondo ritorno in patria accasandosi alla ; nel corso di otto stagioni diviene un giocatore-simbolo dei giallorossi, disputando nella capitale pi\u00f9 di 300 partite e segnando 31 gol, partecipando alle vittorie di due Coppe Italia e della sua terza Supercoppa d'Italia. Chiude infine la carriera nel , dopo aver totalizzato pi\u00f9 di 650 presenze nel calcio professionistico.\nPanucci inizia ad essere convocato dalla nazionale Under-21 nel 1992, conquistando poi gli Europei di categoria per due volte di fila nel 1994 e nel 1996, in entrambe le occasioni giocando la finale da titolare. Dopo aver militato anche nell'Under-23, nel 1994 debutta anche nella nazionale maggiore, partecipa agli incontri di qualificazione per Euro 1996, il Mondiale 1998 e l'Europeo 2000 senza tuttavia essere convocato per le fasi finali dei succitati tornei. Torna a giocare per l'Italia nel 2002, venendo convocato sia per la fase finale dei Mondiali di Corea e Giappone sia per quella di Euro 2004. Dopo un'ulteriore pausa, torna in azzurro prendendo parte all'Europeo 2008 prima di uscire definitivamente dal giro della nazionale.\nNel 2015 intraprende la carriera di allenatore.\nBiografia.\nNato e cresciuto a Savona, \u00e8 figlio di Vittorio, di professione postino e militante nella nazionale dei Postelegrafonici, nonch\u00e9 ex attaccante del Savona e poi allenatore del settore giovanile della medesima squadra, e di Hana, originaria di Praga. \u00e8 residente a Roma.\nCaratteristiche tecniche.\nHa giocato la maggior parte della carriera come terzino destro, ma all'occorrenza sapeva disimpegnarsi sulla corsia opposta o al centro della difesa. Con 34 reti messe a segno in Serie A, \u00e8 nel novero dei difensori italiani pi\u00f9 prolifici di sempre.\nCarriera.\nGiocatore.\nClub.\nL'inizio alla Veloce e l'approdo al Genoa.\nDopo aver militato nella scuola calcio della Veloce (Savona), nel 1990 venne ingaggiato dal Genoa, che lo inser\u00ec in Primavera.\nEsord\u00ec in Serie A nella stagione 1991-1992, il 24 maggio 1992, subentrando a Mario Bortolazzi nella partita Napoli-Genoa (1-0) dell'ultima giornata.\nNella stagione successiva divent\u00f2 titolare e realizz\u00f2 il suo 1\u00ba gol in Serie A il 18 ottobre 1992 in Foggia-Genoa (2-2). In questa stagione realizz\u00f2 3 gol in 30 presenze.\nMilan.\nIl 18 giugno 1993, a 20 anni, passa al Milan per 9,5 miliardi di lire e met\u00e0 cartellino di Roberto Lorenzini (valutato 2 miliardi di lire). Nonostante la presenza di Mauro Tassotti nel suo ruolo, si afferm\u00f2 quasi subito come terzino destro titolare. Al Milan di Fabio Capello trascorse 3 stagioni e mezzo, vincendo 6 trofei: 1\u00aa stagione (1993-1994) scudetto e Champions League, 2\u00aa stagione Supercoppa italiana e Supercoppa europea, 1995-1996 un altro scudetto. Se ne va a met\u00e0 stagione 1996-1997 per contrasti con Arrigo Sacchi.\nI trasferimenti al Real Madrid, Inter, Chelsea e Monaco.\nIl 9 gennaio 1997 passa al Real Madrid per 8 miliardi di lire. \u00c8 stato il primo calciatore italiano a vestire la maglia delle \"Merengues\". Il primo anno vinse subito la Liga con il suo ex-allenatore rossonero Fabio Capello. La seconda stagione vinse la Supercoppa Spagnola e la Champions League, arrivando al quarto posto nel campionato e agli ottavi di finale nella Coppa del Re. La terza stagione inizia subito con la sconfitta nella Supercoppa UEFA contro il Chelsea, ma si rif\u00e0 vincendo la Coppa Intercontinentale contro il Vasco da Gama. Alla fine arriva al secondo posto in campionato e agli ottavi di finale nella Champions League e nella Coppa del Re.\nIl 1\u00ba luglio 1999 si trasfer\u00ec per 18 miliardi di lire all' guidata da Marcello Lippi, che arriv\u00f2 4\u00aa in campionato e perse la finale di Coppa Italia. In campionato, durante la partita contro il , l'allenatore chiese a Panucci di svestirsi della tuta per entrare in campo, ma a causa di un'incomprensione ci\u00f2 non accadde e questo fece s\u00ec che il rapporto fra i due peggior\u00f2. A inizio stagione Panucci dichiar\u00f2 di sentirsi \u00aborgoglioso di lavorare con lui\u00bb.\nIl 10 agosto 2000 passa in prestito annuale al Chelsea, vincendo dopo due giorni la Supercoppa d'Inghilterra. L'8 gennaio 2001 dopo solo 8 presenze con la maglia dei \"blues\" passa al Monaco in prestito con diritto di riscatto fissato a 14 miliardi di lire. Il 6 luglio viene riscattato per 13 miliardi di lire, ma dopo appena 5 presenza e poco prima della chiusura del mercato estivo ritorna in Italia.\nRoma.\nL'11 settembre viene acquistato dalla in prestito oneroso di 3 miliardi di lire con obbligo di riscatto a 18 milioni di euro. Nella prima stagione diventa un giocatore inamovibile infatti risulta il calciatore con pi\u00f9 presenze insieme a Vincent Candela nella rosa giallorossa in campionato. Il 1\u00ba giugno 2002 viene riscattato per circa 10 milioni di euro. Nella stagione 2006-2007 segn\u00f2 5 gol e vinse la Coppa Italia al termine della doppia finale con l'Inter: all'andata, vinta dalla Roma 6-2, segn\u00f2 una doppietta.\nLa stagione 2007-2008, iniziata con la vittoria della Supercoppa italiana, vide Panucci perdere progressivamente il ruolo di terzino titolare in favore del nuovo acquisto Cicinho, venendo impiegato quasi solo difensore centrale di riserva e segn\u00f2 in totale 6 gol (5 in campionato, uno in Champions League), e con la squadra arriv\u00f2 2\u00ba in campionato e vinse di nuovo la Coppa Italia.\nNella 1\u00aa parte di stagione 2008-2009 segna 2 gol in campionato (a e Atalanta), 2 gol in Champions League (a Cluj e Chelsea). Il 25 gennaio, prima di Napoli-Roma, appreso il fatto di non partire titolare rifiuta di sedersi in panchina e va a in tribuna. Nelle ore successive la gara annuncia di voler lasciare la Roma non sentendosi rispettato dall'allenatore, escludendo accordi con altri club. Nel mercato invernale 2009 sfuma il trasferimento in altre squadre e resta alla Roma, che nel frattempo lo ha escluso dalla squadra e dalla lista Champions. La settimana successiva Panucci in un comunicato ufficiale chiede pubbliche scuse a tifosi e societ\u00e0, venendo reintegrato in rosa. Alla terz'ultima gara di campionato realizza il suo ultimo gol con la maglia giallorossa al Catania, gara finita 4-3 per la Roma. Il 30 giugno, finito il contratto con la Roma, \u00e8 svincolato.\nL'esperienza al Parma.\nIl 30 luglio 2009 si accorda al in Serie A. Esordisce il 23 agosto 2009 alla 1\u00aa di campionato -Parma. Segna il 1\u00ba e unico gol in maglia crociata nel derby al , gara finita 2-1 per il Parma.\nIl 23 febbraio 2010 a quasi 37 anni, dopo circa 6 mesi e 19 gare al Parma, rescinde il contratto per motivi strettamente personali. Il 22 agosto seguente annuncia il ritiro dal calcio.\nNazionale.\nNazionali giovanili.\nNel giro della nazionale Under-21 dal 1992 al 1996, con gli \"azzurrini\" conquist\u00f2 gli Europei di categoria nel 1994 e 1996: in quest'ultima manifestazione disput\u00f2 da capitano e con buon rendimento la finale contro la Spagna; la partita si decise ai tiri di rigore, e le due parate del portiere azzurro Angelo Pagotto resero ininfluente l'errore di Panucci, che calci\u00f2 a lato.\nNel 1993 disput\u00f2 tre partite con la selezione Under-23.\nNazionale maggiore.\nHa esordito in nazionale col ct Arrigo Sacchi, il 7 settembre 1994, a 21 anni, in -Italia (1-1). Prese parte a 3 gare di qualificazione all'Europeo 1996, 2 per i Mondiali 1998, 8 per l'Europeo 2000, non venendo selezionato per partecipare alle fasi finali.\nDurante la gestione di Giovanni Trapattoni, dal 2002, divent\u00f2 titolare giocando 20 gare nel biennio 2002-2004. Partecip\u00f2 al Mondiale in Corea e Giappone del 2002 giocando tutte le partite da titolare. Agli ottavi di finale contro la Corea del Sud Panucci gioc\u00f2 una delle peggiori partite in nazionale in quanto una sua trattenuta a inizio partita procur\u00f2 un rigore per la Corea (poi parato da Buffon) e poi fu proprio un suo pasticcio in area a consentire il pareggio coreano a 3 minuti dal 90esimo. Ai supplementari, complice anche il discusso arbitraggio dell'arbitro Moreno, l'Italia fu eliminata grazie al golden gol del perugino Jung Hwan Ahn al 117 minuto. Partecip\u00f2 all'Europeo 2004 in cui per\u00f2 l'Italia, dopo 2 pareggi con Danimarca e Svezia, fu eliminata al primo turno grazie al \"biscotto\" sfornato proprio dalle due squadre nordiche che realizzarono il risultato di 2-2 necessario a entrambe per qualificarsi a spese degli azzurri.\nL'esperienza azzurra si interruppe nel 2004, a 31 anni, con l'arrivo sulla panchina della nazionale di Marcello Lippi, che non lo prese mai in considerazione nel corso del suo biennio culminato con la vittoria del Mondiale 2006. Panucci non ha mai nascosto lo scarso feeling con Lippi, indicando nei pessimi rapporti intercorsi in passato col tecnico ai tempi della loro militanza nell'Inter il vero motivo della sua esclusione, senza mai ottenere un chiarimento dal selezionatore azzurro.\nDopo tre anni d'esclusione dalla nazionale, il 2 settembre 2007 fu convocato dal ct azzurro (e suo ex compagno di squadra con e nazionale) Roberto Donadoni per la doppia sfida con e valida per le qualificazioni a Euro 2008, e il 12 settembre torn\u00f2 a vestire la maglia della nazionale a 34 anni, giocando titolare nella partita contro l'Ucraina disputata a Kiev. Il 17 novembre 2007, grazie a un suo gol di testa nei minuti finali della gara giocata a Glasgow con la , la nazionale si qualific\u00f2 all'Europeo 2008 di Austria e Svizzera.\nPartecip\u00f2 quindi all'Europeo 2008, dove nella prima partita del girone, persa 3-0 contro i , venne schierato come terzino destro titolare. Dalla partita successiva venne schierato come difensore centrale, e il 13 giugno 2008 mise a segno il gol del pari in Italia- (1-1). Questo gol, segnato a 35 anni, 2 mesi e un giorno lo render\u00e0 il pi\u00f9 anziano marcatore della storia della nazionale fino al 26 marzo 2019, quando verr\u00e0 superato da Fabio Quagliarella, in gol a 36 anni e 54 giorni.\nLa sua ultima gara \u00e8 quella disputata ai quarti di finale con la , persa dall'Italia 4-2 ai rigori.\nAllenatore e dirigente.\nIl 18 marzo 2012 entra nella dirigenza del di Maurizio Zamparini come responsabile dell'area tecnica. Il 24 aprile successivo si dimette \u00aba causa di un'incomprensione dovuta a dichiarazioni del presidente Maurizio Zamparini\u00bb dovuta a un fraintendimento che voleva Giorgio Perinetti futuro direttore sportivo rosanero.\nIl 25 luglio 2012 entra da vice nello staff della Nazionale russa guidata da Fabio Capello. L'11 novembre 2014 lascia l'incarico a causa dei mancati pagamenti di stipendio della federcalcio russa allo staff tecnico, insieme al preparatore atletico Massimo Neri.\nIl 17 marzo 2015 diventa allenatore del , prende il posto di Ezio Gelain. Il 4 giugno, nonostante abbia fallito l'accesso ai play-off di Serie B, \u00e8 confermato per un'altra stagione. Il 25 novembre all'indomani della sconfitta esterna col viene esonerato e sostituito da Bortolo Mutti. Il 27 gennaio 2016 viene richiamato con la squadra in zona play-out. Il 21 marzo dopo aver ottenuto 2 vittorie, 4 pareggi e 3 sconfitte esterne viene di nuovo esonerato e sostituito da Franco Colomba lasciando la squadra al quartultimo posto. Il 1 luglio diventa il nuovo allenatore della . L'11 agosto dopo aver ottenuto la vittoria in Coppa Italia al secondo turno battendo per 2 a 0 ai supplementari il Pordenone e prima dell'inizio del campionato, a sorpresa viene sollevato dall'incarico a seguito della risoluzione del contratto del direttore sportivo Fabrizio Larini, che lo aveva voluto e difeso.\nIl 19 luglio 2017 diventa ct della nazionale albanese in sostituzione del dimissionario Gianni De Biasi. Viene esonerato il 23 marzo 2019 in seguito alla sconfitta interna per 2-0 subita dalla Turchia nella prima gara valida per le qualificazioni al Campionato europeo di calcio 2020.\nDopo il ritiro.\nIl 24 agosto 2010 entra nello staff dell'emittente televisiva Sky Italia come opinionista per Sky Sport. Nel 2011 partecipa come ballerino al programma di Rai 1 \"Ballando con le stelle\", piazzandosi al quinto posto finale. Il 22 agosto 2014 passa come opinionista a Fox Sports. Il 5 giugno 2016 partecipa come giudice alla prima puntata di \"Italian Pro Surfer\", talent show sul mondo del surf in onda su Italia 1. Nel 2021 torna a vestire i panni dell'opinionista a \"Champions League Live\".\nStatistiche.\nStatistiche da allenatore.\n\"Statistiche aggiornate 23 dicembre 2018.\"\nNazionale.\n\"Statistiche aggiornate al 14 ottobre 2018\"."}
{"id": "134417", "revid": "599013", "url": "https://it.wikipedia.org/wiki?curid=134417", "title": "Youri Djorkaeff", "text": "Biografia.\nDi origini polacche, cosacche e armene, \u00e8 figlio di Jean e fratello di Micha e Denis, tutti ex calciatori. \u00c8 sposato con Sophile, conosciuta ai tempi del Grenoble; anche il figlio Oan ha intrapreso la carriera da calciatore.\nConclusa l'attivit\u00e0 agonistica, ha continuato a vivere a New York, dove ha fondato la \"Youri Djorkaeff Foundation\" e gestito un \"Inter Campus\". Nel febbraio 2009 ha inciso un singolo chiamato \"Vivre dans ta lumi\u00e8re\". Nel marzo 2019 viene scelto come ambasciatore per l\u2019Europeo 2020.\nCaratteristiche tecniche.\nSoprannominato \"Il Serpente\", era un rifinitore dotato di estro, dribbling e ottima tecnica, abile nei movimenti smarcanti e nei calci piazzati. Il suo stile di gioco da numero \u00ab9,5\u00bb, met\u00e0 centrocampista e met\u00e0 attaccante, rendeva talvolta difficoltosa la sua collocazione tattica.\nCarriera.\nClub.\nEsordi.\nInizi\u00f2 la sua carriera calcistica nel Grenoble Foot, con cui disput\u00f2 sei campionati dal 1984 al 1990 (cinque in seconda serie ed uno in terza) con l'intermezzo di una stagione giocata con lo Strasburgo (1989-1990, in cui segn\u00f2 21 gol).\nMonaco e Paris Saint-Germain.\nNel 1990 fu acquistato dal , con cui disput\u00f2 quattro stagioni e mezzo. Nel 1994 fu capocannoniere della massima serie con 20 gol, vincendo la Coppa di Francia. Nella stagione 1995-1996 si trasfer\u00ec al , con cui vinse la Coppa delle Coppe. Durante la competizione and\u00f2 in rete per quattro volte, decidendo tra l'altro la partita di ritorno della semifinale contro il con un gol nei minuti finali e realizzando l'assist per Bruno N'Gotty in finale contro il .\nInter.\nNell'estate del 1996 pass\u00f2 all' per 7,5 miliardi di lire. Disput\u00f2 un'ottima stagione, producendosi in giocate di alto profilo: su tutte, la rete messa a segno in rovesciata contro la nell'incontro del 5 gennaio 1997, ritenuta tra le pi\u00f9 belle nella storia del calcio e che divenne la copertina dell'abbonamento per la stagione seguente. I 17 gol realizzati in 49 partite contribuirono al terzo posto in campionato nonch\u00e9 al raggiungimento della finale di Coppa UEFA, persa ai tiri di rigore contro lo : in tale occasione Djorkaeff realizz\u00f2 il proprio \"penalty\", ma gli errori di Iv\u00e1n Zamorano e Aron Winter sancirono la sconfitta dei nerazzurri.\nNel 1998 l'Inter miglior\u00f2 i risultati ottenuti l'anno precedente, chiudendo il campionato al secondo posto e vincendo la Coppa UEFA sconfiggendo per 3-0 la al Parco dei Principi. Tuttavia, le prestazioni di Djorkaeff risultarono meno brillanti, anche in virt\u00f9 di una difficile coesistenza in campo col nuovo acquisto Ronaldo. Gli equivoci tattici si acuirono l'anno seguente, allorch\u00e9 il reparto offensivo dell'Inter venne ulteriormente arricchito dall'arrivo di Roberto Baggio. Al termine di una stagione negativa, conclusa in ottava posizione, Djorkaeff lasci\u00f2 il club, disputando l'ultima partita in nerazzurro il 16 maggio 1999 nell'incontro perso a .\nKaiserslautern, Bolton e Blackburn.\nNel 1999 approd\u00f2 in Germania al . Al primo anno con i tedeschi segn\u00f2 11 gol in 25 partite, poi nel gennaio del 2001 pass\u00f2 al , squadra inglese di Premier League. Dopo due anni e mezzo, in cui collezion\u00f2 75 partite e 20 gol, nel 2004 Djorkaeff firm\u00f2 per il ma la nuova esperienza dur\u00f2 solo qualche mese.\nN.Y. Red Bulls.\nNel gennaio del 2005 si trasfer\u00ec ai , trovando la sua prima rete contro i nel 3-0 finale. Dopo aver militato per due anni nei Red Bulls concluse l'attivit\u00e0 agonistica.\nNazionale.\nEsord\u00ec in nazionale nel 1993, in una gara di qualificazione al contro : perdendo per 2-3, la Francia manc\u00f2 l'accesso alla fase finale. Segn\u00f2 la prima rete nella successiva presenza, in un'amichevole vinta per 1-0 contro l'.\nCon la selezione transalpina vinse il , il e la Confederations Cup 2001 (durante la quale realizz\u00f2 la sua ultima rete con i \"Bleus\" nel 5-0 contro la ). Partecip\u00f2 anche al e al , al termine del quale chiuse la carriera internazionale.\nAl 26 marzo 2013 \u00e8 l'ottavo miglior marcatore di tutti i tempi della nazionale francese e il tredicesimo giocatore per numero di presenze."}
{"id": "134424", "revid": "383359", "url": "https://it.wikipedia.org/wiki?curid=134424", "title": "Lilangeni dell'eSwatini", "text": "Il lilangeni (plur. emalangeni) \u00e8 la valuta ufficiale dello eSwatini. \u00c8 diviso in cento centesimi ed \u00e8 legato al rand sudafricano, ugualmente accettato nel paese, da una relazione di parit\u00e0. Ha abbreviazioni diverse per singolare e plurale, rispettivamente L ed E. Il suo codice ISO 4217 \u00e8 SZL.\nStoria.\n\u00c8 stato introdotto nel 1974 nell'ambito dell'Area monetaria comune alla pari con il rand sudafricano, al quale rimane agganciato a un tasso di cambio di 1:1.\nMonete.\nNel 1974 furono introdotte monete da 1, 2, 5, 10, 20 e 50 cent e da 1 lilangeni. Quelle da 1 e 2 cent erano coniate in bronzo, mentre le altre erano coniate in cupro-nichel. Ad eccezione di quella da 1 lilangeni, le monete non erano circolari: quelle da 1 e 50 cent erano dodecagonali, quella da 2 cent quadrata con angoli arrotondati e quelle da 5, 10 e 20 cent smerlate.\nLa moneta da 2 cent \u00e8 stata coniata fino al 1982. Nel 1986 sono state introdotte monete circolari di acciaio placcato rame da 1 cent e di nichel-ottone da 1 lilangeni. A queste seguirono, nel 1992, monete di acciaio placcato nichel da 5 e 10 cent e di acciaio placcato nichel-ottone da 1 lilangeni. Nel 1995 sono state introdotte monete da 2 e 5 emalangeni.\nSi segnala che la moneta di nichel-ottone da 1 lilangeni ha dimensioni e composizione esattamente uguali a quelle della moneta da una sterlina britannica introdotta tre anni prima. Poich\u00e9 il valore di 1 lilangeni \u00e8 pari a circa 7p, tali monete vengono talvolta utilizzate fraudolentemente nei distributori automatici britannici.\nBanconote.\nNel 1974 l'Autorit\u00e0 monetaria dello Swaziland introdusse banconote in tagli da 1 lilangeni, 2, 5 e 10 emalangeni, cui seguirono le banconote da 20 emalangeni nel 1978. Nel 1981 la Banca Centrale dello Swaziland assunse il controllo sulla produzione di carta moneta, emettendo dapprima banconote commemorative per i 60 anni di regno di Re Sobhuza II. Tra il 1982 e il 1985 introdusse banconote ordinarie da 2, 5, 10 e 20 emalangeni. Le banconote da 50 emalangeni furono introdotte nel 1990. Le banconote da 2 5 emalangeni furono sostituite da monete nel 1995, mentre le banconote da 100 e 200 emalangeni furono introdotte rispettivamente nel 1996 e nel 1998, con banconote commemorative da 200 emalangeni per il 30\u00ba anniversario dell'indipendenza."}
{"id": "134427", "revid": "1543377", "url": "https://it.wikipedia.org/wiki?curid=134427", "title": "Plutocrazia", "text": "La plutocrazia () \u00e8 il predominio nella vita pubblica di individui o gruppi finanziari che, grazie alla disponibilit\u00e0 di enormi capitali, sono in grado d'influenzare in maniera determinante gli indirizzi politici dei rispettivi governi.\nStando agli scritti di cui la storiografia odierna dispone, l'uso pi\u00f9 antico di questo termine risale al 1652. Nella maggior parte dei casi, esso preclude un'accezione prettamente dispregiativa e infatti, a differenza di termini pi\u00f9 conosciuti come democrazia, capitalismo, socialismo o anarchia, il concetto di \"plutocrazia\" non si basa su una filosofia politica a s\u00e9 stante.\nIl termine \"plutocrazia\" \u00e8 affine ma distinto da quello di \"plutonomia\", il quale ultimo allude non esattamente al \"governo dei ricchi\" (o \"governo plutocratico\") ma ad un governo che sebbene formalmente democratico, si caratterizza per una produzione legislativa che si volge insistentemente a favore dei ricchi, a discapito del benessere del ceto medio o del ceto pi\u00f9 misero.\nSignificato e problemi pratici.\nIl termine \"plutocrazia\" \u00e8 generalmente usato con significato negativo, per descrivere il problema dell'eccessiva concentrazione di denaro in un ristretto numero di individui, o per mettere in guardia qualcuno sulla pericolosit\u00e0 intrinseca di tale sbilanciamento, considerando la grande importanza rivestita dal capitale nel mondo moderno. Eminenti personaggi, a partire dal Novecento fino ai giorni nostri, si sono schierati contro i plutocrati, condannandoli apertamente per la totale soprassedenza alle loro responsabilit\u00e0 sociali: essi sono accusati di fare uso del potere con il fine unico di soddisfare i propri interessi, alimentando l'aumento di povert\u00e0 e disuguaglianze e, di conseguenza, il forte inasprimento delle lotte di classe. Il grande statista e pensatore Winston Churchill, lo storico e sociologo francese Alexis de Tocqueville, il marchese spagnolo Juan Donoso Cort\u00e9s, il famoso linguista e filosofo Noam Chomsky sono solo alcuni degli intellettuali di fama mondiale che hanno assunto posizioni apertamente avverse ai plutocrati, accusandoli altres\u00ec di contaminare l'intera societ\u00e0 con cupidigia, edonismo e corruzione.\nNella politica moderna.\nNel corso della storia, l'arena politica ha subito svariate tipologie di influenze da parte di individui e organizzazioni economicamente importanti. Nell'era moderna, la gran parte delle repubbliche democratiche prevedono, nel loro ordinamento giuridico, delle forme di raccolte di fondi di origine privata a favore di soggetti politici; sovente, per finanziare la propria campagna elettorale, questi ultimi beneficiano di aiuti economici provenienti proprio dai suddetti ambienti plutocratici. Non importa che essi siano singoli individui, intere aziende, o associazioni di consumatori: da tutti e tre i casi, pare scaturire un sistema di clientelismo o patronato, dove le donazioni vengono offerte unicamente sulla base del principio \"do ut des (dare per avere)\". Non \u00e8 mai bene generalizzare, ma sebbene i finanziamenti non siano direttamente legati a particolari decisioni legislative, le naturali aspettative dei donatori sono quelle di avere in cambio un aiuto per il proprio tornaconto; in caso contrario, non sarebbe nel loro interesse supportare tale soggetto e, ad esso, ne preferirebbero un altro.\nIn quasi tutte le democrazie gli accordi \"do ut des\" sono illegali, ma questo non influisce sul problema: tali reati sono difficili da dimostrare senza un supporto cartaceo ben documentato. A complicare questo aspetto vi \u00e8 uno dei componenti chiave della democrazia, ovvero la possibilit\u00e0, per un politico, di portare avanti qualsiasi misura di cui i propri elettori possano beneficiare.\nSpesso accade che ricchi e importanti personaggi finanzino le loro stesse campagne politiche o che prestino il loro appoggio ad altri individui o organizzazioni provenienti da ambienti plutocratici, affinch\u00e9 portino avanti determinate istanze al posto loro. Negli Stati Uniti d'America, ad esempio, 250 membri del Congresso sono milionari, inoltre 57 di loro appartengono al famoso 1%, il gruppo delle persone pi\u00f9 ricche al mondo,\nUso propagandistico del termine.\nIl termine \"\"Plutocrati\" (o \"plutocrazia\"\") fu anche utilizzato da Mussolini, Hitler ed altri esponenti di movimenti e regimi fascisti, nazionalsocialisti o falangisti per criticare il sistema, a loro dire solo apparentemente democratico, di quelle che erano allora le potenze capitaliste e industrialmente avanzate (come Gran Bretagna, Stati Uniti e Francia) le quali in realt\u00e0 a discapito del popolo, formalmente presentato come sovrano, sarebbero state manovrate a proprio favore da singoli individui, detentori di grandi ricchezze, e dalle lobby politiche ed economiche. Questi Paesi sarebbero stati colpevoli di illudere ed ingannare la popolazione con un sistema che offre alla gente comune un'apparente possibilit\u00e0 di scelta, scelta che per\u00f2 risulta nei fatti irrilevante di fronte alle scelte operate dai cosiddetti \"poteri forti\".\nIn questo modo essi ribattevano alle critiche e alle accuse di autoritarismo e dittatura, dirette nei loro confronti proprio da quei paesi definiti \"plutocratici\". Inoltre, i rappresentanti del regime fascista e di quello nazionalsocialista affermavano che il loro sistema autoritario si sarebbe limitato a compiere davvero la volont\u00e0 della maggioranza dei cittadini. Un simile uso dispregiativo del termine fu fatto anche dall'Internazionale Comunista."}
{"id": "134429", "revid": "393899", "url": "https://it.wikipedia.org/wiki?curid=134429", "title": "EFQM", "text": "La European Foundation for Quality Management (\"EFQM)\" \u00e8 un'organizzazione non profit su base associativa fondata nel 1988 per iniziativa di alcune tra le principali aziende europee con sede a Bruxelles. La fondazione ha lo scopo di promuovere un modello di riferimento (Modello EFQM) al fine di migliorare le prestazioni aziendali attraverso un approccio complessivo pi\u00f9 esteso ed articolato rispetto ai modelli classici ISO 9000. Questo modello consente alle aziende di autovalutarsi e di partecipare all\"European Quality Award\" (EQA), premio gestito dalla stessa fondazione.\nNel modello EFQM l'azienda viene analizzata in base a molti elementi (o sottocriteri) che sono poi raggruppati in nove criteri principali, ciascuno con un proprio peso. Il voto ottenuto rispetto ad ogni criterio concorre poi, sulla base del peso previsto dal modello, alla valutazione finale dell'azienda.\nI criteri possono essere distinti in due aree:\nFattori abilitanti (cosa fa l'azienda per raggiungere buoni risultati):\nRisultati (cosa produce l'azienda):\nIl modello \u00e8 particolarmente efficace nei sistemi integrati dove \u00e8 necessario fondere aspetti certificativi ISO 9001, ISO 14000, SA 8000 e ISO 45001"}
{"id": "134432", "revid": "1543377", "url": "https://it.wikipedia.org/wiki?curid=134432", "title": "Quartieri speciali di Tokyo", "text": "I sono 23 \"ward\" speciali aventi uno \"status\" equiparabile alle municipalit\u00e0. Sono una suddivisione di secondo livello e si trovano nella zona orientale di Tokyo, quella che costituiva la citt\u00e0 di Tokyo, prima che questa venisse fusa alla prefettura di cui era il capoluogo per formare l'attuale metropoli di Tokyo, in Giappone. Sono un caso speciale di suddivisione amministrativa, che non si trova nelle altre prefetture e citt\u00e0 del paese. In Giappone vengono spesso chiamati semplicemente .\nSebbene abbiano un buon grado di autonomia e ognuno di essi abbia un proprio governo locale, i 23 quartieri devono coordinarsi con il Governo metropolitano di Tokyo, l'organo amministrativo assimilabile a quello delle normali prefetture giapponesi. A carico della giunta metropolitana vi sono determinati servizi offerti nell'area dei 23 quartieri, tra i quali la gestione delle acque e degli acquedotti, delle fognature e della lotta antincendio, che nelle altre municipalit\u00e0 del paese sono a carico dell'amministrazione comunale.\nAltre municipalit\u00e0 comprese nella giurisdizione metropolitana sono 26 citt\u00e0, 3 cittadine e 1 villaggio nell'area chiamata Tama che si estende a ovest dei quartieri, e 2 cittadine e 7 villaggi nelle lontane isole Izu e Ogasawara. Tutti questi comuni hanno un proprio governo locale e godono di margini di autonomia maggiori dall'amministrazione metropolitana rispetto ai 23 quartieri, in termini di gestione delle tasse comunali e dei servizi.\nPer finanziare il servizio pubblico fornito ai 23 quartieri, il governo metropolitano riscuote parte delle tasse normalmente di competenza dei governi cittadini e inoltre trasferisce fondi ai quartieri che hanno difficolt\u00e0 a finanziare la propria amministrazione.\nStoria.\nI quartieri (\u533a \"ku\") si trovano anche in altre grandi citt\u00e0 giapponesi. Prima del 1943 i quartieri di Tokyo non erano differenti da quelli di Osaka o di Ky\u014dto. Nel 1943, quando la giurisdizione della citt\u00e0 di Tokyo e quella della sua prefettura vennero fuse in un unico ente metropolitano, i 23 quartieri vennero posti sotto il controllo diretto dell'amministrazione metropolitana.\nL'attuale suddivisione amministrativa del Giappone \u00e8 stata ufficializzata dalla legge di Autonomia Locale del 1947 e successive modifiche. Tale legge comprende l'inquadramento legislativo dei 23 quartieri speciali di Tokyo. Ai viene riservato un livello amministrativo analogo a quello delle municipalit\u00e0 tuttora riconosciute che formano le prefetture del Giappone (le , le e i ). Tale sistema di suddivisione delle municipalit\u00e0 \u00e8 conosciuto con il nome di \"shich\u014dsonku\" (\u5e02\u753a\u6751\u533a), e i quattro ideogrammi che formano questa parola corrispondono a quelli delle quattro suddivisioni stesse.\nCon l'applicazione di queste normative, negli anni settanta i quartieri speciali di Tokyo hanno sviluppato un considerevole grado di autonomia, divenendo pi\u00f9 simili a citt\u00e0 indipendenti che a quartieri. Dal 1974 ogni quartiere speciale elegge un suo sindaco (\u533a\u9577 \"kuch\u014d\") e una sua assemblea (\u533a\u8b70\u4f1a \"kugikai\"). Al contrario, i quartieri delle altre grandi citt\u00e0 giapponesi sono rimasti distaccamenti dell'ufficio comunale centrale, con funzioni simili a quelle della circoscrizione di decentramento comunale italiana.\nCon una legge del 1978, la Dieta Nazionale ha designato i quartieri speciali come enti locali (\u5730\u65b9\u516c\u5171\u56e3\u4f53 \"chih\u014d-k\u014dky\u014d-dantai\"), dando loro uno status simile a quello delle citt\u00e0. Da allora, sui documenti ufficiali in inglese dei 23 quartieri compare la dicitura \"city\" (citt\u00e0) piuttosto che \"ward\" (\"quartiere\"), sebbene nei documenti in giapponese permanga l'ideogramma del . Il nuovo sistema relativo ai 23 quartieri, tuttora in vigore, \u00e8 diventato operativo nel 2000. I 23 quartieri speciali hanno anche preso in carico certi servizi pubblici fino ad allora gestiti dal governo metropolitano, come il ritiro e il trattamento dei rifiuti.\nGeografia.\nI quartieri variano sensibilmente tra loro sia in termini di area (dai 10 ai ) sia in termini di popolazione (da meno di a abitanti). Setagaya \u00e8 il pi\u00f9 popoloso, mentre il confinante quartiere di \u014cta ha la superficie maggiore.\nLa popolazione totale dei 23 quartieri speciali, nell'ottobre del 2009, era di 8,802 milioni di abitanti, circa due terzi di quella totale di Tokyo e un quarto di quella dell'area metropolitana (Grande Area di Tokyo), che comprende le popolose prefetture limitrofe. L'area su cui sorgono i quartieri \u00e8 di circa , e la densit\u00e0 di popolazione era di ab./km\u00b2.\nEconomia.\nL'area dei quartieri, che \u00e8 quella orientale di Tokyo, ospita i principali edifici amministrativi e commerciali dell'area metropolitana. Il sistema di trasporti su rotaia \u00e8 molto sviluppato e facilita il transito e lo shopping. Lo sviluppo di uffici pubblici e privati ha comportato il moltiplicarsi di grattacieli e un drastico calo dei cittadini residenti nei quartieri centrali. Vi \u00e8 un sensibile ritardo nell'approntamento di una rete stradale adeguata allo sviluppo urbano.\nLista dei quartieri speciali.\nI seguenti dati sono relativi al giugno del 2007:"}
{"id": "134433", "revid": "775372", "url": "https://it.wikipedia.org/wiki?curid=134433", "title": "Kwacha zambiano", "text": "Il Kwacha \u00e8 la valuta dello Zambia dal 1968. Il codice ISO 4217 \u00e8 ZMW ed \u00e8 divisa in 100 ngwee.\nIl nome deriva dalla parola \"Nyanja\" e/o \"Bemba\" che significa \"alba\" e che allude allo slogan nazionalista zambiano di \"nuova alba di libert\u00e0\". Il nome della frazione (\"ngwee\") in \"Nyanja\" significa \"chiaro\".\nStoria.\nIl 1968 il kwacha sostitu\u00ec la sterlina con un cambio di 2 kwacha = 1 sterlina (10 shilling = 1 kwacha). La valuta ha subito un'alta inflazione. Nel 1968 il kwacha era valutato 1,2 dollari U.S.A. ma nel 2006 il dollaro valeva 3000 kwacha.\nMonete.\nNel 1968 furono introdotte monete in bronzo da 1 e 2 ngwee ed in cupro-nichel da 5, 10 e 20 ngwee, seguite da quella da 50 ngwee nel 1969. Nel 1982 l'acciaio rivestito da rame sostitu\u00ec il bronzo. Le monete da 1 e 2 ngwee furono coniate fino al 1983, la produzione di quelle da 5 e 10 ngwee ebbe termine nel 1987 e quella della moneta da 20 ngwee nel 1988. La moneta in nichel-ottone da 1 kwacha fu introdotta nel 1989. Nel 1992 inizi\u00f2 una nuova monetazione costituita da monete d'acciaio rivestito da nickel da 25 and 50 ngwee e in ottone da 1, 5 e 10 kwacha.\nTutte queste monete hanno ancora corso legale. Tuttavia a causa della diminuzione del loro valore, dovuto all'inflazione, non sono nella circolazione reale e sono esclusivamente vendute come souvenir per i turisti.\nBanconote.\nFino al 1991 tutte le banconote dello Zambia mostravano al fronte il ritratto del presidente Kenneth Kaunda. Dal 1992 tutte le banconote hanno invece l'aquila pescatrice al fronte e dal 1989 al verso \u00e8 rappresentata la statua della libert\u00e0 di Lusaka che rompe le catene, come simbolo della libert\u00e0.\nNel 1968 la Bank of Zambia introdusse banconote da 50 ngwee e da 1, 2, 10 e 20 kwacha. La banconota da 5 kwacha fu introdotta nel 1973, lo stesso anno in cui quella da 50 ngwee fu emessa per l'ultima volta. La banconota da 50 kwacha fu introdotta nel 1986, e quella da 1 kwacha fu sostituita da una moneta nel 1988. Le banconote da 100 e 500 kwacha furono introdotte nel 1991, seguite da quelle da 1000, 5000 e 10.000 kwacha nel 1992, quando le banconote da 5 e 10 kwacha furono sostituite da monete e quella da 2 kwacha non fu pi\u00f9 emessa. Nel 2003 sono state introdotte le banconote da 20.000 e 50.000 kwacha.\nNel 2003 lo Zambia \u00e8 stato il primo paese africano a stampare banconote su polimeri.\nIl 26 settembre 2003 sono state emesse due banconote su polimeri dal valore di 500 e 1000 Kwacha. Le banconote zambiane sono state stampate in Canada dalla Canadian Bank Note Company.\nAnche se la banconota da 20 kwacha \u00e8 ancora in circolazione, \u00e8 cos\u00ec rara che la maggior parte dei negozi al dettaglio arrotondano il prezzo ai 50 kwacha pi\u00f9 vicini.\nRivalutazione.\nNel gennaio 2013 il kwacha viene rivalutato. 1000 kwacha vecchi valgono 1 kwacha nuovo."}
{"id": "134434", "revid": "3115", "url": "https://it.wikipedia.org/wiki?curid=134434", "title": "SA8000", "text": ""}
{"id": "134435", "revid": "767487", "url": "https://it.wikipedia.org/wiki?curid=134435", "title": "Primo contatto (film)", "text": "Primo contatto (\"Star Trek: First Contact\") \u00e8 un film di fantascienza del 1996 diretto da Jonathan Frakes. \u00c8 l'ottavo episodio della serie cinematografica basata sulla serie TV \"Star Trek\" e il secondo dei quattro che hanno come protagonisti i membri del \"cast\" della serie TV \"\".\nL'\"home video\" \u00e8 stato distribuito con il titolo Star Trek - Primo contatto.\nTrama.\nDopo la distruzione della nave stellare \"Enterprise D\", la maggior parte dell'equipaggio viene trasferito sulla nuova astronave di classe Sovereign \"Enterprise E\". Poco prima dell'inizio del film, un cubo Borg entra nello spazio federale e si dirige verso la Terra nel settore 001.\nL\"'Enterprise\", quale astronave pi\u00f9 avanzata della Federazione, avrebbe dovuto guidare la difesa del pianeta, ma la Flotta Stellare ordina al capitano Jean-Luc Picard di recarsi nella zona neutrale romulana e di rimanervi di pattuglia. Picard sa che dai Romulani non proviene alcuna minaccia e che quell'ordine \u00e8 solo un pretesto per tenerlo lontano dalla battaglia a causa dei suoi trascorsi come membro dei temibili Borg. \u00c8 viceversa consapevole che la sua passata esperienza sarebbe utile nel combattere la terribile minaccia: decide pertanto di disobbedire agli ordini e di recarsi alla difesa della Terra.\nL'Enterprise E giunge nel settore 001 mentre la battaglia infuria. La nave ammiraglia \u00e8 stata distrutta e il cubo Borg ha subito gravi danni, ma non tali da bloccarne l'avanzata. L\"'Enterprise\" riesce a salvare l'equipaggio della \"USS Defiant\" sotto attacco, teletrasportandolo a bordo; il capitano della \"Defiant\", il comandante Worf, si unisce a Picard nella battaglia.\nIl capitano Picard assume il comando della flotta superstite e dietro suo ordine la grande difesa concentra il fuoco su un punto critico del cubo Borg provocandone la distruzione, ma non prima che da esso venga espulsa una Sfera che si dirige verso la Terra, attivando un tunnel temporale nel quale scompare. L'Enterprise si trova nella scia del tunnel temporale; tramite i sensori scopre che nel XXIV secolo la Terra \u00e8 stata assimilata totalmente dai nemici, quindi Picard ordina di inseguire la sfera entro il tunnel temporale. L'Enterprise si trova proiettata nel giorno 4 aprile 2063; mentre sta bombardando la Terra, la sfera Borg viene distrutta dall'Enterprise con una salva di siluri quantici. L'equipaggio dell'Enterprise individua l'obiettivo dei Borg in una base missilistica presso una cittadina del Montana (Bozeman) dove \u00e8 previsto che il dottor Zefram Cochrane, il giorno successivo, compia lo storico viaggio inaugurale dell'astronave \"Phoenix,\" il primo vascello spaziale terrestre dotato di un motore a curvatura e da lui progettato, effettuando cos\u00ec il primo contatto con una civilt\u00e0 aliena. Picard capisce che i temibili Borg vogliono impedire il primo contatto distruggendo la Phoenix. Si scoprir\u00e0 dopo che, poco prima della distruzione della grande sfera Borg, la malvagia Regina Borg e un certo numero di droni sfuggono teletrasportandosi nei tubi di Jefferies della sezione ingegneria dell'Enterprise, senza essere individuati.\nPicard, La Forge, Data e alcuni ingegneri si trasportano a terra per riparare la nave danneggiata, mentre il comandante Riker e il consigliere Troi cercano di convincere il dott. Cochrane ad effettuare comunque il volo inaugurale come stabilito. Il volo della Phoenix \u00e8 d'importanza capitale dato che porter\u00e0 al primo contatto tra una civilt\u00e0 aliena e quella terrestre e quindi alla nascita della Federazione dei Pianeti Uniti.\nPicard, Data e il dottor Crusher tornano sull'astronave per curare alcuni feriti e affrontare i problemi che affliggono l'astronave: nel frattempo, infatti, i Borg hanno cominciato in segreto ad assimilare i membri dell'equipaggio e ad adattare alcuni compartimenti della nave alle loro necessit\u00e0. Picard organizza quindi una difesa, ma in una delle scaramucce il comandante Data viene catturato dai Borg. Frattanto Picard incontra Lily Sloane, una terrestre portata dalla Crusher sull'Enterprise per curarla. Assieme a Lily il capitano riesce ad evitare alcuni Borg e a impossessarsi di un chip che memorizza i piani del Collettivo. L'obiettivo dei Borg \u00e8 quello di modificare il deflettore di navigazione dell'astronave per utilizzarlo come un'antenna per richiedere rinforzi. Picard, con l'aiuto di Worf e del tenente Sean Hawk, che viene assimilato, riesce a scollegare e a distruggere il deflettore, vanificando il piano nemico.\nLa Phoenix viene nel frattempo riparata e Cochrane viene convinto a effettuare il volo accompagnato dal comandante Riker e da LaForge. Alle 11 del 5 aprile, cos\u00ec come scritto nei libri di storia della Federazione, la \"Phoenix\" si stacca da terra sulle note di \"Magic Carpet Ride\" ed entra in orbita senza incidenti.\nSull'Enterprise intanto lo scontro con i Borg si inasprisce; Worf consiglia di attivare l'autodistruzione e di abbandonare la nave con le navette di salvataggio.\nPicard al momento si rifiuta, non volendo cedere un'altra nave ai Borg, ma si sente paragonare da Lily al capitano Achab di \"Moby Dick\", talmente ossessionato dal desiderio di vendetta da distruggere, oltre se stesso, anche la nave e l'equipaggio. Picard decide allora di seguire il consiglio ordinando l'autodistruzione. L'equipaggio abbandona la nave, con l'eccezione del capitano che rimane a bordo nel tentativo di salvare Data.\nLa regina sta cercando di convincere l'androide ad unirsi al collettivo: per invogliarlo gli fa installare sul viso e sull'avambraccio dei frammenti di pelle organica al fine di renderlo pi\u00f9 umano, l'aspirazione fondamentale di Data. Picard irrompe nella sezione ingegneria e si consegna alla regina Borg, promettendole di lasciarsi assimilare volontariamente e di essere la sua controparte in cambio della libert\u00e0 di Data. La regina rifiuta, affermando di avere gi\u00e0 una controparte adeguata in Data. Ordina quindi all'androide di disattivare l'autodistruzione e di fornirle il controllo del computer dell'astronave. Data esegue l'ordine. La regina gli ordina quindi di distruggere la \"Phoenix\" con i siluri. Data manca volontariamente l'astronave (pochi istanti prima che questa entri in curvatura), facendo esplodere al contempo un condotto di refrigerante, corrosivo per i tessuti organici. Il corpo della regina Borg viene dissolto mentre Picard riesce a salvarsi. I droni, privati della loro regina e liquefatti nei loro componenti organici, collassano.\nIl primo volo della Phoenix si dimostra un successo (\"di nuovo\"). Al ritorno di Cochrane sulla Terra, un'astronave vulcaniana (che aveva individuato la traccia di curvatura dell'astronave terrestre) atterra la sera stessa nella base del Montana. Cochrane effettua cos\u00ec il primo contatto con un civilt\u00e0 aliena. In risposta al tipico saluto vulcaniano del comandante vulcaniano, con la mano aperta a V e la frase \"Lunga vita e prosperit\u00e0\", Cochrane offre agli imbarazzati emissari vulcaniani la musica rock e le bevande alcooliche terrestri, mentre lEnterprise\" intraprende il ritorno nel XXIV secolo.\nProduzione.\nColonna sonora.\nIl film segna l'ennesimo ritorno di Jerry Goldsmith (\"Star Trek: Il film\" e \"\") nelle vesti di compositore. Si occuper\u00e0 della colonna sonora anche nei due film successivi.\nDistribuzione.\nL'edizione italiana del film \u00e8 stata diretta da Manlio De Angelis (gi\u00e0 direttore del quarto e settimo capitolo).\nAccoglienza.\nIl film, prodotto ad un costo stimato di circa 45 milioni di dollari (10 pi\u00f9 del precedente), ne guadagn\u00f2 al botteghino 150 (di cui oltre 30 solo nel fine settimana di apertura negli USA), a cui si sono aggiunti nel tempo altri 115 milioni di dollari per i noleggi nel circuito dell'home video.\nFantafilm lo definisce \"meno dispersivo del precedente\" e scrive che \"anche se non privo di qualche momento di debolezza, il film si rivela spettacolare e coinvolgente specie per i fans, che vi ritrovano i tormenti di Picard [...] ed una regina Borg che svela insospettate arti di seduzione.\""}
{"id": "134437", "revid": "104485", "url": "https://it.wikipedia.org/wiki?curid=134437", "title": "Caspar David Friedrich", "text": "L'artista, uno dei pi\u00f9 importanti rappresentanti del \u00ab\"paesaggio simbolico\"\u00bb, basava la sua pittura su un'attenta osservazione dei paesaggi della Germania e soprattutto dei loro effetti di luce, permeandoli di umori romantici. Egli considerava il paesaggio naturale come opera divina e le sue raffigurazioni ritraevano sempre momenti particolari come l'alba, il tramonto o frangenti di una tempesta.\nBiografia.\nGiovinezza.\nCaspar David Friedrich nacque il 5 settembre 1774 a Greifswald, cittadina della Pomerania svedese (al tempo era dentro ai confini tedeschi) affacciata sulla costa baltica. Friedrich era il sesto dei dieci figli di Adolf Gottlieb Friedrich, un fabbricante di sapone e di candele che abbracciava il luteranesimo, e di Sophie Dorothea Bechly, che mor\u00ec il 7 marzo 1781, quando il figlio aveva solo sei anni. L'anno successivo Friedrich perse la sorella Elisabeth, mentre una seconda sorella, Maria, soccomb\u00e9 al tifo nel 1791. In ogni caso, la tragedia pi\u00f9 grande della sua infanzia avvenne nel 1787, quando si ruppe la lastra di ghiaccio su cui stava pattinando, cadde nelle acque gelide. Il fratello, Johann Christoffer, si butt\u00f2 per aiutare Friedrich; riusc\u00ec a salvarlo, ma egli mor\u00ec, sprofondando nell'acqua, come suggeriscono alcune fonti. \nFriedrich fu introdotto all'esercizio della pittura nel 1790, sotto la guida dell'artista Johann Gottfried Quistorp all'universit\u00e0 di Greifswald, la cui facolt\u00e0 di arte prende oggi il nome proprio di Caspar David (Caspar-David-Friedrich-Institut). Quistorp era solito portare i propri studenti all'aperto; di conseguenza, Friedrich fu incoraggiato a prendere ispirazione dalla natura ad una giovane et\u00e0. Tramite Quistorp, Friedrich strinse importanti amicizie: in particolare, conobbe il teologo Ludwig Gotthard Kosegarten, che gli insegn\u00f2 che la natura era una manifestazione di Dio, e Adam Elsheimer, le cui opere si incentravano sulla raffigurazione di paesaggi notturni o di soggetti religiosi dominati dalla natura. In questo periodo, intraprese anche lo studio della letteratura e dell'estetica, con l'aiuto del precettore Thomas Thorild. Quattro anni dopo, Friedrich inizi\u00f2 gli studi alla prestigiosa Accademia d'Arte di Copenaghen, la pi\u00f9 importante dell'Europa settentrionale, dove esercitava le proprie doti pittoriche attraverso la copia di statue antiche. Nella capitale danese gli furono aperte le porte dello Statens Museum for Kunst, dove aveva accesso all'importantissima collezione dei dipinti paesaggistici olandesi del Seicento. Ebbe come insegnanti Christian August Lorentzen e il paesaggista Jens Juel, fautori dello \"Sturm und Drang\" e punto d'incontro fra gli intensi toni tragici del Romanticismo e la temperie neoclassica, allora predominante. Una grande influenza sul giovane Friedrich fu esercitata anche dal mito islandese di Edda e dalla mitologia norrena.\nNel 1798 Friedrich si stabil\u00ec permanentemente a Dresda. Durante questo periodo si ciment\u00f2 nelle incisioni con le acqueforti, e negli intarsi. Nel 1804 si contano 18 acqueforti e 4 intarsi, distribuiti solo agli amici pi\u00f9 stretti; ciononostante, l'attenzione di Friedrich fu rivolta principalmente agli acquarelli. Con poche eccezioni, fra cui il \"Paesaggio con tempio in rovina\" (1797), prefer\u00ec non dipingere oli su tela prima dell'affermarsi definitivo della propria reputazione artistica. Friedrich tendeva a rivolgersi alla raffigurazione di paesaggi, con i quali veniva spesso a contatto durante i viaggi che fece in Boemia, nei monti dei Giganti e nello Harz. Qui aveva l'opportunit\u00e0 di dipingere foreste, colline, porti, albe e altri elementi comunque correlati alla natura; nelle sue prime opere, emergono soprattutto paesaggi tedeschi, come le scogliere di R\u00fcgen, i dintorni di Dresda e il fiume Elba. La particolarit\u00e0 dei quadri di Friedrich sta nella sapiente gestione della luce, raffigurata con un'eccezionale intensit\u00e0, mai vista prima.\nA Dresda.\nFriedrich si afferm\u00f2 come artista quando nel 1805 vinse il primo premio a un concorso a Weimar, presieduto dal celebre Johann Wolfgang von Goethe. Sino ad allora quel concorso aveva proposto solo artisti mediocri, che cercavano inutilmente di sintetizzare il neoclassicismo con dei presunti stili greci. La scadente qualit\u00e0 dei concorrenti inizi\u00f2 addirittura a danneggiare la reputazione di Goethe; quindi, quando Friedrich partecip\u00f2 con le sue due seppie - \"Processione al Crocefisso\" e \"Pescatori a riposo nel lago\" (premiati poi a pari merito), riscosse un successo notevolissimo:\nFriedrich complet\u00f2 la prima delle sue opere maggiori nel 1807, all'et\u00e0 di 34 anni. La \"Croce in montagna\", oggi nota come \"Tetschen Altar \" (Galerie Neue Meister, Dresda) \u00e8 una pala d'altare commissionata dalla Contessa di Thun per la cappella di famiglia a Tetschen, in Boemia: fu una delle poche commissioni procuratasi dall'artista. L'opera raffigura una montagna coperta d'abeti e sormontata da una croce, sulla quale era crocifisso il Cristo. La croce, pur raggiungendo il punto pi\u00f9 alto del piano pittorico, \u00e8 presentata da un punto di vista distante ed obliquo. Si tratta di una notevole presa di distanza dai canoni occidentali, dove mai si era vista una simile sinergia fra il tema religioso e la natura. Secondo la critica d'arte Linda Siegel, la pala d'altare \u00e8 \u00abil logico climax di vari disegni precedenti dove veniva inserita la croce in un'ambientazione naturale\u00bb.\nLa \"Croce in montagna\" fu mostrata al pubblico per la prima volta il 25 dicembre 1808. Nonostante un'accoglienza molto fredda, fu comunque il primo dipinto di Friedrich ad avere una grande pubblicit\u00e0. I critici si divisero in due: chi, come gli amici di Friedrich, rimase affascinato dalla suggestiva resa dell'opera, e chi critic\u00f2 apertamente l'utilizzo dei canoni paesaggistici in un contesto simile. Il critico Basilius von Ramdohr, che scrisse un lungo articolo al riguardo, fu categorico: \u00absarebbe una vera e propria presunzione, se la pittura di paesaggio dovesse intrufolarsi nella chiesa e insinuarsi sull'altare\u00bb. Per controbattere alle critiche mosse da Ramdohr, Friedrich redasse un documento dove rese esplicite le proprie intenzioni: paragon\u00f2 i raggi del Sole serale alla luce di Dio Padre. Questa dichiarazione rappresenta l'unica volta in cui Friedrich ha registrato un'interpretazione dettagliata del proprio lavoro.\nFriedrich divenne nel 1810 membro dell'Accademia di Berlino; nello stesso anno, il principe ereditario prussiano acquist\u00f2 due dei suoi dipinti. Nel 1816, tuttavia, l'artista decise di prendere le distanze dalla Prussia, applicandosi nel giugno dello stesso anno per la cittadinanza sassone. Si trattava di una mossa azzardata, in quanto la Sassonia era favorevole alla Francia, mentre i dipinti di Friedrich erano generalmente visti come patriottici e anti-francesi. Ciononostante, grazie anche all'aiuto di Graf Vitzthum von Eckst\u00e4dt, direttore dell'Accademia Sassone, Friedrich ottenne non solo la cittadinanza, ma divenne anche un affiliato dell'Accademia, con uno stipendio di 150 talleri all'anno. Nonostante l'ambizione al professorato, Friedrich non riusc\u00ec mai ad ottenerlo, in quanto \u00absi \u00e8 ritenuto che la sua pittura fosse troppo personale, il suo punto di vista troppo individuale per servire come un esempio proficuo agli studenti\u00bb. Probabilmente anche la politica gioc\u00f2 un ruolo di primo piano nello stallo della carriera dell'artista: Friedrich raffigurava principalmente luoghi e costumi tedeschi, in circostanze che mal gradivano atteggiamenti non favorevoli alla Francia.\nIl matrimonio con Caroline.\nIl 2 gennaio 1818 Friedrich spos\u00f2, con grande sorpresa dei suoi amici, una ragazza di umili origini: Christiane Caroline Bommer, figlia di un fattore. La coppia ebbe tre figli: la primogenita, Emma, arriv\u00f2 nel 1820. Nonostante il pittore Carl Gustav Carus nei suoi scritti sottolineasse che il matrimonio non ebbe un particolare effetto sulla personalit\u00e0 di Friedrich, c'\u00e8 da notare che nelle tele dipinte in questo periodo emerge un nuovo senso di leggerezza, esaltato dalle cromie pi\u00f9 luminose e meno austere. Si attribuisce un'altra novit\u00e0 nel pennello di Caspar David, dovuta sempre all'unione con Caroline: iniziano a comparire sempre pi\u00f9 figure umane: \u00abl'importanza della vita umana, ma soprattutto della sua famiglia, inizia ad occupare i suoi pensieri; i suoi amici, sua moglie, e i suoi compaesani iniziano quindi ad essere i protagonisti delle sue opere\u00bb.\nSe pure Carus scrisse \u00abche la sua vita non \u00e8 cambiata in nulla\u00bb col matrimonio, il 1818 fu tuttavia un anno di notevole incremento della sua attivit\u00e0 artistica e, in particolare, della creazione di due notissimi dipinti: il \"Viandante sul mare di nebbia\" e \"Le bianche scogliere di R\u00fcgen\".\nIn questo periodo, tra l'altro, l'artista ricevette supporto da due eminenti personalit\u00e0 russe: si trattava di Nicola I e della moglie Carlotta di Prussia, che nel 1820 visitarono l\"'atelier\" di Friedrich tornando a San Pietroburgo con un vasto numero di suoi dipinti. Si trattava dell'inizio di un acceso patrocinio, che si sarebbe protratto per numerosi anni. Non molto tempo dopo, Friedrich ebbe dei rapporti con il poeta Vasilij Andreevi\u010d \u017dukovskij, tutore di Alessandro II; Zhukovsky aiut\u00f2 non poco l'artista, facendo da intermediario tra il pittore, giudicato di \u00abspirito fine\u00bb, e la corte zarista, alla quale suggeriva i suoi dipinti. Il poeta apprezzava sinceramente le opere di Friedrich, considerandole \u00abbelle per la loro precisione e per la loro capacit\u00e0 di risvegliare ricordi sopiti nelle nostre menti\u00bb.\nFriedrich strinse altri importanti amicizie: oltre a Philipp Otto Runge (1777\u20131810), altro pioniere del Romanticismo tedesco, frequent\u00f2 artisti come Georg Friedrich Kersting (1785\u20131847) e di Johan Christian Clausen Dahl (1788\u20131857). Dahl fu molto vicino a Friedrich durante la sua senilit\u00e0, tanto che manifest\u00f2 apertamente il proprio sgomento quando scopr\u00ec che le opere dell'artista venivano acquistate soltanto \u00abper curiosit\u00e0\u00bb. Mentre Zhukovsky apprezzava moltissimo il retroterra psicologico delle opere di Friedrich, Dahl lodava la qualit\u00e0 descrittiva dei suoi paesaggi, affermando che \u00abgli artisti e gli intenditori sono stati in grado di vedere nelle opere di Friedrich solamente l'aspetto mistico, che era l'unica cosa cui stavano cercando... non hanno proprio visto il coscienzioso e fedele studio della natura, presente in ogni elemento raffigurato\u00bb.\nGli ultimi anni e la morte.\nLa reputazione di Friedrich and\u00f2 man mano scemando nei suoi ultimi vent'anni di vita. Una volta passati di moda gli ideali romantici, inizi\u00f2 ad essere considerato come una figura tanto eccentrica quanto malinconica, al di fuori degli ideali del tempo. Gradualmente, i suoi committenti sparirono. Nel 1820, viveva come un recluso, e veniva descritto dagli amici come \u00abil pi\u00f9 solitario dei solitari\u00bb. Nei suoi ultimi anni, la sua situazione finanziaria era disastrosa, e dipendeva esclusivamente dalle elemosine dei conoscenti, la sua salute era in declino.\nNel giugno 1835, dopo che fu colpito da un malore, l'artista manifest\u00f2 i primi sintomi di una malattia la cui precisa natura \u00e8 rimasta sconosciuta: egli stesso riferisce soltanto di un'indisposizione dovuta al troppo lavoro. L'amico Carus scrisse dopo la sua morte che \u00absi erano venute sviluppando idee fisse, evidente anticipazione della malattia cerebrale alla quale dovr\u00e0 soccombere, che minarono la sua vita familiare. Essendo diffidente, tormentava s\u00e9 e gli altri, immaginandosi infedelt\u00e0 coniugali, in un vaneggiare insensato ma che lo assorbiva completamente\u00bb. La malattia comport\u00f2 una diminuzione della sua attivit\u00e0 artistica, in particolare della pittura a olio, che egli sostituisce con la meno impegnativa attivit\u00e0 all'acquerello e ai disegni a seppia.\nA testimoniare questo periodo di sofferenza, nelle opere del pittore iniziarono a comparire simboli mortiferi. Secondo i biografi moderni, probabilmente il 26 giugno 1835 Friedrich era stato colpito da ictus cerebrale, all'origine della sua patologia; decise di andare a curarsi a Teplitz. Inizialmente Friedrich ebbe un miglioramento che gli diede la fiducia necessaria per poter lavorare ancora e bene; scrisse di sperare di potersi ancora guadagnare, in futuro, il pane quotidiano. Ciononostante, la ripresa si dimostr\u00f2 essere di breve durata: la malattia lo lasci\u00f2 debole e depresso. Medici moderni hanno effettuato la diagnosi retrospettiva specifica di demenza vascolare sottocorticale (malattia di Binswanger) e depressione maggiore, precedente e poi conseguente all'accidente, sia per i danni subiti che per l'impatto psicologico della malattia e della vecchiaia solitaria.\nFriedrich sopravvisse alla malattia in stato crescente di demenza per circa cinque anni. Il 19 marzo 1840 venne visitato dal poeta Vasilij Andreevi\u010d \u017dukovskij, che scelse dei suoi disegni per il granduca Alessandro, in modo da aiutarlo economicamente. Viste le pietose condizioni dell'artista, scrisse sul diario che si trattava di una \u00abtriste rovina. Piangeva come un bambino\u00bb. Friedrich non fece in tempo a ricevere il denaro ricavato dalla vendita dei disegni, poich\u00e9 mor\u00ec il 7 maggio 1840 a 66 anni; fu sepolto nel cimitero della Trinit\u00e0 di Dresda.\nStile e temi.\nI paesaggi ed il sublime.\nL'innovazione portata avanti da Friedrich si realizz\u00f2 in chiave paesaggistica: Friedrich intendeva far evolvere la concezione classica di paesaggio, inteso solo come scenario bello da vedere, aggiungendovi il sentimento del sublime, una riunione con il s\u00e9 spirituale attraverso la contemplazione della natura. L'artista fu un personaggio chiave per trasformare il paesaggio, sino ad allora un fondale subordinato al dramma umano, in un soggetto autosufficiente. Non a caso i dipinti di Friedrich includono spesso una \"R\u00fcckenfigur\", ovvero una persona vista di tergo, assorta nella contemplazione del panorama. L'osservatore, quindi, si identifica nella \"R\u00fcckenfigur\", il che significa assimilare il potenziale sublime della natura, che il pennello di Friedrich ricolma di ideali romantici - \"die romantische Stimmungslandschaft\". L'artista paragon\u00f2 spesso i propri paesaggi a temi religiosi, tanto che molti dei suoi dipinti pi\u00f9 famosi sono considerati impregnati di misticismo religioso.\nDal punto di vista formale, lo stile di Friedrich abbandona alcuni elementi del modello accademico tradizionale di pittura del paesaggio: l'imitazione della natura, la spazialit\u00e0 razionale, il contorno interno alla rappresentazione, e la variet\u00e0 dei motivi. Al loro posto troviamo paesaggi stilizzati, atmosfere idilliache o malinconiche, abbinamento di vicinanza e lontananza, ruolo essenziale concesso al vuoto e all'infinito.\nL'artista non dipingeva all'aperto, ma nel chiuso del suo studio, attingendo le figure dal ricordo e dall'immaginazione; i suoi quadri hanno strutture rigorose, costruite su simmetrie e contrasti tra elementi orizzontali e verticali. Una delle massime di Friedrich era la seguente: \u00abIl pittore non dovrebbe dipingere solo ci\u00f2 che vede davanti a s\u00e9, ma anche ci\u00f2 che vede dentro di s\u00e9. Se dentro di s\u00e9 non vede nulla, allora eviti anche di dipingere ci\u00f2 che vede davanti a s\u00e9\u00bb.\nLa visione di Friedrich sull'estetica venne messa per iscritto in una collezione di aforismi redatta nel 1830, dove l'artista spiega il bisogno di allineare l'osservazione della natura con una certosina introspezione della propria personalit\u00e0. La sua massima pi\u00f9 famosa suggerisce proprio questo: \u00abchiudi il tuo occhio fisico, al fine di vedere il tuo quadro con l'occhio dello spirito. Poi porta alla luce ci\u00f2 che hai visto nell'oscurit\u00e0, affinch\u00e9 la tua visione agisca su altri esseri dall'esterno verso l'interno\u00bb. Rifiutava assolutamente l'idea di raffigurare la natura \u00aba tutto tondo\u00bb, come facevano alcuni suoi contemporanei, fra cui Adrian Ludwig Richter (1803\u201384) e Joseph Anton Koch (1768\u20131839).\nLa solitudine e la morte.\nCieli infiniti, tempeste, nebbia, foreste, ruderi e croci sono elementi ricorrenti nei paesaggi del pittore. La morte, tradotta in immagini ad esempio attraverso la raffigurazione di salici piangenti e di barche che si allontanano dalla costa (immagine che, tra l'altro, richiama il mito di Caronte), trova la sua massima espressione nell\"'Abbazia nel querceto\", dove una processione di monaci, intenti a reggere una bara, si dirige verso il cancello di una chiesa in rovina, in uno scenario di funebre desolazione.\nFriedrich \u00e8 stato anche il primo artista a dipingere la natura invernale come aspra, morta, solenne. Ecco come lo storico dell'arte Hermann Beenken descrisse gli inverni di Friedrich:\nPer indicare la morte, il pittore soleva dipingere querce e tronchi d'albero (come quelli de \"L'albero dei corvi\"). Ad affiancare questo simbolismo mortifero vi \u00e8 per\u00f2 anche il tema della redenzione: la croce e il cielo terso promettono la salvezza eterna, mentre la falce lunare infonde speranza e devozione. La studiosa di letteratura tedesca Alice Kuzniar ritiene che nelle opere di Friedrich emerge un'evocazione temporanea del passare del tempo, concetto quasi del tutto assente nelle arti visuali. Per esempio, nell\"'Abbazia nel querceto\", la processione dei monaci diretta verso il sepolcro riflette il pensiero di Friedrich, secondo cui la destinazione finale di ogni uomo si trova oltre la tomba.\nCon il passare del tempo, Friedrich inizi\u00f2 a dipingere prevalentemente albe e crepuscoli, con uno stile fattosi pi\u00f9 scuro, pi\u00f9 monumentale, pi\u00f9 terribile. \"Il mare di ghiaccio\" \u00e8 il quadro che sintetizza meglio il pensiero di Friedrich nei suoi ultimi anni. Il dipinto, completato nel 1824, raffigura una scena grama: si tratta di un naufragio nell'Oceano Artico. \u00abL'immagine prodotta, con le lastre di ghiaccio color travertino che inghiottono la nave, precipita dal documentario all'allegoria: la corteccia fragile dell'aspirazione umana, schiacciata dall'indifferenza immensa e glaciale del mondo\u00bb.\nSia la vita che la produzione artistica di Friedrich vengono considerate permeate da un travolgente senso di solitudine. Gli storici dell'arte (e alcuni dei contemporanei dell'artista) concordano nell'attribuire questa tematica ricorrente ai lutti subiti nella giovinezza, e al misero debutto nel campo artistico. Analogamente, la nozione popolare del \u00abtaciturno uomo proveniente dal Nord\u00bb fu rafforzata proprio dall'aspetto pallido della figura del pittore.\nFriedrich soffr\u00ec di episodi depressivi nel 1799, 1803\u20131805, 1813, 1816 e fra il 1824 e il 1826. Anche le sue opere furono permeate dal suo malessere, tanto che vennero introdotte figure quali avvoltoi, gufi, cimiteri e rovine, che divennero poi una presenza fissa a partire dal 1826. Nello stesso anno, si ebbe anche un anomalo mutamento nella tavolozza del pittore, che inizi\u00f2 ad utilizzare toni pi\u00f9 scuri e smorzati. Carus, nel 1829, scrisse che Friedrich in questo periodo \u00ab\u00e8 circondato da una spessa nuvola cupa di incertezza spirituale\u00bb; il noto storico dell'arte e curatore Hubertus Gassner, tuttavia, non \u00e8 d'accordo con tali interpretazioni, vedendo nell'opera di Friedrich un pensiero positivo e di affermazione della vita, ispirato alla Massoneria e alla religione.\nIl folklore tedesco.\nQuasi a riflettere il suo patriottismo e il risentimento che covava per l'occupazione francese della Pomerania, Friedrich (anti-francese dichiarato) inseriva spesso nelle proprie opere estratti della cultura e della mitologia tedesca. Il sincero amore del pittore per la propria patria si rifletteva anche nei gusti letterari, che vertevano su poesie anti-napoleoniche di Ernst Moritz Arndt e Theodor K\u00f6rner, e sugli scritti patriottici di Adam M\u00fcller e Heinrich von Kleist. Mosso dalla morte di alcuni suoi amici a opera delle truppe napoleoniche, ma anche dal poema di Kleist \"Die Hermannsschlacht\", Friedrich inizi\u00f2 addirittura a dipingere una serie di quadri dove il messaggio politico veniva trasmesso esclusivamente per mezzo del paesaggio - tecnica del tutto nuova nella storia dell'arte.\nIl dipinto \"Tombe di antichi eroi\" (1812), intriso per l'appunto di alti sentimenti verso la patria, \u00e8 un'aperta denuncia all'occupazione napoleonica, rappresentata dai due soldati francesi che sorvegliano l'ingresso della grotta. La tomba in primo piano reca il nome di Arminio, quasi per indicare che i soldati d'Oltralpe sarebbero stati sconfitti proprio come le truppe romane di Varo, annientate dal condottiero Arminio. Anche il \"Cacciatore nella foresta\" (1813 circa) \u00e8 pregno di umori patriottici. Vi \u00e8 un soldato circondato da una fittissima cortina d'alberi, e preceduto da dei tronchi tagliati e da un corvo che pare stia gracchiando: Friedrich, con queste simbologie (strettamente legate alla battaglia di Dresda), intendeva presagire l'infelice destino che avrebbe colpito la Francia.\nRetaggio.\nInfluenza.\nCos\u00ec come fecero altri pittori romantici, Friedrich aiut\u00f2 a dare maggior risalto alla pittura paesaggistica nell'arte occidentale. Fra i contemporanei che pi\u00f9 assorbirono lo stile di Friedrich vi sono gli amici Johan Christian Dahl (1788\u20131857) e Carl Gustav Carus; successivamente influenz\u00f2 simbolisti come Arnold B\u00f6cklin (1827\u20131901), e i paesaggisti russi Arkhip Kuindzhi (circa 1842\u20131910) e Ivan Ivanovi\u010d \u0160i\u0161kin (1832\u201398). La spiritualit\u00e0 di Friedrich anticip\u00f2 addirittura le opere di Albert Pinkham Ryder (1847\u20131917), Ralph Blakelock (1847\u20131919), e degli artisti riuniti sotto l'egida della Hudson River School.\nNel Novecento, Friedrich fu riscoperto dallo storico dell'arte Andreas Aubert (1851\u20131913) e dai poeti surrealisti, che valorizzavano i suoi paesaggi visionari e allegorici. Il simbolista Edvard Munch (1863\u20131944) ebbe modi di vedere le opere di Friedrich in occasione di un viaggio a Berlino negli anni 1880.\nFriedrich fu una fonte d'ispirazione anche per Max Ernst (1891\u20131976) e per Ren\u00e9 Magritte (1898\u20131967), che nel 1934 omaggi\u00f2 il pittore di Greifswald con la sua opera \"La condizione umana\", dove si gioca sul tema del punto di vista e delle impressioni. Nel 1939, la rivista francese \"Minotaure\" incluse un articolo di Marie Landsberger, che ebbe modo di far conoscere l'operato di Friedrich a un circolo pi\u00f9 ampio di artisti. L'influenza operata da \"Il mare di ghiaccio\" \u00e8 pi\u00f9 che evidente nel quadro \"Totes Meer\", frutto del pennello di Paul Nash, fervente ammiratore di Ernst. Vari sono gli artisti che hanno riconosciuto in Friedrich la propria musa ispiratrice: fra questi, si annoverano Mark Rothko (1903\u201370), Gerhard Richter (n. 1932), Gotthard Graubner e Anselm Kiefer.\nNel suo articolo \"The Abstract Sublime\", pubblicato da ARTnews nel 1961, lo storico dell'arte Robert Rosenblum ricerc\u00f2 tutte le analogie presenti fra i quadri di Friedrich e Turner e l'espressionismo astratto di Mark Rothko. Di seguito viene riportato il parere di Rosenblum:\nAccoglienza.\nFino al 1890, e soprattutto dopo la morte dei suoi amici, le opere di Friedrich rimasero nell'oblio pi\u00f9 totale. Sebbene il simbolismo del suo lavoro si adeguasse con la sensibilit\u00e0 artistica del secolo, la sua mancanza di interesse verso l'\u00abeffetto pittorico\u00bb fece s\u00ec che inizialmente non riscuotesse grande successo.\nDurante gli anni trenta, l'operato di Friedrich venne utilizzato per promuovere l'ideologia nazista, il cui intento era quello di adeguare il pittore con la filosofia del \"Blut und Boden\". Ci vollero decenni per far s\u00ec che i quadri di Friedrich si spogliassero di questa associazione. Nel 1949, lo storico dell'arte Kenneth Clark scrisse che Friedrich \u00abaveva lavorato nell'algida tecnica del suo tempo, che difficilmente potrebbe ispirare una scuola di pittura moderna\u00bb, sottolineando il tentativo dell'artista di esprimere attraverso la pittura quello che sarebbe stato meglio lasciare alla poesia. La critica distruttiva di Clark \u00e8 una conseguenza del danno d'immagine che Friedrich sub\u00ec a causa della Germania nazista.\nAlla reputazione di Friedrich vi fu anche il contributo di Walt Disney, che incluse le tele del pittore nei propri cortometraggi horror. \nPer cui i bambini forse conoscevano gi\u00e0 Friedrich pi\u00f9 degli adulti, per averlo sicuramente visto in cortometraggi di Disney.\nL'artista si afferm\u00f2 molto lentamente , cominci\u00f2 gi\u00e0 negli anni settanta, durante i quali numerosi critici (fra cui Werner Hofmann, Helmut B\u00f6rsch-Supan e Sigrid Hinz) giudicarono la produzione artistica di Friedrich basandosi sull'errato uso che se ne era fatto, preferendo contestualizzarla nell'ambito storico-artistico.\nOggi, Friedrich ha accreditato la sua credibilit\u00e0 di grandioso raccontatore. \u00c8 un'icona nazionale del suo paese natio, la Germania, e la ricezione di cui gode tra gli storici dell'arte di tutto il mondo \u00e8 estremamente favorevole. Generalmente considerato un uomo con una psiche molto stratificata e complessa, secondo Vaughan \u00e8 anche \u00abun credente religioso che ha lottato con il dubbio, glorificatore del concetto di bellezza, ossessionato dall'oscurit\u00e0. Alla fine, Friedrich trascende l'interpretazione, raggiungendo attraverso le culture il fascino irresistibile del suo immaginario. \u00c8 emerso come una farfalla - si spera, una di quelle che non scomparir\u00e0 mai pi\u00f9 dalla nostra vista\u00bb.\nFilm.\nAlla sua figura sono state dedicate due pellicole:\nOpere.\nFriedrich fu un artista molto prolifico che produsse pi\u00f9 di 500 opere. Conformandosi con gli ideali romantici dell'epoca, il pittore intese i propri dipinti come pure deposizioni estetiche, quindi evitava accuratamente di assegnare titoli troppo prolissi o evocativi. Infatti, \u00e8 probabile che le opere con titoli pi\u00f9 descrittivi, come accade ne \"Le tre et\u00e0 dell'uomo\", siano state ribattezzate in occasione del successo postumo di Friedrich."}
{"id": "134441", "revid": "287204", "url": "https://it.wikipedia.org/wiki?curid=134441", "title": "Saruman", "text": "Saruman \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da antagonista nel romanzo \"Il Signore degli Anelli\", e appare anche ne \"Il Silmarillion\" e nei \"Racconti incompiuti\".\nAll'interno del corpus dello scrittore, Saruman si distingue come il capo del Bianco Consiglio, l'alto comando dei Popoli Liberi nella Terra di Mezzo, oltre che il pi\u00f9 saggio e potente tra gli Istari. Figura apparentemente di animo pacifico, nel corso de \"Il Signore degli Anelli\" si scoprir\u00e0 essere un personaggio malvagio e doppiogiochista (sia con le forze del bene che del male), che ambisce a conquistare la Terra di Mezzo e a sottometterne gli abitanti.\nNelle altre opere, Saruman viene citato nei \"Racconti incompiuti\", nei quali vengono aggiunti dettagli sulla sua origine e alcuni fatti antecedenti la trama de \"Il Signore degli Anelli\". Ne \"Il Silmarillion\", invece, vengono aggiunti dettagli sulle dinamiche del Bianco Consiglio durante la storia de \"Lo Hobbit\" e \"Il Signore degli Anelli\".\nCreazione e sviluppo.\nSaruman \u00e8 stato creato da J. R. R. Tolkien ne \"Il Signore degli Anelli\", ma \u00e8 presente anche nel terzo capitolo de \"Il Silmarillion\" (\"Quenta Silmarillion\"). Nelle prime tre bozze de \"Il Signore degli Anelli\", Tolkien non dava una spiegazione precisa sul perch\u00e9 Gandalf non raggiungesse Frodo e compagni a Brea. Nella quarta bozza, datata 1940, Tolkien fa esordire Saruman e subito ce lo presenta come un personaggio negativo. Curioso notare che in questa versione Saruman ha come assistente una versione malvagia di Barbalbero. Nel personaggio, inoltre, sono visibili molti riferimenti al comunismo.\nBiografia.\nValinor e arrivo nella Terra di Mezzo.\nSaruman appartiene all'ordine degli Istari o Stregoni, spiriti della stessa essenza dei Valar, ma dotati di poteri minori. Questi, incarnati in corpi di uomini, vennero inviati dai Valar per contrastare la malvagit\u00e0 proveniente da Est.\nSaruman fa il suo arrivo nella Terra di Mezzo all'inizio dell'XI secolo della Terza Era, primo e pi\u00f9 anziano tra tutti gli Istari, per aiutare e sostenere coloro che si opponessero a Sauron. Egli venne scelto espressamente da Aul\u00eb. Non sarebbe dovuto partire da solo, in quanto Yavanna (moglie di Aul\u00eb) gli impose un compagno di viaggio (Radagast); tra Saruman e Radagast non corse buon sangue e i due giunsero nella Terra di Mezzo divisi e in due periodi differenti. Sin da quando gli Istari partirono alla volta della Terra di Mezzo si determin\u00f2 una certa rivalit\u00e0 tra Saruman e Gandalf; questo senso di sfida comunque non era reciproco ed era provato solo da Saruman. Tale rivalit\u00e0 deriv\u00f2 dal momento in cui Gandalf ricevette l'anello Narya da C\u00edrdan il Costruttore di Navi, il quale apostrof\u00f2 lo Stregone Grigio come \"lo spirito pi\u00f9 grande ed il pi\u00f9 saggio\".\nSaruman \u00e8 considerato il pi\u00f9 potente tra gli Istari e come i suoi simili pu\u00f2 provare paura, dolore, stanchezza, fame e sete; inoltre gli \u00e8 stato fatto divieto di usare il suo potere per cercare di dominare elfi e uomini con la forza o con la paura. Divenne noto tra gli Elfi come Curun\u00ecr, l'Uomo di Destrezza, e Saruman nelle lingue degli Uomini del Nord. Dopo molti viaggi verso Est entr\u00f2 a far parte del Bianco Consiglio. Egli fu scelto per esserne il capo, avendo egli studiato pi\u00f9 di tutti i movimenti e i piani di Sauron. Cominci\u00f2 ad immergersi nei suoi studi ossessivi convincendosi infine che Sauron potesse essere sconfitto solo usando l'Unico. Questa fu probabilmente la sua rovina: si insinu\u00f2 infatti in lui il desiderio di trovare e controllare l'Unico Anello. Ben presto cominci\u00f2 a desiderare per s\u00e9 l'Unico, immaginando cos\u00ec di poter deporre Sauron e dominare al suo posto la Terra di Mezzo. Per tale ragione, era propenso a scherzare col fuoco, lasciando mano libera a Sauron per un certo periodo, finch\u00e9 l'Unico fosse riapparso, sperando, grazie alle proprie arti, di prevenire sia il Bianco Consiglio che l'Oscuro Signore. Cos\u00ec, alla seconda seduta del Bianco Consiglio, Saruman proib\u00ec ai suoi amici di attaccare Dol Guldur, fingendo di credere che l'Unico non sarebbe mai stato ritrovato:\nQuando apprese che Sauron stava scandagliando l'Anduin per trovare l'Unico, Saruman, alla terza seduta del Bianco Consiglio, dette il proprio assenso ad attaccare Dol Guldur, desiderando che l'Oscuro Signore fosse cacciato dalla fortezza e cos\u00ec da avere pi\u00f9 libert\u00e0 di cercare l'Anello. Dopo l'attacco alla fortezza, Saruman lasci\u00f2 il Consiglio e si ritir\u00f2 definitivamente a Isengard, trasformandola nella sua fortezza. Qui utilizz\u00f2 il Palant\u00edr di Orthanc per mettersi in contatto con l'Oscuro Signore, con il quale finse di stringere un patto di alleanza.\n\"Il Signore degli Anelli\".\nAll'inizio de \"Il Signore degli Anelli\", ambientato circa sessant'anni dopo l'attacco a Dol Guldur, Saruman utilizza Radagast per attirare Gandalf a Isengard. Qui, Saruman palesa il suo tradimento e prospetta a Gandalf una finta alleanza con Sauron, in modo tale che il Sire di Mordor creda di aver gi\u00e0 il dominio sulla Terra di Mezzo. Al contempo Saruman \u00e8 convinto che i Saggi, uniti insieme a Sauron, potrebbero pian piano manipolare il corso degli eventi a loro piacimento realizzando quegli stessi scopi per cui avevano deciso di combattere Sauron, e infine spodestare Sauron stesso e governare con sapienza la Terra di Mezzo. Dalle parole di Saruman si pu\u00f2 anche capire quello che \u00e8 il suo personale progetto di creazione di una nuova societ\u00e0. Lo Stregone Bianco auspica l'avvento di un nuovo ordine, basato unicamente sul puro esercizio della razionalit\u00e0, sull'uso incontrastato della scienza e della tecnica in contrasto con le antiche superstizioni e tradizioni. Ci\u00f2 che per Gandalf \u00e8 inaccettabile, cio\u00e8 che i Saggi prendano il potere con la forza e impongano le proprie superiori conoscenze agli altri, per Saruman \u00e8 invece l'unica soluzione possibile. Nasce uno scontro, da cui Gandalf esce sconfitto e viene imprigionato nella torre di Orthanc. Il Grigio riesce comunque a fuggire con l'aiuto di Gwaihir, il Signore delle Aquile.\nSuccessivamente, Saruman raduna un esercito di orchi e con le arti malefiche fonde gli Uomini Selvaggi coi Goblin. Arriva a scatenare la guerra contro Rohan, ma il suo esercito, dopo le prime due vittorie ai Guadi dell'Isen, perir\u00e0 al Fosso di Helm. La stessa Isengard viene assediata e presa dagli Ent e dagli Ucorni. Imprigionato a Orthanc insieme al fido servitore Grima Vermilinguo, Saruman si rifiuta comunque di pentirsi e tornare ad aiutare nella lotta a Sauron; perde cos\u00ec ogni potere e viene cacciato dall'ordine degli Istari da Gandalf, nuovo capo dello stesso ordine:\nSaruman rimane cos\u00ec confinato nella sua torre di Orthanc, ma dopo qualche tempo lo si ritrova alla fine del romanzo, insediato nella Contea, con lo pseudonimo di Sharkey, insieme ai suoi banditi (che spiavano Frodo gi\u00e0 da Brea). Infatti gli Ent, mossi da piet\u00e0, avevano lasciato libero lo stregone. L'arrivo dei quattro hobbit da Gondor d\u00e0 il via alla rivolta che ribalter\u00e0 il dominio dello stregone che viene ucciso da Vermilinguo, in un raptus di follia, mentre erano stati cacciati da casa Baggins, che era stata la loro dimora durante la permanenza nella Contea. Dopo la morte, Saruman subisce lo stesso destino di Sauron: il suo spirito si separa dal corpo e viene portato via dal vento:\nDescrizione.\nFisicit\u00e0.\nLa prima descrizione del personaggio avviene ne \"Le due torri\":\nSaruman \u00e8 un vecchio dal viso lungo, la fronte alta e gli occhi profondi. Ha i capelli lunghi e bianchi, cos\u00ec come la barba (ma con qualche ciocca nera). Il suo vestiario elegante e pregiato \u00e8 in netta contrapposizione con quello di Gandalf il Grigio, che veste invece abiti logori e consunti: da ci\u00f2 si deduce che Saruman badi molto al suo aspetto. Indossa sempre un abito bianco (da qui l'appellativo di \"Saruman il Bianco\"), colore che, in tutte le tradizioni simboliche, \u00e8 usato tradizionalmente per indicare purezza e luce: \u00e8 quindi logico che lo stregone indossi questo colore, poich\u00e9 \u00e8 il capo degli Istari e del Bianco Consiglio, cio\u00e8 i due principali ordini appartenenti alle forze del bene. Dopo essere passato dalla parte del male, le vesti di Saruman si presentano sotto un diverso e mutevole aspetto, costituite cio\u00e8 da un'infinit\u00e0 di colori discernibili a seconda della luce e dei movimenti dello stesso stregone:\nQuando Isengard viene conquistata dagli Ent, Saruman risente il peso della sconfitta e appare come un vecchio curvo su un bastone vestito di stracci grigi o bianchi sporchi:\nGli oggetti maggiormente usati da Saruman sono il suo bastone e un Palant\u00edr, una sfera di cristallo usata per trasmissioni telepatiche. Saruman perder\u00e0 entrambi gli oggetti: il suo bastone viene spezzato da Gandalf, mentre il suo Palant\u00edr viene gettato da Orthanc da Grima.\nAspetti caratteriali.\nNei romanzi di Tolkien, Saruman \u00e8 un personaggio ricco di sfaccettature. In quanto capo degli Istari (e successivamente del Bianco Consiglio), egli avrebbe dovuto \"incoraggiare e portare alla luce i poteri innati dei nemici di Sauron\". Ma sin dalla sua partenza per la Terra di Mezzo, egli si dimostra una persona non proprio benevola, che nutre rapporti controversi nei confronti dei suoi alleati: disprezza Radagast, al punto tale da rifiutarlo come compagno di viaggio, diffida di Galadriel ed \u00e8 invidioso di Gandalf. Il rapporto con il Grigio \u00e8 piuttosto controverso e come si legge nei \"Racconti incompiuti\":\nSaruman \u00e8 una persona dotata di grande saggezza, intelligenza e astuzia (i suoi nomi, infatti, significano proprio \"Uomo di abilit\u00e0\"). Tra gli Istari \u00e8 colui che conosce di pi\u00f9 la storia di Sauron e degli Anelli del Potere. \u00c8 molto geloso delle sue conoscenze e non sopporta che qualcuno gli nasconda fatti importanti. Come si legge nei \"Racconti incompiuti\":\nSebbene detesti ammetterlo, Saruman ama fumare l'erba pipa. Inizialmente aveva finto un atteggiamento di disprezzo nei confronti della sostanza, ma segretamente aveva cominciato ad usarla. Temeva per\u00f2 che la cosa venisse scoperta, che le sue beffe gli si rivoltassero contro e che si finisse per ridere di lui perch\u00e9 imitava Gandalf e lo si disprezzasse perch\u00e9 lo faceva di nascosto.\nLa caduta del personaggio.\nNel progredire de \"Il Signore degli Anelli\" si assiste alla caduta di Saruman. Infatti anche gli Istari sono predisposti alla caduta e al peccato:\nNei \"Racconti incompiuti\" si legge che all'inizio le intenzioni di Saruman non erano negative, ma guidate dall'orgoglio e dalla diffidenza nei confronti degli altri membri del Bianco Consiglio. Successivamente le cose cambiarono e, come si legge nel \"Silmarillion\":\nCos\u00ec Saruman, da saggio e nobile si trasforma, in virt\u00f9 di una voluta metamorfosi, in uno schiavo: lo schiavo dell'Unico Anello. Si muta in uno schiavo che non sa di esserlo e s'illude di non esserlo: crede di poter controllare e manipolare Sauron, pensando di essere al di sopra di tutto e che nulla abbia potenza e forza al di fuori di ci\u00f2 che egli, egoisticamente, considera tale. Ma con ci\u00f2 viene meno alla sua ontologia, ai suoi principi. Volendo l'Unico Anello per s\u00e9 e tentando di sottomettere la Terra di Mezzo, Saruman tradisce la sua stessa ragione d'essere. Cambia di conseguenza il simbolo colore della sua interiorit\u00e0. Ci\u00f2 \u00e8 affrontato nel romanzo con una metafora interessante. In quanto capo degli stregoni il suo appellativo \u00e8 \"Il Bianco\" e tale \u00e8 la sua veste. Quando Gandalf va a trovarlo per chiedere aiuto, Saruman si rivela per ci\u00f2 che \u00e8 diventato: i suoi manti si svelano con tessuti di tutti i colori.\nIl colore attribuito agli stregoni \u00e8 quindi di un segno del loro status gerarchico ed etico. Saruman \u00e8 accecato dall'ambizione e il bianco onorifico della sua veste non \u00e8 pi\u00f9 segno del candore dell'animo e della nobilt\u00e0 della propria missione di guida contro il Nemico, ma \u00e8 visto con gli occhi dell'intelletto speculativo, per cui il bianco \"serve come base\" una pagina bianca, su cui incidere il proprio ego nella storia. Gandalf avverte che se il bianco non \u00e8 pi\u00f9 tale vuol dire che \u00e8 sparito e chi infrange una cosa per scrutarla ha abbandonato la strada della sapienza.\nIl progresso tecnologico.\nSaruman \u00e8 presentato come metafora del potere che sfrutta ciecamente la tecnologia, avendo perso di vista i binari dell'etica. Antitesi a questo concetto \u00e8 la foresta di Fangorn e Barbalbero. Ad un certo punto nel romanzo Barbalbero parla del suo rivale Saruman definendolo accuratamente nel suo significato:\nAttraverso il riferimento continuo fra industria e guerra come sinonimi, specialmente in relazione alla produzione da parte di Saruman di un esercito di Uruk-hai e la distruzione della Contea, Tolkien presenta un'immagine molto negativa dell'industria e del progresso tecnologico. Secondo Patrick Curry, l'odio di Tolkien nei confronti del progresso industriale risale al XX secolo, periodo dello sviluppo urbano nelle Midlands occidentali.\nNomi.\nCurumo sembrerebbe essere il nome di Saruman in Quenya, mentre Curun\u00edr n\u00e9 era la forma in sindarin e significa \"l'Uomo di Destrezza\". Il nome Saruman, pi\u00f9 precisamente Saruman il Bianco (\"Saruman the White\"), \u00e8 il nome usato dagli uomini nel Nord della Terra di Mezzo. Contiene la parola anglosassone \"searu\", \"saru\", \u00ababilit\u00e0, astuzia, furbo, espediente\u00bb. Secondo Tom Shippey, il nome Saruman in dialetto merciano-anglosassone, utilizzato da Tolkien per rappresentare la lingua di Rohan, pu\u00f2 significare \"intelligente\", \"abile\" o \"geniale\". Pi\u00f9 avanti nella storia muta il suo nome in Saruman Multicolore. Lo pseudonimo di Sharkey, utilizzato da Saruman durante la sua dittatura nella Contea, \u00e8 probabilmente un termine originariamente tratto dal linguaggio degli Orchi, \"Shark\u00f9\", ovvero \"Vecchio uomo\".\nDurante la stesura de \"Il Signore degli Anelli\" Tolkien chiam\u00f2 il personaggio con i nomi di Saramond il Grigio e Saromond il Bianco.\nPoteri.\nSaruman viene descritto con diversi poteri mentali e spirituali. I suoi poteri vengono descritti da Aragorn:\nIl principale potere dello stregone \u00e8 sicuramente la sua voce, mielata e ammaliante, che pu\u00f2 trasformarsi in un incantesimo in grado di irretire gli altri:\nPossiede un intelletto fine e ha una grande conoscenza della metallurgia dovuto al suo essere uno dei servi di Aul\u00eb. Come gli altri Istari ha una grande conoscenza dei linguaggi, popoli e luoghi del mondo grazie ai suoi viaggi. Il suo intelletto \u00e8 tale da essere riuscito a inventare e creare cose mai viste nella Terra di mezzo. I pi\u00f9 grandi esempi di ci\u00f2 sono stati la creazione di una razza di orchi del tutto nuova (con la quale Saruman ha violato le leggi della natura) gli Uruk-Hai, creati tramite oscuri incroci di razza, molto pi\u00f9 efficienti e brutali persino dei normali orchetti generati all'inizio del mondo, le nuove armi usate dagli Uruk-Hai in guerra e la carica esplosiva usata nella battaglia del fosso di Helm. Radagast gli ha insegnato la lingua degli uccelli con cui domina grandi stormi di corvi giganti, i crebain e inoltre la sua volont\u00e0 era tale da riuscire a estendersi addirittura oltre Isengard, infatti quando Aragorn, Gimli e Legolas si misero ad inseguire gli Uruk-hai che trasportavano Merry e Pipino sentirono il loro passo appesantirsi mentre i loro nemici guadagnavano sempre pi\u00f9 terreno, i tre intuirono subito che quella era proprio opera dell'influsso maligno dello stregone. Durante gli attacchi ad Isengard sembra dimostrare la capacit\u00e0 di scatenare fuoco e trappole celate nel sottosuolo contro gli Ent. Sembra essere in grado di dominare i Palant\u00edr senza per\u00f2 evitare di soccombere al potere di Sauron. In un racconto contenuto nei \"Racconti incompiuti\" dimostra la capacit\u00e0 di far risuonare la voce da qualunque angolo di Isengard tanto da opporsi ai Nazg\u00fbl.\nAdattamenti.\nSaruman \u00e8 apparso in molti adattamenti cinematografici e radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, che per\u00f2 non riscosse il successo sperato; persino Tolkien rimase deluso dell'opera. Nel secondo adattamento della BBC Radio, Saruman \u00e8 pi\u00f9 fedele rispetto al libro, soprattutto nel carattere.\nNella versione animata del 1978 Saruman \u00e8 doppiato da Kerr Fraser, ma rispetto al romanzo appare indossando un abito di colore rosso (Saruman stesso in questa versione si riferisce da subito a lui stesso con l'epiteto di \"Multicolore\" anzich\u00e9 \"Bianco\") ed \u00e8 chiamato \"Aruman\" nella versione originale. Secondo Smith e Matthews, il nome Aruman venne utilizzato per evitare confusione con il nome di Sauron.\nNella trilogia de \"Il Signore degli Anelli\" di Peter Jackson il personaggio \u00e8 interpretato da Christopher Lee con la voce italiana dello storico attore e doppiatore Omero Antonutti. Saruman \u00e8 simile alla sua versione cartacea, ma presenta comunque alcune differenze. Contrariamente al libro, in cui tenta di controllare la Terra di Mezzo facendo il doppio gioco con Sauron e con la Compagnia, nel film invece Saruman viene dipinto come un burattino nelle mani di Sauron, da cui \u00e8 totalmente rimasto irretito. Anche la fine del personaggio \u00e8 molto diversa dal libro. Saruman, infatti, muore ad Orthanc, ucciso da Grima Vermilinguo mentre sta trattando con Gandalf e Th\u00e9oden. Tale scena \u00e8 presente soltanto nella versione estesa del film \"Il ritorno del re\" per decisione di Peter Jackson:\nNella trilogia de \"Lo Hobbit\", sempre diretta da Peter Jackson, Christopher Lee ha ripreso il ruolo di Saruman, mentre Omero Antonutti \u00e8 ritornato a doppiare il personaggio nella versione italiana. Saruman non compare nel romanzo \"Lo Hobbit\", ma le vicende che lo vedono protagonista nei film provengono dalle Appendici de \"Il Signore degli Anelli\", cio\u00e8 le riunioni del Bianco Consiglio e l'attacco a Dol Guldur. Lee dichiar\u00f2 che Saruman sarebbe ricomparso sul grande schermo come \"un uomo buono e nobile\". Il personaggio compare nel primo e nel terzo film, affrontando personalmente i Nazg\u00fbl nella battaglia vinta a Dol Guldur. Lee \u00e8 deceduto il 7 giugno 2015 all'et\u00e0 di 93 anni, pochi mesi dopo l'uscita del terzo film della trilogia.\nCultura di massa.\nAllo Stregone Bianco \u00e8 stato dedicato l'asteroide 418532 Saruman, scoperto nel 2008. Il nome \u00e8 stato reso ufficiale il 25 settembre 2018 dal Minor Planet Center."}
{"id": "134444", "revid": "124905870", "url": "https://it.wikipedia.org/wiki?curid=134444", "title": "Isengard", "text": "Isengard \u00e8 una fortezza di Arda, l'universo immaginario fantasy creato dallo scrittore inglese J. R. R. Tolkien. \u00c8 un'antica fortezza n\u00famenoreana, situata all'estremit\u00e0 meridionale delle Montagne Nebbiose al confine nord-occidentale della regione di Gondor. Il fiume Isen passa vicino al complesso fortificato e ne costituisce un limite naturale.\nIl complesso di Isengard \u00e8 costituito da mura di pietra di forma circolare (chiamata il Cerchio di Isengard) e da un'alta torre centrale chiamata Orthanc.\nUno dei sette palant\u00edr, che Elendil e i suoi figli portarono con loro nella Terra di Mezzo, dopo la caduta di N\u00famenor, fu conservato a Orthanc. La fortezza diviene, nell'anno 2759 della Terza Era, dimora di Saruman il Bianco, uno degli Istari.\nStoria.\nIl complesso di Isengard viene edificato dai N\u00famenoreani in esilio, nella Seconda Era, attorno all'antica torre di Orthanc. Posta al confine nord-occidentale del Regno di Gondor, assieme alla fortezza di Aglarond, Isengard era deputata nella Terza Era al controllo dei guadi dell'Isen, come difesa estrema contro le incursioni provenienti da Est. Nel 2150, infatti, una trib\u00f9 di Esterling, i Balchoth, aveva invaso le terre di Rohan da oriente.\nIl fiume Isen nasce a Methedras, il monte che si trova alle spalle di Isengard e che costituisce una difesa naturale verso nord. Sugli altri tre lati la torre \u00e8 protetta dalla difesa perimetrale muraria vera e propria conosciuta come \"Il Cerchio di Isengard\". Il muro di pietra \u00e8 interrotto, a nord-est, da una saracinesca attraverso cui scorre l'Isen, ed a sud dai cancelli di Isengard, posti su entrambe le sponde del fiume.\nIsengard era un verde e piacevole luogo, con molti e grandi alberi e campi d'erba, nutriti dall'Isen. Orthanc stava nell'esatto centro.\nIl Calenardhon fu sempre una regione poco popolata e non si riprese mai dalla Peste Nera che la flagell\u00f2 nel 1636 T.E. Nei secoli successivi la popolazione decrebbe costantemente a causa dell'emigrazione verso le pi\u00f9 fertili terre dell'Ithilien e delle sponde dell'Anduin. Le roccaforti locali furono lasciate nelle mani di capi locali ereditari, di sangue perlopi\u00f9 misto. Questo fu anche il destino di Isengard; tuttavia Orthanc venne chiusa e le sue chiavi furono portate a Minas Tirith.\nQuando il Calenardhon venne offerto a Eorl il Giovane da parte del Sovrintendente Cirion, prendendo il nome di Rohan, Isengard rimase a Gondor, unica fortezza da questi conservata a nord degli Ered Nimrais, sebbene ormai quasi dimenticata.\nL'attenzione dei Sovrintendenti era infatti rivolta costantemente a oriente, da dove provenivano i pericoli maggiori per il reame. Con il passare degli anni la popolazione di Isengard si intrecci\u00f2 con quella del Dunland e i suoi legami con Gondor si affievolirono. Quando i Dunlandiani ripresero a razziare il territorio di Rohan, ai tempi in cui su questi regnava D\u00e9or, Isengard manifest\u00f2 un certo grado di complicit\u00e0 con gli invasori; infine, nel 2710 T.E., i Dunlandiani occuparono la fortezza, massacrando coloro che si opposero al loro dominio diretto.\nNegli anni successivi n\u00e9 Rohan n\u00e9 Gondor ebbero la forza di riconquistare la fortezza. Nel 2758 T.E. i Dunlandiani, alleati con gli Esterling, invasero Rohan. Non potendo contare sull'aiuto di Gondor, impegnato a fronteggiare un'aggressione dei Corsari di Umbar, il paese capitol\u00f2: i Rohirrim superstiti (compreso il loro sovrano, Helm Mandimartello) trovarono rifugio nelle fortificazioni montane, mentre il Lungo Inverno flagellava sia difensori che attaccanti. Infine Fr\u00e9alaf, nipote di Helm, uccise Wulf, il comandante degli aggressori e Gondor riusc\u00ec a inviare dei rinforzi: i Dunlandiani furono cacciati dal paese e Fr\u00e9alaf prese Isengard per fame.\nPrima della fine del 2759 T.E. Saruman si offr\u00ec di assumere il comando di Isengard, ristrutturandola e reintegrandola nel sistema di difesa occidentale di Rohan e Gondor. Data la fiducia di cui godeva presso Beren, Sovrintendente di Gondor, la sua richiesta venne accolta e gli furono consegnate le chiavi di Orthanc. Da allora la valle d'Isengard prese il nome di \"Nan Curun\u00edr\", ossia \"Valle dello Stregone\", in quanto \"Curun\u00edr\" \u00e8 il nome in lingua sindarin dato a Saruman dagli Elfi.\nDurante la Guerra dell'Anello, Isengard divenne la base delle operazioni di Saruman contro i Rohirrim, ed egli insozz\u00f2 la vallata, abbattendo gli alberi (e, nella versione cinematografica, costruendo una diga che bloccava l'Isen). La valle di Isengard venne deturpata con delle profonde cavit\u00e0, usate per generare gli Uruk-hai e forgiare armi. Isengard divenne la dimora di innumerevoli Orchi e Uruk-hai, con i quali Saruman tent\u00f2 di conquistare Rohan. Infine un'armata di Ent e Ucorni guidata da Barbalbero di Fangorn attacc\u00f2 Isengard, prendendo la vallata, sebbene non potessero prendere Orthanc. Dopo aver preso la vallata, gli hobbit Meriadoc Brandibuck e Peregrino Tuc vennero nominati i \"guardiani della porta\" e ricevettero la visita del re Th\u00e9oden di Rohan, di Aragorn e di Gandalf davanti ai cancelli, venuti per rendere conto a Saruman del male fatto. Saruman venne affrontato, ma rifiut\u00f2 il perdono offertogli da Gandalf, restando con il suo servo Grima Vermilinguo sotto la custodia di Barbalbero. Saruman fugg\u00ec da Isengard dopo la sconfitta di Sauron, sfruttando la piet\u00e0 di Barbalbero. Durante la Quarta Era Isengard venne restaurata, e Barbalbero ripiant\u00f2 molti alberi. Gli Ent distrussero il cerchio di mura, e nominarono la nuova foresta \u201cTreegarth di Orthanc\u201d. Sempre durante la Quarta Era, Orthanc divenne nuovamente una torre del Regno Riunito di Arnor e Gondor sotto il dominio del re Aragorn \"Elessar\".\nOrthanc.\nIl Pinnacolo di Orthanc \u00e8 la Torre Nera di Isengard. Tolkien specifica che il nome \u00e8 sia Sindarin \"Monte Zanna\", sia Rohirric \"Mente Astuta\".\nOrthanc venne costruita alla fine della Seconda Era dai N\u00famen\u00f3reani di Gondor a partire da un unico pezzo di roccia con un processo sconosciuto e poi rinforzata.\nNessuna arma conosciuta \u00e8 in grado di danneggiarla. Orthanc si eleva per circa 300m sul cerchio di Agrenost, che gli uomini chiamano piana di Isengard, e alla sommit\u00e0 consta di quattro picchi aguzzi. L'unico ingresso si trova alla fine di una scalinata ed \u00e8 sovrastato da una piccola finestra.\nOrthanc conteneva uno dei palant\u00edri del Regno del Sud ed era protetta da un guardiano finch\u00e9 Isengard non venne abbandonata da Gondor. La Torre allora venne chiusa.\nBeren diede Isengard e anche le chiavi di Orthanc allo stregone Curun\u00edr detto dagli Uomini Saruman. Saruman ne fece la sua base operativa durante la ricerca dell'Unico Anello e l'attacco a Rohan durante la Guerra dell'Anello.\nPer quanto riguarda i guardiani di Orthanc, dopo che Saruman vi si stabil\u00ec \u00e8 presumibile che fosse coadiuvato da uomini e orchetti nella protezione della fortezza. Nel romanzo viene fornita una rapidissima descrizione di uno di questi uomini; carnagione giallognola, statura relativamente bassa rispetto agli standard degli uomini, occhi obliqui e taglio oculare allungato."}
{"id": "134445", "revid": "1318309", "url": "https://it.wikipedia.org/wiki?curid=134445", "title": "Esperimento di Hershey-Chase", "text": "L'esperimento di Alfred D. Hershey e Martha Chase prova definitivamente nel 1952 che il materiale genetico \u00e8 costituito da DNA e non da proteine. In seguito a questi risultati incontrovertibili anche gli scienziati che avevano criticato l'esperimento di Avery, di MacLeod e di McCarty si convincono dell'importantissimo ruolo biologico del DNA.\nSchema dell'esperimento.\nHershey e Chase svolgevano studi su un fago, ovvero un virus in grado di infettare i batteri, nel loro caso il batterio Escherichia coli (E. coli); in particolare il fago di loro interesse era noto come \"T2\".\nAll'epoca era noto che T2 era formato \"esclusivamente\" da DNA protetto da un involucro proteico.\nI due scienziati prepararono in parallelo due colture di Escherichia Coli:\nI batteri delle due colture metabolizzarono da una parte il fosforo e dall'altra lo zolfo introducendo questi atomi radioattivi nelle biomolecole presenti all'interno delle cellule. \nIn particolare:\nA questo punto i ricercatori infettarono parallelamente le colture batteriche con il fago T2. Questo virus utilizza l'apparato biosintetico delle cellule di \"E. coli\" per replicare il proprio DNA e per sintetizzare le proteine del rivestimento (cfr. Ciclo litico di un virus).\nDal momento che i nucleotidi e gli amminoacidi utilizzati nella sintesi del DNA e delle proteine virali sono quelli presenti all'interno della cellula infettata, ne risulta che i fagi sviluppati dall'infezione nella prima coltura avranno un DNA marcato radioattivamente, mentre quelli sviluppati dall'infezione della seconda coltura avranno il rivestimento proteico esterno marcato radioattivamente.\nHershey e Chase separarono i fagi neoformati (quelli marcati) dai due terreni di coltura e, separatamente, li utilizzarono per infettare altre due colture di \"E. coli\", in questo caso cresciute su terreni \"standard\" privi di isotopi radioattivi.\nIl processo utilizzato per determinare se la radioattivit\u00e0 provenisse dall'interno o dall'esterno delle cellule fu il seguente: dopo un certo tempo dall'inizio dell'infezione, il terreno di coltura veniva posto in un omogeneizzatore. La conseguente agitazione provocava il distacco del rivestimento proteico dei virus dalla membrana cellulare (in questo caso si parla di \"ombre fagiche\" poich\u00e9 questi rivestimenti proteici non contengono il DNA che \u00e8 gi\u00e0 stato iniettato nella cellula).\nIl tutto veniva poi centrifugato: la parte cellulare (contenente eventualmente il DNA marcato) rimaneva sul fondo della provetta, mentre i rivestimenti proteici distaccati dalle membrane cellulari rimanevano in sospensione. A seconda di dove si misurava la maggiore radioattivit\u00e0 era possibile dedurre se la molecola marcata si trovasse o meno all'interno della cellula.\nNel caso del DNA marcato la radioattivit\u00e0 si misur\u00f2 sul fondo della provetta:\nNel caso delle proteine marcate la radioattivit\u00e0 si misur\u00f2 sul sopranatante:\nConclusione.\nDal momento che il fago per replicarsi ha bisogno di introdurre all'interno della cellula ospite il suo materiale genetico per poter sfruttare l'apparato batterico di replicazione del DNA, appare evidente che questo materiale genetico deve per forza essere il DNA poich\u00e9, come dimostrato, le proteine non entrano nella cellula colpita mentre il DNA s\u00ec.\nA questo punto rimaneva aperta un'ultima questione: \"\"Di cosa \u00e8 fatto il materiale genetico degli \"organismi\" che non contengono DNA (i virus a RNA)?\"\".\nLa risposta a questa domanda non tard\u00f2 ad arrivare in seguito a studi condotti sul virus del mosaico del tabacco (TMV) da \"Gierer e Schramm (1956) e da Fraenkel-Conrat e Singer (1957)\"."}
{"id": "134447", "revid": "599013", "url": "https://it.wikipedia.org/wiki?curid=134447", "title": "Francesca Piccinini", "text": "Biografia.\nFuori dai palazzetti, nel 2004 realizza un calendario sexy per la rivista maschile \"Men's Health\", l'anno successivo pubblica la propria biografia dal titolo \"La melagrana\", e nel 2011 partecipa in un cameo alla pellicola \"Femmine contro maschi\" di Fausto Brizzi.\nPer i suoi risultati sportivi ha ricevuto il Collare d'oro al Merito Sportivo.\nCarriera.\nClub.\nInizia la carriera nel 1991 con la , nella formazione minore militante in Serie D, per poi passare nella stagione seguente alla squadra maggiore militante nel campionato di Serie B1. Nella stagione 1993-94 viene ingaggiata dalla , in Serie A1: fa il suo esordio in campionato il 7 novembre 1993, in una gara contro l', all'et\u00e0 di 14 anni.\nDopo due annate con il club toscano, di cui una in Serie A2, si trasferisce a per la stagione 1995-96 e poi a per la stagione 1996-97: con il club emiliano arrivano i primi successi a livello di club, come la vittoria della Supercoppa europea 1996 e della Coppa delle Coppe.\nDopo un'annata nello , lascia l'Italia per giocare nella stagione 1998-99 nella Superliga brasiliana con il , con il quale conquista un secondo posto in campionato.\nNella stagione 1999-00 viene ingaggiata da : nel corso degli anni con il club orobico ha ottenuto la vittoria di quattro scudetti, due coppe Italia, tre Supercoppe italiane, cinque Champions League e una Coppa delle Coppe.\nNella stagione 2012-13 viene ingaggiata dal , mentre nella stagione successiva passa alla neonata di Modena, societ\u00e0 dove resta per due annate. Per il campionato 2015-16 difende i colori di , con cui si aggiudica la Supercoppa italiana e la Champions League, ottenendo anche il riconoscimento come miglior giocatrice.\nNella stagione 2016-17 si accasa all' di Novara, sempre in Serie A1, con cui si aggiudica lo scudetto 2016-17, la Supercoppa italiana 2017, due Coppe Italia e la Champions League 2018-19.\nNel settembre 2019, al termine della stagione 2018-19 annuncia un primo ritiro dall'attivit\u00e0 agonistica; tuttavia nel gennaio 2020 ritorna in campo per vestire la maglia della di Busto Arsizio, in Serie A1, con cui conclude la stagione 2019-20 e gioca poi la stagione 2020-21. Al termine di quest'ultimo campionato si ritira nuovamente.\nNazionale.\nDopo aver vinto nel 1994 la medaglia d'argento al campionato europeo Under-19, nel 1995 ottiene le prime convocazioni in nazionale, dove esordisce il 10 giugno, in un match contro gli Stati Uniti, persa dalle azzurre con il risultato di 3-1.\nCon la Nazionale Under-19 si aggiudica la medaglia d'oro nel campionato europeo 1996 e con quella Under-20 la medaglia d'argento al campionato mondiale 1997, vince i XIII Giochi del Mediterraneo.\nNel 1999, con la nazionale maggiore conquista la medaglia di bronzo al campionato europeo.\nOttiene numerosi successi, a partire dalle vittorie al campionato mondiale 2002, alla Coppa del Mondo 2007 e al campionato europeo e Grand Champions Cup nel 2009: numerose sono le medaglie di bronzo e argento al campionato europeo, nel periodo compreso tra il 1999 e 2005, e al World Grand Prix tra il 2004 e il 2010.\nNel 2016 gioca le sue ultime partite con la nazionale."}
{"id": "134448", "revid": "46291", "url": "https://it.wikipedia.org/wiki?curid=134448", "title": "Abutilon", "text": "Abutilon \u00e8 un genere di piante appartenente alla famiglia delle Malvacee, diffuso nelle regioni calde di entrambi gli emisferi.\nDescrizione.\nPianta annuale con fusto alto da 30\u2013 150\u00a0cm, le foglie possono essere lunghe fino a 15\u201320\u00a0cm.\nDistribuzione e habitat.\nIn Italia la possiamo trovare in: Piemonte, Lombardia, Veneto, Friuli-Venezia Giulia, Liguria, Emilia-Romagna, Toscana, Lazio, Campania e Sicilia. \nQuesta pianta \u00e8 considerata infestante delle culture a ciclo primaverile ed estivo e deve la sua espansione all'enorme quantit\u00e0 di semi prodotti.\nI suoi \"habitat\" sono i terreni umidi ed incolti, gli orti e i campi coltivati.\nTassonomia.\nIl genere comprende le seguenti specie:\nUsi.\nAlcune specie spontanee nei paesi caldi e in particolare in Asia hanno anche un interesse agrario quali piante fornitrici di fibre tessili. Infatti con il nome di fibre di \"Abutilon\" sono noti alcuni prodotti simili alla juta ottenuti per macerazione della corteccia.\nLa specie \"Abutilon theophrasti\" ha propriet\u00e0 emollienti, antinfiammatorie, diuretiche ed antisettiche. Le radici, le foglie ed il fusto vengono usate per l'alto contenuto di mucillagine, per lenire le mucose del sistema respiratorio ed urinario, produce effetti calmanti anche su ferite ed ulcere. I semi hanno potere lassativo."}
{"id": "134449", "revid": "46291", "url": "https://it.wikipedia.org/wiki?curid=134449", "title": "Acantholimon", "text": "Acantholimon \u00e8 un genere di piante dicotiledoni appartenente alla famiglia delle Plumbaginaceae che trae la propria denominazione dal greco \"akanthos\" che vuol dire spina e \"leimonion\" che significa prateria, e quindi con possibile allusione a un tappeto erboso di piante spinose.\nGli \"Acantholimon\" sono noti con le loro 75 specie provenienti dalla flora spontanea del Mediterraneo orientale sino all'Iran. Tutte le specie hanno un ruolo importante dunque nelle praterie aride dell'area mediterranea orientale."}
{"id": "134451", "revid": "46291", "url": "https://it.wikipedia.org/wiki?curid=134451", "title": "Acanthopanax", "text": "Acanthopanax \u00e8 un genere di piante della famiglia Araliaceae, composto da oltre 15 specie tutte originarie dell'Asia centrale e orientale o della regione himalayana; si tratta di grossi cespugli o alberi usualmente spinosi provvisti di numerose foglie alterne a lungo picciolo, con forma palmatolobata o digitata sempre caduche. \nI fiori sono piccoli normalmente verdastri bisessuali o unisessuali in ombrelle che spesso formano larghe pannocchie terminali."}
{"id": "134452", "revid": "6923", "url": "https://it.wikipedia.org/wiki?curid=134452", "title": "Isar", "text": "L'Isar \u00e8 un fiume che scorre nel Tirolo, Austria e Baviera, Germania. La sua sorgente \u00e8 situata sui Monti del Karwendel in Tirolo, presso Scharnitz; entra in Germania nei pressi di Mittenwald, dove attraversa la pianura della Baviera bagnando Lenggries, Bad T\u00f6lz, Geretsried, Wolfratshausen, Monaco, Frisinga e Landshut prima di raggiungere il Danubio nei pressi di Deggendorf. Affluisce da destra nel Danubio a Deggendorf, a 2282\u00a0km dalla foce del grande fiume.\nCon 295\u00a0km di lunghezza, \u00e8 il quarto fiume della Baviera dopo il Danubio, l'Inn, e il Meno. In Germania, \u00e8 il secondo affluente pi\u00f9 importante del Danubio dopo l'Inn. \nFra gli affluenti ci sono il Loisach e l'Amper.\nLe acque dell'Isar sono portate attraverso un canale al lago artificiale Speichersee per la produzione di energia idroelettrica e interventi come questo, dopo gli anni 1950, hanno reso le alluvioni meno frequenti.\nEtimologia.\nSecondo la pi\u00f9 comune interpretazione, il nome \"Isar\" deriva dall'unione delle parole celtiche \"ys\" (veloce, torrenziale) and \"ura\" (acqua, fiume). Secondo una differente interpretazione, \"ys\" potrebbe significare \u201calto\u201d cos\u00ec come \u201cbasso\u201d, facendo riferimento al rapido cambiamento del livello dell'acqua nel fiume Isar. Nell'antica area di insediamento celtica, si possono ritrovare molti nomi di fiumi correlati:\n+ fiume Isar (fiume da cui veniva estratta in grande quantit\u00e0 la pietra calcarea che dette origine alla fine del 700 alla stampa litografica, per le sue propriet\u00e0 di assorbire sia l'acqua che il grasso.\nL'antico nome della parte bassa del Danubio, Ister, potrebbe avere la stessa origine. Recenti interpretazioni lo mettono in relazione all'antica particella basca *(w) its-, 'acqua', che pu\u00f2 essere ritrovata in nomi di fiumi simili ma con etimologia altrimenti inspiegabile, come V\u00e9z\u00e8re, Vizela, Weser e Vistola.\nGeografia.\nL'Isar raccoglie una considerevole parte delle acque delle Alpi e dei Monti del Karwendel indirizzandole a nord-est verso il Danubio e di conseguenza verso il Mar Nero. Il bacino idrografico ha una estensione di circa 9.000\u00a0km quadri. Durante l'inverno la maggior parte delle precipitazione sulle Alpi sono nevose e ci\u00f2 causa un aumento della portata del fiume durante lo scioglimento primaverile delle nevi. L'Isar ha una portata media di 175\u00a0m\u00b3 al secondo e ci\u00f2 lo rende comparabile ad altri fiumi con portata media tedeschi, come la Mosella, Lech o Meno.\nEscludendo gli affluenti maggiori Amper e Loisach, molti fiumi minori si buttano nell'Isar, come il Leutasch, lo Jachen, il D\u00fcrrach, il Dorfen, il Sempt e il Pfettrach.\nLa sorgente ufficiale dell'Isar \u00e8 situata nella Hinterautal a est del villaggio di Scharnitz sui Monti del Karwendel in Tirolo, Austria ad un'altezza sul Livello del Mare di 1.160 metri. Il Lavatsch, che \u00e8 il pi\u00f9 lungo torrente che si butta nell'Isar, ha una sorgente posta pi\u00f9 lontano verso sud-est nei pressi di una baita chiamata Hallangerhaus che \u00e8 in alcuni casi considerata la sorgente effettiva dell'Isar. Proseguendo lungo il corso del fiume, si getta nella prima parte dell'Isar il Birkkarbach, la cui sorgente si trova ai piedi della pi\u00f9 alta montagna dei Monti del Karwendel, il Birkkarspitze, e pi\u00f9 a valle vi si getta il Moserkarbach. Tra Mittenwald e Kr\u00fcn si trova la prima diga sul corso dell'Isar. Le sue acque sono indirizzate nel Walchensee per la generazione di energia. Per aumentare la quantit\u00e0 di energia generata e anche per evitare alluvioni pi\u00f9 a valle \u00e8 stato creato un grosso bacino denominato Sylvensteinsee tra il 1954 e il 1959, posto circa 12\u00a0km a sud di Lenggries. Tale bacino ha prevenuto alcune alluvioni che avrebbero colpito Monaco nel 1979, 1999 e soprattutto nel 2005, quando per la prima volta l'acqua \u00e8 stata rilasciata poich\u00e9 la capacit\u00e0 del bacino era stata superata. L'alluvione di Monaco fu evitata per un soffio. Dopo aver lasciato le Alpi Bavaresi a Bad T\u00f6lz, l'Isar scorre prima attraverso il paesaggio morenico e quindi attraverso la pianura di Monaco. Il fiume prosegue attraverso Frisinga e le colline del Terziario verso la valle del Danubio. La sua foce nel Danubio si trova a 312 metri sul livello del mare, quindi l'Isar copre un dislivello di 848 metri dalla sua sorgente alla sua foce.\nIsole.\nLa maggior parte delle piccole isole e dei banchi di ghiaia continuano a cambiare forma e dimensioni a causa delle piene annuali. Alcune delle isole all'interno delle citt\u00e0 maggiori sono state create durante il diciannovesimo secolo e protette dalla forza erosiva dell'acqua corrente: tra queste troviamo la Museumsinsel (sulla quale \u00e8 sito il Deutsches Museum; in passato questa isola era chiamata Kohleninsel, ovvero isola del carbone) e la Praterinsel (entrambe si trovano a Monaco), la M\u00fchleninsel si trova a Landshut.\nStoria.\n\u00c8 verosimile che l'Isar fosse usato come rotta commerciale, anche in tempi preistorici, per il trasporto di merci dalle Alpi e l'Italia verso il Danubio per mezzo di zattere. Fu costruita una strada commerciale dalla valle dell'Inn attraverso il passo di Seefeld verso le colline pedemontane delle Alpi e chiamata Via Raetia dai Romani. La citt\u00e0 di Mittenwald perci\u00f2 divent\u00f2 un importante punto di scambio nella Werdenfelser Land.\nIn alcuni punti i Romani hanno costruito ponti di legno per poter attraversare il fiume pi\u00f9 agevolmente, evitando le sue forti correnti. Uno di questi ponti potrebbe essere stato costruito lungo la strada romana che conduceva da Salisburgo ad Augusta, a sud di Monaco: ci\u00f2 apr\u00ec una via commerciale pi\u00f9 facile da controllare con entrate pi\u00f9 frequenti e regolari dal pagamento dei pedaggi. La fondazione delle citt\u00e0 di Monaco e Landshut in epoca medievale sono direttamente connesse alla costruzione di ponti e alle successive lotte di potere per il controllo dell'economia da loro derivante. Data la continua crescita delle citt\u00e0 ci fu una domanda costante di legname e calce, che contribu\u00ec ad aumentare il traffico di zattere a scopo commerciale. All'inizio del XVII secolo, merci come frutti dal Mediterraneo, spezie, cotone e seta dal mercato veneziano erano trasportate a partire da Mittenwald lungo l'Isar e il Danubio verso Vienna e Budapest. Durante il XIX secolo, quando il commercio su fiume tocc\u00f2 il suo apice, circa 8.000 chiatte raggiungevano Monaco ogni anno.\nSin dal Medioevo la potenza idrica dell'Isar \u00e8 stata sfruttata da mulini ad acqua. Per assicurare un flusso pi\u00f9 costante per i mulini, l'acqua nella citt\u00e0 di Monaco venne convogliata in piccoli canali. I canali furono utilizzati anche per fornire acqua fresca alla popolazione della citt\u00e0 e alle numerose concerie, oltre a riempire i fossati di protezione posizionati all'esterno del muro cittadino medievale. Durante le annuali inondazioni, le citt\u00e0 lungo l'Isar subirono grossi danni e diverse perdite umane. Nel 1813 un ponte collass\u00f2 a Monaco durante una piena, uccidendo pi\u00f9 di 100 persone che osservavano la piena dal ponte. Dal 1806 in avanti, le sponde del fiume vennero sistemate e il fiume fu canalizzato: tra i vari interventi, il fiume venne dragato per limitare la velocit\u00e0 delle sue acque. Ulteriori misure sono state prese dagli anni venti del XX secolo per l'installazione di impianti idroelettrici. Dal 1954 al 1959 venne costruita l'allora molto discussa Sylvensteinspeicher per la generazione di elettricit\u00e0 e per la difesa dalle piene. Il villaggio di Fall fu sommerso dal bacino creatosi. Quando il livello dell'acqua nel bacino \u00e8 molto basso (per esempio, dopo lunghi periodi di siccit\u00e0 o a seguito di lavori sulla diga, come nel dicembre 2015) le fondamenta del vecchio villaggio (\"Alt-Fall\" o \"Altfall\") sono ancora visibili; che anche la torre della chiesa possa emergere dalle acque \u00e8 invece una leggenda, dato che la suddetta torre venne completamente distrutta dall'inondazione. Solo negli ultimi anni alcune zone dell'Isar hanno ripreso l'aspetto pi\u00f9 naturale di un fiume piuttosto che di canale artificiale.\nNella zona bassa dell'Isar, tra Moosburg e Plattling, l'oro \u00e8 stato raccolto tra i sedimenti del fiume durante il XVI e il XVII secolo: comunque, l'economia non \u00e8 stata molto modificata a causa della modesta entit\u00e0 del metallo ritrovato nel fiume.\nA seguito della loro esecuzione il 16 ottobre 1946, le ceneri dei criminali di guerra nazisti Joachim von Ribbentrop, Hans Frank, Wilhelm Keitel, Alfred Jodl, Alfred Rosenberg, Ernst Kaltenbrunner, Wilhelm Frick, Arthur Seyss-Inquart, Fritz Sauckel e Julius Streicher sono state disperse nell'Isar, come quelle di Hermann G\u00f6ring, che si suicid\u00f2 la notte precedente.\nProblematiche ambientali.\nSin dagli anni 20 l'acqua del fiume Isar \u00e8 stata utilizzata per la generazione di elettricit\u00e0. Ci\u00f2 ha avuto conseguenze di lunga durata non solo per la flora e la fauna locali ma anche per la popolazione. L'acqua del fiume \u00e8 stata deviata molte volte per approvvigionare 28 centrali idroelettriche, e di conseguenza il fiume \u00e8 stato canalizzato per quasi tutta la sua lunghezza. Per esempio, poco a nord di Mittenwald tutta l'acqua del fiume \u00e8 stata deviata verso il lago di Walchen nel 1923 per rifornire la centrale idroelettrica. Dal 1990 una parte dell'acqua, circa 4\u00a0m\u00b3 al secondo, \u00e8 stata reindirizzata nel letto del fiume per evitare che questo rimanesse completamente asciutto. La costruzione della diga di Sylvenstein e i numerosi regolamenti riguardanti il fiume (realizzati nei primi anni del XIX secolo) hanno rafforzato tali caratteristiche. La costruzione della diga di Sylvenstein ha evitato ulteriori straripamenti del fiume.\nNegli ultimi tempi, ci sono stati tentativi di riportare l'Isar al suo aspetto naturale originario. Per esempio, fin dal maggio 2000 la parte del fiume nella zona a sud di Monaco, tra Gro\u00dfhesseloher Br\u00fccke and Reichenbachbr\u00fccke, \u00e8 stata riportata a un carattere pi\u00f9 naturale. Per raggiungere tale obiettivo, il letto del fiume \u00e8 stato allargato, le sponde sono state spianate e piccole isole ghiaiose sono state costruite per limitare la velocit\u00e0 dell'acqua; in pi\u00f9, le dighe sono state allargate sia in altezza che in larghezza.\nOltre a una protezione pi\u00f9 ampia dalla piene, il fiume \u00e8 stato riportato a uno stato pi\u00f9 naturale e perci\u00f2 \u00e8 stata migliorata la qualit\u00e0 dell'attivit\u00e0 ricreativa all'interno della citt\u00e0 di Monaco. La qualit\u00e0 delle acque \u00e8 aumentata anche grazie al potenziamento degli impianti di trattamento delle acque nere posti lungo il fiume. Il numero di batteri 'comunque relativamente alto. Insieme ad altre citt\u00e0 e comunit\u00e0 poste lungo il corso dell'Isar, la citt\u00e0 di Monaco si \u00e8 posta come obiettivo la riduzione dei batteri affinch\u00e9 il fiume possa essere balneabile. Se tale obiettivo fosse raggiunto, Monaco sarebbe una delle poche grandi citt\u00e0 europee con un fiume le cui acque hanno una qualit\u00e0 sufficiente per permettere la balneazione. Gli impianti di trattamento delle acque di fogna nella parte superiore del fiume sono attualmente dotati di dispositivi a luce ultravioletta, i quali riducono molto il numero di germi presenti, ma l'Isar non pu\u00f2 ancora essere considerato sicuro a causa della ricezione di acque piovane inquinate, specialmente nei periodi di massima precipitazione.\nCi sono molte riserve naturali lungo l'Isar, tra cui aree di protezione speciali per uccelli, come nel caso della riserva naturale \"Vogelfreist\u00e4tte Mittlere Isarstauseen\" a nord-est di Moosburg. Quest'area \u00e8 un importante tappa per uccelli migratori. Sono state avvistate pi\u00f9 di 260 specie differenti di uccelli, tra i quali specie rare come la sterna comune e il pettazzurro.\nPer preservare la bellezza della valle dell'Isar, Gabriel von Seidl fond\u00f2 la \"Isartalverein\" nel 1902. Questa prima iniziativa civica acquist\u00f2 da Monaco 90 ettari di terra, e oggi si occupa di circa 330\u00a0km di sentieri."}
{"id": "134456", "revid": "6340", "url": "https://it.wikipedia.org/wiki?curid=134456", "title": "Rafael Sebasti\u00e1n Guill\u00e9n Vicente", "text": ""}
{"id": "134457", "revid": "1632387", "url": "https://it.wikipedia.org/wiki?curid=134457", "title": "Densit\u00e0 di carica", "text": "La densit\u00e0 di carica elettrica (simile al concetto di densit\u00e0 di massa) indica il rapporto tra la quantit\u00e0 di carica elettrica presente in una porzione dello spazio e la regione stessa. \u00c8 uno strumento che idealizza una distribuzione continua di cariche, approssimazione utile per gestire le somme di cariche come semplici integrali.\nDensit\u00e0 lineare di carica.\nNel caso di una distribuzione uniforme, la densit\u00e0 lineare di carica, indica il rapporto tra la carica(\"Q\") distribuita su un filo, una sbarra o qualsiasi altra grandezza a simmetria unidimesionale e la sua lunghezza(\"d\") lungo l'ascissa curvilinea. In formule formula_1. Si misura, considerando le grandezze nel S.I, in C/m.\nDensit\u00e0 superficiale di carica.\nNel caso di una distribuzione uniforme, la densit\u00e0 superficiale di carica, indica il rapporto tra la carica (\"Q\") distribuita su una superficie qualsiasi e l'area \"S\" della superficie stessa. In formule formula_2. Si misura, considerando le grandezze nel SI, in C/m2.\nDensit\u00e0 volumetrica di carica.\nNel caso di una distribuzione uniforme, la densit\u00e0 volumetrica di carica, indica il rapporto tra la carica distribuita all'interno di un solido qualsiasi (\"Q\") e il suo volume (\"V\"). In formule formula_3. Si misura, considerando le grandezze nel S.I, in C/m3.\nLa densit\u00e0 di carica \u00e8 massima in prossimit\u00e0 di spigoli e punte, dove \u00e8 misurabile la maggiore concentrazione di particelle elettriche libere. Il campo elettrico \u00e8 conservativo. Inoltre esso ha divergenza nulla nelle regioni in cui non vi \u00e8 carica. \nSu uno spigolo si accumulano le cariche \"portate\" dalle linee di campo che insistono sui due lati della punta. Il fenomeno \u00e8 pi\u00f9 rilevante su punte di oggetti piramidali o conici, dove \u00e8 massimo il numero delle linee di campo che si incontrano nel vertice.\nIn base a questo principio, funziona il parafulmine che deve le sue propriet\u00e0 non solo al materiale conduttivo, ma anche alla forma geometrica a punta."}
{"id": "134458", "revid": "125870737", "url": "https://it.wikipedia.org/wiki?curid=134458", "title": "Rodentia", "text": "I roditori (Rodentia , 1821) sono l'ordine di mammiferi pi\u00f9 numeroso in termini di numero di specie ascritte (probabilmente non in termini di biomassa), comprendente circa il 43% delle specie totali di mammiferi attualmente esistenti, pi\u00f9 altrettanti taxa estinti. Il loro successo \u00e8 probabilmente dovuto alla piccola taglia, al breve ciclo riproduttivo e all'abilit\u00e0 di rosicchiare e mangiare un'ampia variet\u00e0 di cibo.\nDi questo ordine fanno parte specie assai conosciute e dall'areale molto esteso, come ratti, topi e scoiattoli, cos\u00ec come specie rare e dall'areale assai circoscritto.\nIl nome \"roditore\" deriva dal verbo latino \"rodere\" (\"rosicchiare\"), in riferimento all'abitudine che accomuna tutti gli appartenenti all'ordine.\nI roditori a differenza dei lagomorfi possiedono un unico paio di incisivi, nella parte superiore della bocca, entrambi della stessa grandezza e lo smalto ricompare unicamente la loro parte anteriore. \nDistribuzione.\nI roditori hanno distribuzione cosmopolita, in quanto se ne trovano popolazioni stabili ed autoctone in ogni angolo della Terra, ad eccezione dell'Antartide (dove tuttavia possono essere stagionalmente presenti ratti o topi al seguito delle spedizioni scientifiche). I roditori, assieme a pinnipedi e chirotteri, sono gli unici mammiferi placentati presenti in Oceania senza essere stati introdotti dall'uomo.\nNell'ambito del proprio areale, le varie specie di roditore colonizzano gli \"habitat\" pi\u00f9 disparati, dal deserto alle aree paludose e acquitrinose: pur non esistendo roditori marini, esiste invece un buon numero di specie strettamente acquatiche ed in generale tutti i roditori sono buoni nuotatori. Alcune specie generaliste, come topi e ratti, hanno ampliato in maniera esponenziale il proprio areale vivendo a stretto contatto con l'uomo, al punto di risultare dannose per il loro numero eccessivo.\nDescrizione.\nConsiderando il notevole numero di specie e le nicchie diversissime che esse colonizzano, non c'\u00e8 da stupirsi se fra i roditori sussistono differenze anche enormi di taglia ed aspetto.\nLe dimensioni dei roditori spaziano fra i scarsi per di peso del topo nano africano agli del capibara, il pi\u00f9 grande roditore vivente, il quale tuttavia risulta minuscolo se comparato alle due tonnellate e mezzo stimate come peso vivo della \"Josephoartigasia monesi\": generalmente, tuttavia, si tratta di animali di dimensioni medio-piccole, con un \"range\" di dimensioni compreso nella massima parte delle specie fra i 15 e i .\nTutti i roditori, ad eccezione dell'eterocefalo glabro, sono ricoperti da una folta peluria dai colori poco appariscenti, dalla funzione mimetica (ad esempio bruno-grigiastro, oppure giallognolo nelle specie deserticole): alcune specie tropicali di scoiattolo presentano invece livree appariscenti del pelo e anche della pelle. In alcune specie (come istrici, ursoni e topi spinosi del genere \"Acomys\"), porzioni pi\u00f9 o meno ampie del pelo sono modificate a formare aculei che difendono l'animale dai predatori.\nLe orbite oculari, poste in posizione centrale o posteriore sul cranio, non sono mai circondate da osso, cos\u00ec che la cavit\u00e0 oculare passa pi\u00f9 o meno completamente nella fossa temporale: lo zigomo \u00e8 appena accennato, oppure manca del tutto, mentre il forame infraorbitale \u00e8 ben sviluppato (in alcune specie quanto l'intera cavit\u00e0 oculare). L'osso nasale, del tutto separato dalla mascella, \u00e8 piuttosto grande e proiettato in avanti. Le forme dello zigomo e della mandibola sono gli elementi in base ai quali gli studiosi effettuano la classificazione dei roditori. Il cervello \u00e8 piuttosto piccolo e ben racchiuso nella cavit\u00e0 encefalica, pertanto esso non sporge sul cervelletto.\nIl muso \u00e8 piuttosto arrotondato, con rinario (o tartufo) ridotto od assente: il labbro superiore \u00e8 sovente spaccato, sicch\u00e9 i lunghi incisivi sono visibili anche a bocca chiusa. La lingua \u00e8 corta e tozza, dalla punta arrotondata, e non va quasi mai oltre il margine dei premolari: su di essa sono presenti papille di piccole dimensioni, che si ingrandiscono man mano che si prosegue verso la radice.\nLa muscolatura masticatoria \u00e8 particolarmente sviluppata: nella masticazione, il principale muscolo coinvolto \u00e8 il massetere, che nei roditori \u00e8 tripartito e si estende dallo zigomo (quando presente) al lato esterno della mandibola. In tal modo, la mandibola non viene solo tirata verso l'alto, ma anche spinta in avanti. Il muscolo temporale, seppur ben sviluppato, \u00e8 di dimensioni trascurabili rispetto al massetere.\nLa colonna vertebrale si compone generalmente di:\nGli arti hanno lunghezza simile, anche se quelli posteriori sono sempre pi\u00f9 lunghi di quelli anteriori: quasi tutti i roditori presentano andatura quadrupede e plantigrada, ad eccezione delle specie saltatrici (come gerbilli e gerboa), che presentano zampe posteriori molto pi\u00f9 lunghe rispetto a quelle anteriori ed atte al salto: in generale, comunque, tutti i roditori sono in grado di sedere sulle zampe posteriori (pi\u00f9 lunghe di quelle posteriori e dotato di tarso allungato), in modo tale da tenere le zampe anteriori libere, ad esempio per trattenere il cibo e portarlo alla bocca.\nLa scapola ha forma stretta ed allungata, con clavicola presente nella maggior parte delle specie, ma che in alcuni generi si sviluppa in maniera incompleta od \u00e8 del tutto assente. L'ulna ed il radio sono nettamente separati: le zampe anteriori presentano cinque dita con ossicini ben sviluppati.\nIl bacino \u00e8 piuttosto grande e presenta sinfisi pubica ossificata: le zampe posteriori presentano perone che non prende contatto col tallone. In molte specie saltatrici il metatarso \u00e8 assai allungato. L'alluce delle zampe posteriori \u00e8 presente in forma regredita oppure del tutto assente, pertanto la zampa posteriore pu\u00f2 presentare fra le tre e le cinque dita. In alcune specie (come gli scoiattoli volanti africani) fra le zampe anteriori e quelle posteriori, all'altezza del polso, si estende un patagio, che consente loro bravi planate di albero in albero.\nCiascun dito presenta un'unghia ben sviluppata: le specie scavatrici hanno unghie larghe e tozze per meglio muoversi nell'ambiente ipogeo, mentre le specie arboricole hanno unghiette forti e leggermente incurvate per una maggiore presa sui rami. Molte specie di caviomorfi centro e sudamericani (quali gli aguti, il capibara ed i mara) hanno unghie sviluppate a formare strutture simili a zoccoli.\nLa coda, a seconda della specie, pu\u00f2 essere del tutto assente esteriormente (ma presente in forma vestigiale), ridotta ad un misero moncherino o lunga come e pi\u00f9 del corpo: in molti roditori essa \u00e8 ricoperta di pelo, mentre in altri (come i topi) essa \u00e8 praticamente glabra e ricoperta da pelle scagliosa. Generalmente, la lunghezza della coda coincide con le abitudini dell'animale, in quanto le specie arboricole e saltatrici, per meglio equilibrarsi, presentano coda ben sviluppata ed in alcuni casi prensile: al contrario nelle specie terragnole ed ipogee, dove questo adattamento risulta superfluo, la coda si riduce in dimensioni sin quasi a scomparire in alcune specie. Nei roditori dalle abitudini pi\u00f9 o meno acquatiche, la coda tende ad appiattirsi in senso assiale (come nelle varie specie di ratti acquaioli e nella nutria) o longitudinale (come nei castori), per facilitare il nuoto.\nLa caratteristica pi\u00f9 importante dei roditori, quella che d\u00e0 il nome all'ordine, sono i caratteristici denti: essi sono quattro incisivi, due siti sulla mascella e due sulla mandibola, sprovvisti di radice o dotati di radici poco profonde ed aperte. Gli incisivi dei roditori sono ricoperti di smalto solo sulla facciata rivolta verso l'esterno, mentre nella loro parte interna la dentina \u00e8 direttamente esposta: pertanto, la consunzione del dente \u00e8 differente sui due lati, il che provoca il suo affilamento con l'usura. L'animale si serve di questi denti per rosicchiare il cibo, ma alla bisogna essi possono essere utilizzati anche per difendersi mordendo gli aggressori o per scavare. La crescita degli incisivi \u00e8 continua e misurabile in alla settimana nella maggior parte delle specie, mentre nei roditori scavatori ed ipogei essa \u00e8 maggiore e raggiunge i alla settimana. Durante il letargo, per evitare una crescita eccessiva del dente che non viene usurato, la crescita viene rallentata. Gli incisivi dei roditori crescono secondo una caratteristica curvatura verso l'interno, che \u00e8 maggiore negli incisivi superiori rispetto a quelli inferiori: se lasciati crescere indiscriminatamente, i denti superiori hanno andamento spiralato all'interno della cavit\u00e0 orale oppure al di fuori di essa (arrotolandosi attorno alla bocca e di fatto bloccandola), mentre i denti inferiori si proiettano verso l'alto all'esterno della bocca.\nOriginariamente i roditori possedevano in totale 22 denti: quattro incisivi, sei premolari (quattro nella mascella e due nella mandibola) e dodici molari. Mentre il numero di incisivi \u00e8 rimasto immutato, col tempo in molti gruppi il numero di molari e premolari si \u00e8 ridotto: la maggior parte dei roditori ha un nessuno o un solo premolare per semi-arcata (ad eccezione di alcuni scoiattoli e batiergidi che ne possiedono due) e tre molari (ad eccezione di alcuni muridi, che ne hanno due, e di alcune specie del genere \"Pseudohydromys\", che ne hanno soltanto uno). Pertanto, nei roditori il numero di denti varia da soli 8 nelle sopra-citate specie del genere \"Pseudohydromys\" a 28 del ratto talpa \"Heliophobius argenteocinereus\", raggiunto dopo la caduta dei denti da latte, che peraltro avviene solo in alcuni caviomorfi. Premolari e molari solitamente hanno crescita limitata, ma nei caviomorfi ci\u00f2 non avviene e di fatto anch'essi, analogamente agli incisivi, presentano crescita continua. I canini sono invece sempre stati assenti: lo spazio vuoto fra gli incisivi e premolari, noto come diastema, viene utilizzato dall'animale per accumulare cibo o materiale per foderare la tana nelle tasche guanciali, che sono solitamente assai capienti, in modo tale da poterne comodamente trasportare grandi quantit\u00e0 senza dover ripetere varie volte lo stesso tragitto, esponendosi inutilmente ad eventuali predatori. In alcune specie fossorie, come i ratti talpa, le tasche guanciali si chiudono dietro gli incisivi a mo' di sfintere, per evitare che la terra entri nella bocca dell'animale durante le sue azioni di scavo: questa azione \u00e8 possibile, seppure in forma meno estrema, in tutti i roditori, grazie alla presenza di un lembo di pelle detto \"inflexum pellitum\".\nBiologia.\nLa maggior parte dei roditori, in special modo quelli di piccole dimensioni, ha abitudini crepuscolari e notturne: quelli diffusi in aree temperate e fredde, durante l'inverno, vanno incontro ad un periodo di letargo, anche se ci\u00f2 non \u00e8 vero in assoluto in quanto alcune specie (come i lemming) sono attive anche durante l'inverno. Le specie delle aree tropicali e desertiche, durante i mesi particolarmente caldi o siccitosi, possono andare incontro ad un processo simile, detto estivazione.\nPer quanto riguarda le abitudini sociali, molti roditori hanno abitudini solitarie al di fuori del periodo degli amori, ma vi sono anche animali che vivono in coppie, in piccoli gruppi familiari, in grossi gruppi, come le viscacce o i cani della prateria, fino ad arrivare all'estremo rappresentato dall'eterocefalo glabro, che presenta stile di vita eusociale analogo a quello di alcuni insetti coloniali.\nAlimentazione.\nLa maggior parte dei roditori ha regime alimentare esclusivamente erbivoro, consumando foglie, erbe, frutta, cortecce, radici e semi: molte specie, fra cui molti scoiattoli e batiergidi, sono pi\u00f9 flessibili in termini di alimentazione, consumando anche insetti, vermi, uova e piccoli vertebrati. Alcune specie del Nuovo Mondo, come i topi cavalletta, Deomyinae si nutrono essenzialmente di insetti, mentre le specie acquatiche, come i ratti acquaioli e i ratti d'acqua australiani, si nutrono perlopi\u00f9 di pesci, molluschi ed altri animali acquatici. Le specie prettamente erbivore sono solite praticare la coprofagia al fine di ridigerire il proprio contenuto gastrico e pertanto estrarre la maggiore quantit\u00e0 possibile di nutrimento dal cibo, analogamente a quanto avviene nei Lagomorfi.\nL'apparato digerente dei roditori mostra a prescindere dalla dieta caratteri tipici delle specie erbivore: il cieco \u00e8 di grosse dimensioni, mentre il colon \u00e8 ricco di pieghe atte ad aumentarne la superficie interna e ad ospitare batteri simbionti che scindono la cellulosa in zuccheri assimilabili. Lo stomaco \u00e8 generalmente singolo, ma alcuni roditori (come i lemming) presentano un abbozzo di seconda camera: lungo l'esofago sono presenti delle ghiandole con funzione di operare una prima digestione del cibo prima della sua entrata nello stomaco.\nRiproduzione.\nL'apparato urogenitale \u00e8 grossomodo analogo a quello degli altri mammiferi: i genitali sono per\u00f2 strutturati in maniera diversa per far fronte all'alto tasso riproduttivo di questi animali. Il pene, infatti, spesso presenta un osso (\"baculum\"), mentre i testicoli raramente sono esterni: solitamente a riposo essi rimangono interni al corpo, in apposite tasche, per poi discendere durante il periodo riproduttivo. Tale discesa per\u00f2 avviene solo in alcune specie, mentre molti roditori presentano testicoli permanentemente interni. Le femmine possiedono utero bipartito, similmente a quanto avviene nei Lagomorfi, nei quali tuttavia il \"baculum\" \u00e8 assente.\nPer far fronte all'elevato tasso di mortalit\u00e0, molti roditori (specialmente quelli di piccole dimensioni, soggetti ad una pressione venatoria altissima) sono r-strateghi, il che vuol dire che la femmina pu\u00f2 portare a termine numerose gravidanze all'anno, ciascuna delle quali, assai breve (nel criceto dorato sole due settimane, la pi\u00f9 breve fra i placentati) conta numerosi piccoli che si sviluppano precocemente e nel giro di alcune settimane sono in grado di riprodursi a loro volta. Alcuni roditori come i caviomorfi, tuttavia, hanno adottato la strategia K, ossia hanno gestazioni pi\u00f9 lunghe (fino a 280 giorni nel pacarana), parti singoli o gemellari con piccoli che nascono gi\u00e0 ben sviluppati.\nL'aspettativa di vita nei roditori \u00e8 molto variabile: alcune specie r-strateghe, tenute in buone condizioni e senza pressione venatoria, vivono al massimo due anni (\u00e8 il caso del topo), mentre i grossi roditori non di rado raggiungono i 30 anni d'et\u00e0. Un caso a parte \u00e8 rappresentato dall'eterocefalo glabro, che pur adattando una sorta di strategia r (femmine precoci, parti di 27 piccoli, anche se a riprodursi \u00e8 solo la femmina dominante) si pensa possa vivere fino a 28 anni.\nSistematica e filogenesi.\nIl nome dell'ordine \u201cRodentia\u201d e stato attribuito dal viaggiatore e naturalista inglese Thomas Edward Bowdich (1821). Il termine latino (moderno) \u201cRodentia\u201d deriva da \u201crodens\u201d, participio presente di \u201crodere\u201d \u2013 \u201crosicchiare\u201d. I roditori sono strettamente imparentati coi lagomorfi, tuttavia fra i due gruppi sussistono differenze perch\u00e9, oltre ad avere storie evolutive distinte, differiscono per la presenza nei Lagomorfi di un ulteriore paio di incisivi sulla mascella superiore. Queste differenze sono tali da ritenerne corretta la distinzione in due ordini distinti (avvenuta peraltro solo nel 1912, anno prima del quale i roditori venivano definiti Simplicidentata ed i lagomorfi Duplicidentata), anche se \u00e8 comune pensare che essi appartengano tutti a uno stesso ordine. In realt\u00e0 roditori e lagomorfi sono s\u00ec raggruppati, ma nel clade dei \"Glires\", istituito da Linneo con rango di ordine, ma attualmente considerato un \"taxon\" di rango intermedio fra ordine (Rodentia) e superordine \"Euarchontoglires\", a sua volta formato dall'unione dei \"Glires\" e degli \"Euarchonta\", comprendenti questi ultimi Scandentia (tupaie), Dermoptera (lemuri volanti) e primati.\nSi tratta di un gruppo piuttosto omogeneo a livello morfologico e genetico, il che ne rende la classificazione filogenetica piuttosto ardua.\nNel 2015 Hao Yue e collaboratori hanno svolto un'analisi filogenetica basandosi su dati molecolari, i quali hanno permesso di ricostruire l'albero filogenetico (figura) di 54 specie di roditori. Le analisi condotte sulle sequenze mitocondriali di 12 geni codificanti proteine e di due geni dell'RNA ribosomale, infatti, hanno confermato la suddivisione in cinque descritta da Carleton e Musser (2005) ed hanno chiarito ulteriormente le relazioni filogenetiche di 16 famiglie, in particolare quelle all'interno della famiglia Dipodidae.\nNell'ambito dell'ordine, sono attualmente riconosciute un totale di specie suddivise in 481 generi e 34 famiglie, vale a dire circa 500 specie in pi\u00f9 rispetto a 15 anni fa, ed \u00e8 altrettanto probabile che ve ne siano ancora altre da scoprire. Un tale numero di specie costituisce il 42% circa del totale di specie di mammiferi esistenti.\nIl problema della classificazione di questo ordine rimane irrisolto, nonostante l'apporto di\ndati molecolari alle analisi filogenetiche.\nLe classificazioni tradizionali dei roditori utilizzano solitamente l'analisi della mandibola o del complesso zigomo-massetere per l'analisi tassonomica: nel primo caso si ha la divisione dei roditori in due sottordini;\nNel secondo caso si distinguono invece quattro sottordini:\nAmbedue le precedenti classificazioni vengono tuttavia attualmente considerate obsolete dalla maggior parte degli studiosi, anche e soprattutto perch\u00e9 gli adattamenti del cranio e della muscolatura masticatoria, piuttosto che da effettivi legami di parentela, possono venire evoluti come parallelismo evolutivo in base alla dieta dell'animale, soprattutto in animali ad elevata radiazione come i roditori. La classificazione attualmente pi\u00f9 accreditata fra gli studiosi \u00e8 la seguente proposta nel 2005 da Carleton e Musser, in maniera provvisoria:\nNegli anni passati ha preso inoltre piede fra alcuni studiosi l'idea che i caviomorfi dovrebbero essere riclassificati come un ordine a s\u00e9 stante, intermedio fra i roditori ed i lagomorfi: tale ipotesi, basata sulle analisi degli amminoacidi di porcellino d'India, \u00e8 stata poi supportata da altri studiosi che sostenevano la diversificazione in tempi remoti dei caviomorfi dai miomorfi ancestrali, sicch\u00e9 non sarebbe errato (a loro parere) classificare i caviomorfi (o addirittura gli istricomorfi) in un ordine a s\u00e9 stante. Le analisi genetiche e citologiche compiute coi nuovi mezzi a disposizione, tuttavia, hanno confermato la monofilia dell'ordine, sebbene restino ancora da approfondire gli esatti rapporti fra le varie famiglie degli istricomorfi.\nEvoluzione.\nI primi resti fossili ascrivibili a roditori risalgono al Paleocene (famiglie Ischyromyidae e Paramyidae), anche se si ritiene che il gruppo si sia sviluppato gi\u00e0 durante il Cretaceo, quando potrebbe essere avvenuta anche la radiazione dei lagomorfi. Si ignora tuttavia da quale gruppo i roditori sarebbero potuti discendere, anche se l'antenato pi\u00f9 accreditato sarebbe qualche specie della famiglia estinta degli Zalambdalestidae: gli Eurymylidae, mammiferi con incisivi ingranditi a lungo considerati gli avi dei roditori, oggi sono ritenuti perlopi\u00f9 un gruppo gemello di questi ultimi. Un discorso simile vale per gli Alagomyidae.\nDalla Laurasia, dove sembrerebbero aver avuto origine, i roditori si diffusero poi duerante l'Eocene anche in Africa, dove subirono una radiazione adattativa notevolissima che porto alla nascita della maggior parte dei gruppi attualmente viventi.\nDa qui, gli antenati degli attuali caviomorfi (ossia gli istricognati) raggiunsero invece il Sud America durante l'inizio dell'Oligocene, in un periodo stimato a 31 milioni di anni fa, provenendo probabilmente dall'Africa, allora separata dal continente sudamericano (che ai tempi era una gigantesca isola) da un braccio di mare non eccessivamente ampio: giunti in Sud America, i roditori trovarono come competitori un esiguo numero di ungulati e marsupiali, e poterono pertanto evolversi andando a occupare nicchie ecologiche inusuali, equivalenti a quelle occupate dagli Artiodattili negli altri continenti. Quando poi Nord e Sud America si unirono, i roditori dei due continenti parteciparono al grande scambio americano, con i miomorfi che migrarono verso sud ed i caviomorfi che colonizzarono il nord.\nLa colonizzazione dell'Australia, invece, \u00e8 stata attuata a pi\u00f9 riprese in un periodo che va fra i 10 ed i 5 milioni di anni fa, dando a questi animali il tempo di evolversi in forme endemiche nonostante la competizione coi marsupiali autoctoni prima dell'arrivo dell'uomo e di altri roditori introdotti al suo seguito.\nI roditori e l'uomo.\nDa sempre l'uomo ha a che fare coi roditori, con rapporti spesso ambigui: essi di volta in volta possono rappresentare una fonte di cibo od una minaccia per la salute, o ancora un pericolo per le riserve di cibo. In ogni caso, l'uomo ha sempre guardato con sospetto a questi animali, in quanto del tutto indomabili e difficili da controllare, nonostante le dimensioni perlopi\u00f9 minute.\nAnimali da utilit\u00e0.\nUna serie di specie di roditore \u00e8 allevata per vari motivi:\nAnimali dannosi.\nI roditori sono considerati dannosi per le colture e le riserve di cibo, in quanto essi si nutrono attivamente dei frutti e dei semi coltivati, danneggiando le piantagioni in maniera diretta, ma possono rovinare i raccolti anche attraverso le loro opere di scavo, quindi in maniera indiretta. Alcune specie spiccatamente antropofile, come topi e ratti, cercano il contatto con l'uomo per vivere all'ombra dei suoi insediamenti, dove trovano un rifugio sicuro e cibo in abbondanza: costoro (soprattutto i ratti), tuttavia, tendono a causare danni ingenti sia alle scorte di cibo che alle infrastrutture. Si calcola che in Indonesia fino al 20% delle colture di riso vada perduto proprio a causa dei roditori.\nAlcuni roditori sono inoltre veicolo di varie malattie, infettando l'uomo attraverso i canali pi\u00f9 disparati: possono trasmettere le malattie sia direttamente (ad esempio la rabbia attraverso il morso, la salmonellosi e la leptospirosi attraverso le feci e le urine) che indirettamente (attraverso i parassiti, come varie forme di trichinosi, il tifo petecchiale e la celeberrima peste nera, diffusa dai ratti neri attraverso le pulci).\nI roditori nella cultura.\nLe specie di roditore che giocano un qualche ruolo nella cultura popolare sono piuttosto poche, anzi praticamente gli unici roditori a comparire con frequenza in leggende e racconti sono il ratto ed il topo: \u00e8 rimarchevole il fatto che esse svolgano perlopi\u00f9 ruoli positivi, a dispetto delle loro abitudini parassitiche nei confronti dell'uomo. Generalmente, il topo svolge il ruolo di animale scaltro e intelligente, che spesso riesce a surclassare animali molto pi\u00f9 grandi e forti di lui, probabilmente grazie alla sua adattabilit\u00e0 ed alla simpatia che possono ispirare i suoi occhi neri e lucidi.\nNel calendario cinese, il Topo \u00e8 un animale associato con la forza, il fascino, l'ordine e l'aggressivit\u00e0. Anche in India il topo \u00e8 un simbolo di forza ed intelligenza, e spesso costituisce il destriero del dio Ganesha. Nella cultura occidentale, il topo compare in molte fiabe di Esopo con ruoli tutt'altro che negativi, mentre dopo la Rivoluzione Industriale, con conseguente sovraffollamento delle citt\u00e0 e precariet\u00e0 delle condizioni igieniche, i ratti acquisirono via via una connotazione negativa che poi hanno mantenuto, come si evince in libri come \"1984\" di George Orwell e \"Storia di una gabbianella e del gatto che le insegn\u00f2 a volare\" di Luis Sep\u00falveda.\nI topi, assai meno dannosi, hanno invece mantenuto un carattere benigno, emergendo in varie storie come personaggi positivi: il pi\u00f9 famoso dei topi \u00e8 probabilmente Topolino, ma altrettanto conosciuti sono Speedy Gonzales e Jerry. Spesso il topo viene presentato in contrasto stereotipato col gatto, oppure come spauracchio per gli elefanti (\u00e8 il caso di Timoteo, il topo del film \"Dumbo\").\nLe particolari caratteristiche di altri roditori sono addirittura divenute proverbiali: una persona addormentata si dice che \"\"dorme come un ghiro\" oppure \"\u00e8 in letargo\"\" (con riferimento alla marmotta). I castori vengono invece considerati animali quantomeno laboriosi a causa della loro abitudine di costruire dighe, mentre i criceti vengono rappresentati come animali scorbutici e litigiosi, a dispetto dell'apparenza buffa.\nConservazione.\nOltre a specie diffuse praticamente ovunque, come i ratti e i topi, vi sono specie di roditori dall'areale estremamente ridotto o frazionato, sia per cause naturali che a causa della continua espansione umana, che ha visto l'habitat di molte specie ridursi notevolmente.\nL'IUCN elenca attualmente 37 specie di roditori estinti (prevalentemente endemismi insulari), oltre a 65 specie in pericolo critico e 146 in pericolo, oltre a 366 specie sulle quali i dati raccolti sono insufficienti a determinarne lo \"status\" di conservazione.\nSpecie presenti in Italia.\nIn Italia sono presenti 26 specie di roditori allo stato selvatico, inclusi in 17 generi e 6 famiglie:"}
{"id": "134464", "revid": "1181", "url": "https://it.wikipedia.org/wiki?curid=134464", "title": "Densit\u00e0 lineare di carica", "text": ""}
{"id": "134465", "revid": "1181", "url": "https://it.wikipedia.org/wiki?curid=134465", "title": "Densit\u00e0 superficiale di carica", "text": ""}
{"id": "134466", "revid": "1181", "url": "https://it.wikipedia.org/wiki?curid=134466", "title": "Densit\u00e0 volumetrica di carica", "text": ""}
{"id": "134470", "revid": "1893", "url": "https://it.wikipedia.org/wiki?curid=134470", "title": "Fuori e dentro il Borgo", "text": ""}
{"id": "134471", "revid": "2063435", "url": "https://it.wikipedia.org/wiki?curid=134471", "title": "Miami Vice", "text": "Miami Vice \u00e8 una serie televisiva statunitense, di genere poliziesco, creata da Anthony Yerkovich e prodotta dal 1984 al 1989 da Michael Mann per la NBC.\nTrama.\nLa serie \u00e8 interpretata da Don Johnson e Philip Michael Thomas nei panni rispettivamente di James \"Sonny\" Crockett e Ricardo \"Rico\" Tubbs, due detective sotto copertura che combattono il crimine nella citt\u00e0 di Miami, in Florida.\nLa maggior parte degli episodi si \u00e8 concentrata sulla lotta al traffico di droga (effettivamente, all'epoca la citt\u00e0 di Miami era un nodo e punto di ingresso nel Nord America per questo crimine) e alla prostituzione. Altri episodi erano basati su reati come il traffico di armi da fuoco. Gli episodi spesso terminavano con una violenta sparatoria in cui molti criminali perdevano la vita prima che potessero essere catturati. Gli investigatori fanno spesso riferimento alla continua ascesa di nuovi spacciatori di droga che sostituiscono rapidamente quelli che vengono arrestati.\nNelle prime stagioni il tono era spesso leggero, specialmente quando apparivano personaggi comici come gli informatori della polizia Noogie e Izzy. Successivamente il contenuto divenne pi\u00f9 oscuro e cinico.\nGli episodi sono stati genericamente basati su crimini effettivi verificatisi a Miami nel corso degli anni. Ci\u00f2 includeva sia la criminalit\u00e0 organizzata locale che quella internazionale e globale. La serie si \u00e8 anche interessata di questioni politiche come il Conflitto nell'Irlanda del Nord, la guerra alla droga in Sud America e il sostegno degli Stati Uniti a generali e dittatori anti-comunisti nel Sud-est asiatico e in Sud America: sono stati trattati anche problemi sociali come l'abuso sui minori, l'omofobia e la crisi dell'AIDS.\nAnche i problemi personali dei protagonisti divennero parte integrante della trama: Crockett \u00e8 divorziato dalla moglie Caroline e in seguito la sua seconda moglie Caitlin viene uccisa da uno dei suoi nemici, mentre Tubbs rimane coinvolto in una vendetta in parte personale con la famiglia mafiosa Calderone, di cui un loro membro aveva ordinato la morte di suo fratello Rafael, detective della polizia di New York.\nEpisodi.\n\"Miami Vice\" non riscosse un successo immediato. La NBC trasmise i primi episodi alle 22:00 del venerd\u00ec, passate in sordina a causa di altre trasmissioni a quei tempi pi\u00f9 gettonate (come \"Dallas\", trasmessa dalla concorrente CBS). Cos\u00ec \"Miami Vice\" fu considerata un flop, il programma pi\u00f9 scarso del momento, e usc\u00ec addirittura dalle classifiche dell'audience. Con le repliche estive, per\u00f2, le cose si ribaltarono, e all'inizio della seconda stagione la serie era in vetta agli ascolti.\nProduzione.\nIl primo episodio di \"Miami Vice\" venne trasmesso dalla NBC nel 1984, ed era all'epoca la serie pi\u00f9 costosa mai realizzata, con 1,3 milioni di dollari di budget a episodio. \"Miami Vice\" rese famosi Don Johnson e Philip Michael Thomas, fino ad allora sconosciuti, ma soprattutto la citt\u00e0 di Miami, i vestiti dalle tinte pastello e la musica al sintetizzatore, imponendo una nuova moda maschile nel decennio degli anni ottanta. Fu la prima serie TV a sfruttare tecniche fino a quel momento soltanto cinematografiche, come la fotografia, le luci, il montaggio e soprattutto la musica originale (invece di pi\u00f9 economiche \"cover\"), che allora non veniva ancora solitamente usata nelle produzioni televisive.\nMichael Mann ufficialmente era il produttore esecutivo, ma contribu\u00ec attivamente alla realizzazione di \"Miami Vice\". Le sue decisioni, infatti, hanno pesantemente influenzato le ambientazioni, la musica e lo stile; niente era lasciato al caso, perfino i vestiti degli attori s'intonavano alle stanze in cui si trovavano. Fu per\u00f2 il produttore e scrittore Anthony Yerkovich a concepire la serie, prendendo spunto da un articolo di giornale che trattava dei traffici illegali in Florida.\nLa citt\u00e0 di Miami era per\u00f2 inizialmente contraria a concedere le riprese della serie TV, per via del brutto momento che stava attraversando soprattutto a causa del traffico di droga, che in quegli anni si stava espandendo a macchia d'olio: l'amministrazione temeva infatti che tali problematiche cittadine venissero amplificate dalla serie, e che ci\u00f2 potesse avere un impatto negativo sul turismo.\nGli abiti indossati su Miami Vice hanno avuto un'influenza significativa sulla moda maschile, e hanno reso popolare, se non inventato, lo stile \"T-shirt Armani\" ovvero un abito elegante con la t-shirt al posto della camicia, che era l'abbigliamento tipico di Don Johnson assieme ai mocassini senza calza. Anche i produttori di orologi influenzarono la serie: Crockett inizialmente ha indossato un modello \"President\" Rolex Day-Date 18k\" nella prima stagione, fino a quando Ebel vinse il contratto per le restanti stagioni. Allo stesso modo, l'aspetto perennemente non rasato di Crockett ispir\u00f2 il pubblico maschile di quegli anni a lasciarsi un filo di barba. In un episodio medio, Crockett e Tubbs indossavano da cinque a otto abiti nei toni del rosa, blu, verde, pesca, fucsia. Designer come Vittorio Ricci, Gianni Versace e Hugo Boss vennero consultati per la serie.\nMolti personaggi famosi hanno preso parte a questa serie TV in vari cameo o ruoli secondari, tra cui Gene Simmons, James Brown, G. Gordon Liddy, Glenn Frey, David Rasche e Ian McShane, ma soprattutto attori come Bruce Willis, Terry O'Quinn, Ben Stiller, Julia Roberts, Arielle Dombasle, Debra Feuer, Chris Cooper, Chris Rock, Melanie Griffith, Ed O'Neill, Liam Neeson, Tomas Milian, Dennis Farina, Stanley Tucci, Ron Perlman, Laurence Fishburne, Alfred Molina, Brian Dennehy, Brad Dourif e Benicio del Toro. Anche Lee Iacocca (storico amministratore delegato di Chrysler) ha fatto un'apparizione, cos\u00ec come il pugile Roberto Dur\u00e1n e il pilota Danny Sullivan; inoltre altri camei eccellenti sono stati quelli dei musicisti Willie Nelson (esponente della musica country), Nigel John Taylor, Miles Davis, Ted Nugent, Frank Zappa, Phil Collins, Sheena Easton e lo stesso Jan Hammer, creatore della colonna sonora della serie.\nLe automobili.\nModaioli e griffati, i due poliziotti di \"Miami Vice\" prestano servizio viaggiando a bordo di una Ferrari Testarossa color bianco, scelta di quel colore per risaltare nelle scene notturne. Durante le prime due stagioni fu utilizzata una replica della Ferrari 365 GTS/4 Daytona Spyder, assemblata utilizzando come base una Chevrolet Corvette. Il solo esemplare autentico \u00e8 quello che compare parcheggiato per pochi secondi nell'episodio pilota.\nLa leggenda racconta che per far cessare questa situazione imbarazzante, Enzo Ferrari avesse donato due autentiche Ferrari. Durante tutta la serie furono utilizzate numerose auto sportive e di lusso tra le pi\u00f9 famose degli anni ottanta del XX secolo.\nColonna sonora.\nLa colonna sonora strumentale fu composta in una fattoria nei pressi di New York da un uomo solo, Jan Hammer e ben presto divent\u00f2 un modello per la musica del decennio. A met\u00e0 stagione gli autori decisero addirittura di creare l'album di \"Miami Vice\", che rest\u00f2 al primo posto nelle vendite per 12 settimane. Mentre altre serie TV riciclavano la musica o comunque non le assegnavano una quota importante del budget di produzione, Jan doveva sfornare materiale nuovo per ogni episodio, che in \"Miami Vice\" era fondamentale poich\u00e9 usato come strumento di narrazione.\nUn'altra novit\u00e0 introdotta con la serie \u00e8 stato l'uso massiccio di brani pop e rock di artisti famosi, gi\u00e0 nelle hit parade, o che ci sarebbero entrati proprio per essere stati pubblicizzati in \"Miami Vice\": avere una canzone nella serie divenne una cosa ambita, le case discografiche cercavano di inserire le loro ultime canzoni e i loro candidati pi\u00f9 promettenti negli episodi. Spesso i brani pi\u00f9 ascoltati di MTV trovavano posto in Miami Vice. \"In the Air Tonight\" di Phil Collins contribu\u00ec a creare una delle scene pi\u00f9 famose della serie proprio nel primo episodio.\nDurante la quarta stagione, Jan Hammer ridusse il suo contributo musicale, lasciando spazio a John Petersen. Nella quinta stagione la colonna sonora di tutti gli episodi fu firmata da Tim Truman, che decise di abbandonare lo stile \"elettronico\" caratteristico del suo predecessore, dando alle musiche un'impostazione decisamente pi\u00f9 rock, basata sulla chitarra elettrica suonata da Michael Thompson.\nIl film.\nIl 28 luglio 2006 \u00e8 uscito \"Miami Vice\", trasposizione cinematografica ambientata negli anni 2000. Girato nel 2005, il film \u00e8 stato prodotto dalla Universal. La regia e la sceneggiatura sono state curate da Michael Mann, che negli anni tra la chiusura della serie e la realizzazione di questa pellicola ha coltivato una carriera da cineasta di tutto rispetto, con film come \"Manhunter - Frammenti di un omicidio\", \"L'ultimo dei Mohicani\", \"Heat - La sfida\", \"Insider - Dietro la verit\u00e0\" e \"Collateral\". Yerkovich ha collaborato alla realizzazione del film. Gli attori principali sono Colin Farrell e Jamie Foxx, rispettivamente nei ruoli di Crockett e Tubbs. Le riprese, realizzate per lo pi\u00f9 con macchine da presa digitali, sono state effettuate a Miami, Colombia, Cuba, Paraguay, Haiti, Brasile e in Repubblica Dominicana. Nonostante il grande impatto visivo, il film ha ricevuto una tiepida accoglienza sia da parte del pubblico che della critica."}
{"id": "134479", "revid": "47767", "url": "https://it.wikipedia.org/wiki?curid=134479", "title": "Passavia", "text": "Passavia (in tedesco \"Passau\", in bavarese \"B\u00e5ssa\", in ceco \"Pasov\") \u00e8 una citt\u00e0 extracircondariale ( abitanti) della Germania situata in Baviera, al confine orientale con l'Austria. \u00c8 conosciuta anche come \"Dreifl\u00fcssestadt\" (\"la citt\u00e0 dei tre fiumi\"), a causa della confluenza nel Danubio di Inn e Ilz. \nIl centro storico si divide in tre parti: l'\"Altstadt\" sulla penisola fra Inn e Danubio, l'\"Innstadt\" sulla riva destra dell'Inn e l'\"Ilzstadt\" fra Ilz e Danubio.\nStoria.\nPassavia ha origini celtiche; fu forte militare romano di un'unit\u00e0 ausiliaria (a partire dalla fine del I secolo d.C. sotto la dinastia dei Flavi), col nome di \"Castra Batava\". Durante la seconda met\u00e0 del V secolo san Severino vi fond\u00f2 un monastero e nel 759 un monaco anglosassone di nome Bonifacio Wynfrith, proclamato poi santo e detto l\"'Apostolo di Germania\", vi stabil\u00ec una sede vescovile, la diocesi di Passavia, che divent\u00f2 la maggiore del Sacro Romano Impero. La citt\u00e0 fu successivamente governata dai vescovi-principi dell'Impero fino al 1803.\nNel XVII secolo, precisamente nel 1662 e 1680, Passavia fu colpita da incendi che distrussero diverse parti della citt\u00e0. Per la ricostruzione furono impiegati artisti italiani che diedero a Passavia, che \u00e8 una delle pi\u00f9 belle citt\u00e0 bavaresi, un aspetto barocco e rococ\u00f2 ed anche neoclassico per alcuni edifici. Il vecchio centro conserv\u00f2, per\u00f2, un aspetto medioevale.\nNel 1803 Napoleone fece secolarizzare tutti i principati vescovili e Passavia pass\u00f2 al regno di Baviera fino alla fine della prima guerra mondiale. Nel 1918 con la sconfitta tedesca caddero, oltre al trono imperiale di Guglielmo II, anche tutti i regni tedeschi indipendenti come quello di Baviera e Passavia che, di conseguenza, segu\u00ec le sorti della prima repubblica tedesca.\ndagli stessi archivi storici cittadini risulta che il piccolo Adolf Hitler, all'et\u00e0 di 4 anni, cadde nel fiume Inn e venne salvato da un suo coetaneo, Johan Kuehberger, diventato in seguito sacerdote. Anche Heinrich Himmler e la sua famiglia hanno vissuto a Passavia, arrivati da Monaco di Baviera.\nDopo la seconda guerra mondiale la Baviera, e quindi Passavia, entrarono a far parte della repubblica federale.\nMonumenti.\nLa citt\u00e0 \u00e8 dominata dall'alto di una collina dalla \"Veste Oberhaus\". Antica fortezza del XIII secolo, fu pi\u00f9 volte rimaneggiata, ampliata ed abbellita e fu anche sede dei vescovi principi; oggi ospita un museo di storia, folclore ed arte con opere di Rubens, Raffaello, Rembrandt ed altri. La cattedrale di Santo Stefano, costruita nel XV secolo, \u00e8 un pregevole esempio di arte gotica nella parte absidale, mentre sono di forme barocche la facciata a torri e la cupola della crociera, opera del 1668-1677 dell'architetto italiano Carlo Lurago (1618-1684), che furono costruiti in sostituzione della parte gotica andata distrutta da un incendio. All'interno c'\u00e8 uno dei pi\u00f9 grandi organi esistenti al mondo, con 229 registri e oltre canne. La residenza dei vescovi principi si divide in due parti: l'antica, quasi completamente rifatta alla fine del XVII secolo, e la nuova, tuttora palazzo vescovile, edificio di forme neoclassiche del 1712-1770.\nPassavia \u00e8 il punto terminale della Via Danubia, una strada ciclabile che parte da G\u00fcnzburg e si snoda in Baviera per oltre 200 chilometri. A Passau incontra la Ciclabile del Danubio, che costeggiando il fiume, giunge fino al Mar Nero.\nCirca degli abitanti della citt\u00e0 sono studenti dell'universit\u00e0 di Passavia, fondata negli anni 1970, rinomata per gli studi in economia, legge, scienze umane e informatica."}
{"id": "134482", "revid": "1181", "url": "https://it.wikipedia.org/wiki?curid=134482", "title": "Permeabilit\u00e0 magnetica del vuoto", "text": ""}
{"id": "134483", "revid": "599013", "url": "https://it.wikipedia.org/wiki?curid=134483", "title": "Djalma Santos", "text": "Caratteristiche tecniche.\nDopo aver iniziato la carriera come centrocampista, Santos riscosse grandi successi come terzino destro, ruolo nel quale \u00e8 considerato uno dei migliori interpreti nella storia del calcio, ma poteva adattarsi anche come difensore centrale.. Aveva un'ottima tecnica ed un fisico prestante, era noto per la sua resistenza, la marcatura e l'abilit\u00e0 nei contrasti e nonostante la piccola stazza, era capace nel gioco aereo, caratteristiche dalle quali gli deriv\u00f2 il soprannome di \"Muralha\", assegnatogli dallo scrittore Edoardo Galeano. Le qualit\u00e0 di Santos non si esaurivano alla fase difensiva, infatti eccelleva anche nella tecnica individuale e nelle capacit\u00e0 offensive, che lo videro contribuire all'accrescimento del ruolo del terzino, era dotato di un ottimo controllo della palla, buon dribbling, creativit\u00e0 e un'accurata capacit\u00e0 di passaggio, si concedeva spesso giocate raffinate e rischiosi dribbling, anche sotto pressione o dentro la propria area di rigore. Fu uno dei primi terzini a spingersi in avanti e ad effettuare sovrapposizioni per contribuire alla fase offensiva. Santos era anche un ottimo battitore di calci di punizione e rigore ed era capace di effettuare lunghe rimesse laterali. In aggiunta alle sue qualit\u00e0 come calciatore si aggiungevano grandi qualit\u00e0 umane, Santos era infatti ritenuto un calciatore estremamente leale e corretto, un professionista esemplare, che spiccava per il duro lavoro, la longevit\u00e0, la disciplina in allenamento e il comportamento pulito in campo, infatti nella sua lunga e impegnata carriera non fu espulso neppure una volta.\nCarriera.\nTerzino della Nazionale brasiliana, Djalma Santos milit\u00f2 nel Portuguesa, nel Palmeiras e nell'Atl\u00e9tico Paranaense, vincendo tre volte il campionato paulista (1959, 1963 e 1966), una volta la Coppa Rio-S\u00e3o Paulo (1965), una volta il campionato brasiliano (1967) e una quello paranaense (1970).\nCon la \"Sele\u00e7\u00e3o\" disput\u00f2 98 partite realizzando tre reti. Vinse il campionato del mondo 1958 e il campionato del mondo 1962, formando con l'amico e collega N\u00edlton Santos una solida coppia difensiva. Potente e molto veloce, fu un innovatore nel suo ruolo sperimentando un caposaldo del calcio brasiliano: il terzino d'attacco.\nNel 1963 fu selezionato dalla FIFA fra i campioni che avrebbero sfidato la nazionale inglese in una partita celebrativa per i 100 anni della federazione britannica.\nNegli anni ottanta visse un lungo periodo in Italia, a Bassano del Grappa, dove aveva aperto, assieme al collega Cinesinho, una scuola calcio. Peculiarit\u00e0 della scuola era quella di non esasperare l'agonismo dei ragazzi.\nMorte.\nIl 23 luglio 2013 \u00e8 morto a Uberaba per una grave forma di insufficienza respiratoria e polmonite. Alla sua morte il comune di Uberaba decret\u00f2 tre giorni di lutto cittadino."}
{"id": "134488", "revid": "767487", "url": "https://it.wikipedia.org/wiki?curid=134488", "title": "N\u00edlton Santos", "text": "Nel marzo del 2004 \u00e8 stato inserito dall'ex compagno di squadra Pel\u00e9 all'interno del FIFA 100, la speciale classifica che include i 125 pi\u00f9 forti calciatori viventi di sempre. Affetto da tempo dalla malattia di Alzheimer, \u00e8 scomparso nel 2013 all'et\u00e0 di 88 anni per insufficienza respiratoria.\nCaratteristiche tecniche.\nSoprannominato \"A Enciclopedia\", per la sua grande conoscenza del calcio e la capacit\u00e0 di riuscire a compiere ad alto livello sia la fase di difesa che quella di attacco, aveva un fisico potente ed era rapido negli anticipi. Fu fra i primi difensori a giocare anche in appoggio alle azioni offensive giocando nel ruolo di terzino di spinta, grazie anche alla buona tecnica.\nCarriera.\nClub.\nSoprannominato l\"'Enciclop\u00e9dia do Futebol\" (in lingua italiana \"L'enciclopedia del Calcio\") per la sua intelligenza tattica e la sua visione di gioco, ha militato per tutta la sua carriera nel Botafogo, squadra di cui cominci\u00f2 a far parte nel 1948. Con il \"Fog\u00e3o\" (soprannome dei bianconeri di Rio de Janeiro) vinse quattro volte il Campionato carioca (1948, 1957, 1961 e 1962) e due il Torneo Rio-San Paolo (1962 e 1964), grazie anche all'apporto di altri campioni quali il leggendario Garrincha (suo grande amico anche fuori dal campo, fu lui a chiedere alla dirigenza del Botafogo di tesserarlo), Didi, Amarildo e Zagallo. Con questo club totalizz\u00f2 oltre settecento presenze.\nNazionale.\nCon la Nazionale brasiliana, N\u00edlton Santos form\u00f2 assieme a Djalma Santos una delle coppie di terzini pi\u00f9 forti della storia del calcio. Vinse la Coppa America nel 1949 ma l'anno dopo venne lasciato fuori dell'undici titolare per il campionato del mondo 1950 che il Brasile organizz\u00f2 e perse a sorpresa contro l'. Si rifece nei Mondiali di calcio di Svezia 1958 e Cile 1962, affermandosi come una delle colonne della Nazionale brasiliana che vinse i suoi primi due titoli iridati.\nScomparsa.\nMuore di polmonite nel 2013; verr\u00e0 in seguito sepolto nel cimitero di San Giovanni Battista, nel quartiere Botafogo a Rio de Janeiro."}
{"id": "134489", "revid": "798140", "url": "https://it.wikipedia.org/wiki?curid=134489", "title": "Michael Collins (patriota)", "text": "Serv\u00ec come Ministro delle Finanze nella Repubblica d'Irlanda, come membro della delegazione irlandese durante le trattative per il Trattato anglo-irlandese, come presidente del governo provvisorio e come Comandante in capo dell'esercito irlandese. Mor\u00ec assassinato dalle forze irregolari durante la guerra civile irlandese.\nGiovent\u00f9.\nMichael Collins nacque a Woodfield, vicino Clonakilty, nella Contea di Cork, in Irlanda nel 1890. Anche se la maggior parte delle sue biografie danno la sua data di nascita come il 16 ottobre 1890, sulla sua lapide viene indicata come il 12 ottobre 1890. La sua famiglia, \"muintir U\u00ed Choile\u00e1in\", discendeva da coloro che una volta erano i signori di \"U\u00ed Chonaill\", vicino a Limerick, ma come molta piccola nobilt\u00e0 irlandese, perse le sue propriet\u00e0 e fu ridotta al livello di normali contadini. La loro fattoria di 145 acri (0,90\u00a0km\u00b2) li fece comunque pi\u00f9 ricchi e benestanti della maggior parte di contadini irlandesi cattolici dell'Irlanda della fine del XIX secolo.\nNel febbraio 1906 fece l'esame per il Servizio Civile Britannico in cui elogi\u00f2 il \"grande Impero britannico\" (una visione comune in Irlanda a quel tempo). Dopo aver lasciato la scuola, il quindicenne Michael, come molti irlandesi, and\u00f2 all'estero: lavor\u00f2 nella Posta britannica in un ufficio a Londra dal luglio 1906. Si un\u00ec all'IRB (\"Irish Republican Brotherhood\", Fratellanza Repubblicana Irlandese) grazie a Sam Maguire, un protestante repubblicano di Cork, nel novembre 1913. Gioc\u00f2 un ruolo centrale nell'IRB, diventandone il presidente entro poco pi\u00f9 un decennio.\nMinistro delle Finanze.\nNel 1919, \u00c9amon de Valera nomin\u00f2 Collins Ministro delle Finanze. Durante la brutale guerra in cui stava precipitando l'Irlanda, nella quale i ministri rischiavano di essere arrestati o uccisi dal Royal Irish Constabulary, dall'Esercito britannico, dai Black and Tans o dai membri della Divisione Ausiliaria, la maggior parte dei ministeri esisteva solo sulla carta, o come poche persone al lavoro in una casa privata. Ma Collins, invece, costitu\u00ec un vero Ministero delle Finanze capace di raccogliere un gran numero di finanziamenti sotto forma di un Prestito Nazionale (\"National Loan\") per fondare la nuova Repubblica Irlandese.\nIn retrospettiva, sia la mole di lavoro che svolgeva Collins sia i suoi successi sono impressionanti: dal creare una squadra segreta di dodici volontari, chiamati \"I Dodici Apostoli\" (o \"The Squad\"), che avevano il compito di assassinare gli agenti segreti britannici e i membri delle forze dell'ordine, all'organizzare il Prestito Nazionale conosciuto a livello internazionale; dal predisporre l'acquisto di armi e la loro distribuzione alle unit\u00e0 dell'IRA in tutta l'Irlanda al dirigere la stessa IRA fino al gestire effettivamente il governo irlandese mentre de Valera viaggiava e restava negli Stati Uniti per un periodo di tempo piuttosto esteso.\nTra i leader del Sinn F\u00e8in si fece nemiche due persone in particolare: Cathal Brugha, l'onesto ma mediocre Ministro della Difesa (che in virt\u00f9 di questo ruolo aveva il comando nominale dell'IRA), che si risent\u00ec dell'influenza che aveva Collins sui Volontari, che lo idolatravano considerandolo il loro vero capo, ed \u00c9amon de Valera, il Presidente del D\u00e0il \u00c9ireann.\nNel 1921, in seguito ad una tregua, furono stretti accordi per un vertice tra il governo britannico e i leader dell'ancora non riconosciuta Repubblica Irlandese. Con una mossa che stup\u00ec gli osservatori, de Valera - che si era fatto cambiare l'incarico dal D\u00e0il nell'agosto 1921 passando da primo ministro a Presidente della Repubblica per essere all'altezza di un capo di Stato nelle negoziazioni - annunci\u00f2 che, dato che re Giorgio V non avrebbe preso parte alle negoziazioni, non lo avrebbe fatto neanche il Presidente della Repubblica. Invece, con l'accordo riluttante del suo gabinetto, de Valera nomin\u00f2 una squadra di plenipotenziari (delegati con il potere di firmare un trattato senza cercare l'approvazione del governo in patria) guidati da Arthur Griffith e Michael Collins come suo vice. Con pesanti dubbi, ritenendosi non adatto alla diplomazia e credendo che fosse de Valera a dover guidare la delegazione, Collins accett\u00f2 a malincuore di andare a Londra.\nIl Trattato anglo-irlandese.\nLe negoziazioni alla fine partorirono il Trattato anglo-irlandese, che prevedeva la nascita di un nuovo stato irlandese, chiamato Stato Libero d'Irlanda (una traduzione letterale del termine gaelico \"Saorst\u00e1t \u00c9ireann\", che compariva nelle lettere che erano intercorse per la preparazione del vertice tra de Valera e David Lloyd George, il primo ministro britannico anche se de Valera lo aveva tradotto meno letteralmente come \"Repubblica d'Irlanda\"). Da questo nuovo Stato erano escluse le sei contee nord-orientali (Armagh, Antrim, Derry, Down, Fermanagh e Tyrone), a maggioranza complessivamente protestante, che avrebbero costituito l'Irlanda del Nord.\nIl nuovo Stato Libero d'Irlanda aveva lo status di dominion, con un parlamento bicamerale, autorit\u00e0 esecutiva rappresentata dal re ma esercitata da un governo irlandese eletto da una camera bassa chiamata D\u00e1il \u00c9ireann (la Camera dei deputati), un sistema giuridico indipendente, e un livello di autonomia che superava di molto qualunque cosa richiesta da Charles Stewart Parnell o dal Partito Parlamentare Irlandese. I puristi repubblicani lo videro come una svendita, con la repubblica rimpiazzata dallo status di dominion dell'Impero britannico e la previsione di un giuramento di fedelt\u00e0 al re, cosa questa che per molti repubblicani irlandesi non era neanche immaginabile.\nIl Sinn F\u00e9in si divise sul trattato, con de Valera che si un\u00ec a chi si schierava contro il trattato, per opporsi alla 'svendita'. Quelli che erano favorevoli al Trattato lo accusarono di aver sempre saputo che il governo britannico non avrebbe mai concesso una Repubblica e di non essere andato a Londra per non dover essere lui a riportare la cattiva notizia in Irlanda. Collins ribatt\u00e9 che se il trattato non dava la libert\u00e0 per cui gli irlandesi avevano combattuto ed erano morti, dava \"la libert\u00e0 di avere la libert\u00e0\" e doveva essere considerato un passo avanti verso la Repubblica.\nLa Triplice approvazione.\nSecondo i termini del trattato, tre separati parlamenti dovevano approvare il documento. Il parlamento britannico lo fece. E cos\u00ec fece il D\u00e1il \u00c9ireann, anche se la sua approvazione era richiesta per ragioni pi\u00f9 politiche che non legali: il D\u00e1il \u00c9ireann non aveva uno status definito e non era accettato come parlamento d'Irlanda dalla comunit\u00e0 internazionale (dato che era vista dagli inglesi come un'assemblea illegale), ma ebbe comunque una posizione cruciale de facto come opinione pubblica. Inoltre il trattato richiedeva l'approvazione di un terzo corpo politico, la Camera dei Comuni dell'Irlanda, che costituiva il parlamento legale d'Irlanda creato con la \"Government of Ireland Act\".\nAnche se pochi irlandesi lo riconoscevano come una valida assemblea, in quanto parlamento legale doveva dare la sua approvazione, cosa che fece a stragrande maggioranza, mentre i membri contrari al trattato si assentarono, lasciando solo membri pro-trattato, oltre ai quattro unionisti eletti che non avevano mai presenziato al D\u00e1il \u00c9ireann, a partecipare alla sua riunione nel gennaio 1922.\nIl Governo provvisorio.\nSotto la Costituzione del D\u00e1il adottata nel 1919, il D\u00e1il \u00c9ireann continu\u00f2 ad esistere. De Valera si dimise dalla presidenza e cerc\u00f2 la rielezione (in un tentativo di distruggere il Trattato da poco approvato), ma Arthur Griffith lo sconfisse nel voto ed assunse la presidenza. Griffith si proclam\u00f2 \"Presidente del D\u00e1il \u00c9ireann\" piuttosto che il termine pi\u00f9 esaltato di de Valera di Presidente della Repubblica. Comunque questo governo o \"Aireacht\" non aveva uno status legale sotto la legge costituzionale britannica, quindi emerse un nuovo governo coesistente, che rispondeva al nome di Camera dei Comuni dell'Irlanda del Sud.\nIl nuovo Governo Provvisorio fu formato sotto la presidenza di Michael Collins, che divent\u00f2 Presidente del Governo Provvisorio (vale a dire Primo Ministro) e funse inoltre da Ministro delle Finanze per l'amministrazione repubblicana di Griffith. Questo duplice ruolo rappresenta un esempio della complessit\u00e0 delle vicende politiche e giuridiche del tempo.\nSecondo la legge britannica egli era un primo ministro nominato dalla Corona, nominato dalla Prerogativa Reale, e per accedervi egli doveva formalmente incontrare il Lord Luogotenente d'Irlanda, il capo dell'amministrazione britannica nell'isola, il visconte Fitzalan. Secondo la visione repubblicana, Collins incontr\u00f2 Fitzalan per accettare la \"resa\" del Castello di Dublino, il centro del governo britannico in Irlanda.\nGli oppositori del trattato, avendo rifiutato il Trattato nel D\u00e1il, si ritirarono dall'assemblea e, avendo formato un governo repubblicano di opposizione con \u00c9amon de Valera, cominciarono una campagna che port\u00f2 alla guerra civile irlandese. A met\u00e0 del 1922, Collins si dimise dal suo incarico di Presidente del Governo Provvisorio per diventare Comandante in Capo dell'esercito irlandese, un esercito formale che si era formato dai resti dell'IRA, che, come il Sinn F\u00e9in, si era divisa quasi a met\u00e0 sull'opportunit\u00e0 o meno di sostenere il Trattato.\nCollins decise di fare un tentativo per cercare di terminare le resistenza, organizzando un viaggio nella sua contea natia. Il 22 agosto 1922, a B\u00e9al na mBl\u00e1th il convoglio venne attaccato da un gruppo di Repubblicani e Michael Collins fu assassinato.\nL'eredit\u00e0 di Collins.\nMichael Collins \u00e8 rimasto impresso nella storia irlandese come uno dei grandi \"cosa avrebbe potuto essere\" . Uomo di intelligenza straordinaria, con una vitalit\u00e0 incredibile e un attivismo irrefrenabile, la sua morte fu un disastro per il nascente stato irlandese. La sua perdita fu resa ancora pi\u00f9 tragica dalla morte del presidente Griffith, avvenuta solo 10 giorni prima a causa del troppo stress. In una delle ultime apparizioni in pubblico, Collins stava marciando dietro al feretro del suo amico e collega di gabinetto. Dopo una settimana, Collins raggiunse Griffith nel cimitero monumentale di Glasnevin a Dublino.\nMa quelle che colpirono pi\u00f9 di tutto furono le sue parole profetiche nel giorno in cui il trattato fu firmato. Quando Lord Birkenhead, sapendo di quanto il trattato sarebbe stato impopolare in Inghilterra, comment\u00f2 che probabilmente stava firmando la sua condanna a morte \"politica\", Michael Collins replic\u00f2: \"Io potrei aver firmato la mia \"reale\" condanna a morte\". Collins rimane nella memoria di tutti come uno straordinario leader che guid\u00f2 il popolo irlandese ad affrancarsi dal dominio britannico, che ispir\u00f2 una generazione, e che mor\u00ec prima del tempo mentre il suo paese faceva i primi passi sulla strada dell'indipendenza.\nAnche un acerrimo rivale politico, \u00c9amon de Valera (fondatore del partito Fianna F\u00e1il e politico irlandese che fu anche Taoiseach e Presidente), pare abbia riconosciuto, indirettamente, l'importanza della figura di Michael Collins. In seguito alla domanda di Joe Mcgrath (uno dei compagni di Collins nell'IRB e come lui favorevole al trattato con gli Inglesi) di divenire sponsor di una fondazione \"Michael Collins\", rifiut\u00f2 dicendo, in sostanza (come ricordato dalla pi\u00f9 autorevole biografia di Collins, di T.P Coogan): \"non vedo come possa divenire sponsor di una fondazione Collins; \u00e8 mia convinzione che la storia riconoscer\u00e0 la sua grandezza, e ci\u00f2 avverr\u00e0 a mie spese\".\nFilmografia su Michael Collins.\nNel 1996 Michael Collins \u00e8 diventato il protagonista dell'omonimo film semi-romanzato \u2014 \"Michael Collins\" \u2014 interpretato da Liam Neeson nel ruolo del protagonista e da Julia Roberts in quello della fidanzata Kitty Kiernan, e diretto da Neil Jordan.\nAnche se il film \u00e8 stato bene accolto da critica e pubblico per aver portato la storia di Michael Collins alla ribalta di un ampio pubblico internazionale (tanto da essere premiato come miglior film al Festival del cinema di Venezia), alcuni storici lo hanno criticato per essersi preso delle libert\u00e0 con i fatti, soprattutto riguardo al personaggio di de Valera e al ruolo avuto da quest'ultimo nella morte di Collins. Gli assassini facevano parte della fazione anti-trattato di de Valera, ma su questo episodio in Irlanda non \u00e8 mai stata fatta piena luce dando cos\u00ec adito alle teorie pi\u00f9 varie. Queste controversie sono state esplorate in un episodio del documentario \"The South Bank Show\" che \u00e8 stato poi incluso come un \"extra\" nella versione DVD del film.\nUn'analoga operazione cinematografica sulla figura del leader irlandese era stata compiuta nel 1936, con il film \"Beloved Enemy\", biografia romanzata \u2014 con nomi fittizi (quello del protagonista \u00e8 \"Dennis Riordan\") \u2014 di Collins che al termine della pellicola, pur ferito nell'attentato, riesce a salvarsi dalla morte, garantendo un improbabile quanto evidentemente desiderato lieto fine. Il film era interpretato da David Niven nei panni di un ufficiale inglese, dall'avvenente Merle Oberon (al tempo attrice molto in voga) in quella della fidanzata di Collins e da Brian Aherne nel ruolo del protagonista.\nAltri documentari sono stati poi girati su Michael Collins. Si ricordano qui:"}
{"id": "134491", "revid": "123458463", "url": "https://it.wikipedia.org/wiki?curid=134491", "title": "Trattato dell'argomentazione. La nuova retorica", "text": "Trattato dell'argomentazione. La nuova retorica (in francese: \"Trait\u00e9 de l'argumentation. La nouvelle rh\u00e9torique\") \u00e8 un trattato scritto da di Chaim Perelman e Lucie Olbrechts-Tyteca nel 1958. Precursore di tali studi fu Theodor Viehweg, autore di \"Topik und Jurisprudenz\" (1953).\nContenuto.\nL'opera di Perelman ruota intorno a due assi:\nSecondo Cartesio, \u00e8 razionale solo ci\u00f2 che si impone a tutti con la forza dell'evidenza, ma in maniera apodittica. Tutto ci\u00f2 che \u00e8 soltanto possibile, probabile, verosimile, incerto o confuso, \u00e8 posto fuori dall'ambito della ragione.\nNel \"Trait\u00e9...\", Perelman sostiene che queste ultime entit\u00e0 non sono poste nel nulla, ma si trovano nel \u00abcampo del preferibile\u00bb, campo assai vasto nel quale si dispiega la libert\u00e0 umana di confrontare valori etici e di usare argomenti suggestivi per fare delle scelte, avendo a disposizione lo strumento della \"nuova retorica\" per \"\u00abprovocare o accrescere l'adesione delle menti alle tesi che vengono presentate al loro assenso\u00bb.\"\nIl \"campo del preferibile\".\nLa finalit\u00e0 della Nuova Retorica \u00e8 quello di recuperare le argomentazioni usate nella sfera del razionale per estenderle al \u00abcampo del preferibile\u00bb, ossia dell'irrazionale, al fine di persuadere della ragionevolezza di idee solo verosimili o addirittura incerte.\nIl \u00abcampo del preferibile\u00bb \u00e8 quello del conflitto tra valori: qui non basta una dimostrazione o un sillogismo, non esistendo certezze oggettive (da porre come premesse), ma occorre un ragionamento persuasivo basato sull'argomentazione, per arrivare a giustificare come \"ragionevole\" qualunque scelta.\nLa logica formale di Cartesio impone di usare la dimostrazione, metodo matematico che esclude dal \"razionale puro\" (e quindi dalla ragione) la suggestione e la persuasione.\nAl contrario, Perelman fa intervenire nel campo del cd. irrazionale la facolt\u00e0 di ragionare e di argomentare, che sfuggono alla certezza del calcolo ma postulano la Nuova Retorica quale mezzo per convincere all'accettazione di una tesi determinata.\nIl ragionamento giuridico.\nCirca il ragionamento giuridico, alla domanda \u00abquando un atto pu\u00f2 dirsi giusto?\u00bb, Perelman risponde che ci\u00f2 accade quando l'atto corrisponde all'applicazione di una norma: sia l'applicazione che la norma non devono essere arbitrarie, ma conformi ai principi generali dell'ordinamento giuridico, cio\u00e8 ai suoi valori. L'autore afferma: \"\u00abSiamo condotti a distinguere tre elementi nella giustizia: il valore su cui \u00e8 fondata la norma, la norma che lo enuncia, l'atto che la realizza\u00bb\" (ethos, logos, pathos).\nIl problema \u00e8 che i valori possono essere conflittuali. Poich\u00e9 la logica giuridica non \u00e8 logica formale, si pu\u00f2 accettare che la logica dei valori esuli dalla razionalit\u00e0 pura e rientri nel \u00abcampo del preferibile\u00bb (o dell'irrazionale): al giudice spetter\u00e0 risolvere un eventuale conflitto tra valori, giustificando il suo ragionamento con una buona argomentazione, tenendo presenti le conseguenze sociali ed economiche di questa o quella presa di posizione."}
{"id": "134495", "revid": "13102", "url": "https://it.wikipedia.org/wiki?curid=134495", "title": "S\u00f3crates", "text": "Con la nazionale brasiliana fu finalista nella Copa Am\u00e9rica 1983 tenutasi in diverse citt\u00e0 sudamericane. Fu capitano ai mondiali del 1982.\nNel marzo del 2004 fu inserito, dal connazionale Pel\u00e9, all'interno del FIFA 100, una speciale classifica che include i pi\u00f9 grandi calciatori della storia viventi al momento della stesura.\nBiografia.\nIl padre \u00e8 un trasferitosi in Amazzonia: autodidatta e appassionato di lettura, ama i classici greci, da cui il nome del figlio. Anche il fratello minore Ra\u00ed \u00e8 stato un campione brasiliano. In seguito alla sua nascita, la famiglia si trasferisce a Ribeir\u00e3o Preto. Il padre Raimundo, bench\u00e9 non abbia studiato molto, lo chiama come il filosofo greco dopo aver letto \"La Repubblica\" di Platone e lo manda a scuola e all'Universidade de S\u00e3o Paulo, permettendogli di laurearsi in Medicina. Inizialmente S\u00f3crates non esercita la professione, preferendo l'attivit\u00e0 di calciatore. Durante la sua esperienza in Italia, un quotidiano lo soprannomin\u00f2 \"Il dottor Guevara del futebol\". Per la sua laurea era soprannominato anche solo \"dottore\".\nNegli anni della dittatura, coi compagni di squadra del Corinthians promosse un esperimento di organizzazione della squadra su basi non gerarchiche, detto \"Democrazia corinthiana\". L'impatto simbolico di questa scelta, insieme alle scritte a favore della democrazia che i giocatori esibivano in campo sulle magliette, fu notevole, e la \"Democrazia corinthiana\" \u00e8 ancora oggi ricordata in Brasile come una delle pi\u00f9 importanti forme di resistenza messe in atto durante il governo dei militari.\nRitiratosi dal calcio nel 1988, inizia la carriera da medico a Ribeir\u00e3o Preto, svolgendo inoltre anche l'attivit\u00e0 di commentatore sportivo per la tv brasiliana, oltre a incidere un disco, a fare l'impresario teatrale e ad avvicinarsi anche alla politica.\nNel corso del 2011 S\u00f3crates \u00e8 ricoverato pi\u00f9 volte in ospedale per disturbi all'apparato digerente e intestinale, causati dall'abuso di alcol e sfociati poi, a settembre, in un'emorragia intestinale complicata da una cirrosi epatica in atto. Il 3 dicembre \u00e8 ricoverato nuovamente a causa di un'infezione intestinale che ne provoca la morte il giorno dopo: S\u00f3crates, che ha accusato un malore dopo una cena, \u00e8 tenuto in vita da un respiratore artificiale; il decesso avviene all'ospedale Albert Einstein di San Paolo alle 4.30 ore brasiliana, a causa di uno shock settico.\nS\u00f3crates aveva previsto tutto gi\u00e0 nel 1983 dicendo: \u00abvorrei morire di domenica, nel giorno in cui il Corinthians vince il titolo\u00bb, e l'ex giocatore \u00e8 scomparso proprio nel giorno in cui il Corinthians si \u00e8 laureato campione nazionale; al triplice fischio della gara con il Palmeiras, migliaia di tifosi hanno omaggiato il \"Dottore\" andando in pellegrinaggio sulla sua tomba.\nCaratteristiche tecniche.\nCentrocampista longilineo propenso alla manovra e dotato di una visione del gioco notevole, era anche un ottimo realizzatore, dal tiro potente ed estremamente preciso. La sua abilit\u00e0 nel palleggio gli consentiva di eccellere nelle verticalizzazioni, negli inserimenti da dietro e nei colpi di testa e di tacco.\nCaratterialmente, era un eccentrico ribelle. Era sostenitore dell'autogestione dei calciatori, che parzialmente gli riusc\u00ec nel periodo in cui giocava al Corinthians, anche a causa delle sue convinzioni politiche (si dichiarava \u00abuomo di sinistra e anticapitalista\u00bb). Proprio per il suo carattere, tuttavia, non leg\u00f2 con l'ambiente italiano e non si integr\u00f2 con il gruppo della Fiorentina, malgrado fosse entusiasta all'idea di giocare in Italia.\nCarriera.\nClub.\nInizi\u00f2 la sua carriera sportiva nel Botafogo di Ribeir\u00e3o Preto nel 1974.\nDal 1978 al 1984 milit\u00f2 poi nel Corinthians, di cui fu anche capitano. In questa veste si rese protagonista di un curioso caso di autogestione dei calciatori, noto come \"democrazia corinthiana\": i giocatori rifiutarono l'autorit\u00e0 dell'allenatore e, al motto \u00abessere campioni \u00e8 un dettaglio\u00bb preferirono, per tre anni, allenarsi da soli, votando ogni scelta, coinvolgendo per\u00f2 anche tutto lo staff tecnico. Bisogna tener conto che in quel periodo il Brasile era sotto dittatura. \u00c8 facile intuire come questa situazione ebbe un impatto molto importante sui tifosi e sulla gente.\nNel 1984 venne acquistato dalla Fiorentina per 5,3 miliardi di lire e gli fu riconosciuto un ingaggio astronomico che comprendeva fra l'altro 18 biglietti aerei andata e ritorno col Concorde per Rio de Janeiro da Parigi (notizia da verificare) ed un corso di specializzazione in ortopedia con un luminare italiano. I tifosi si aspettarono molto da questo giocatore, che mise a segno la prima rete alla quarta giornata, nel 5-0 interno contro l'Atalanta. Socrates per\u00f2 deluse le attese, dimostrandosi troppo lento per il gioco della squadra. Segn\u00f2 altre cinque reti (l'ultima a Bergamo a febbraio) in campionato, una in Coppa Italia e due in Uefa, senza riuscire a evitare la pesante sconfitta a opera dell'Anderlecht. Nonostante avesse un contratto per altre due stagioni, nell'estate 1985 ritorn\u00f2 in Brasile, prima al Flamengo e poi al Santos, dove chiuse la carriera nel 1988.\nNel 2004 torn\u00f2 in campo a cinquant'anni per giocare con il Garforth Town, squadra dilettantistica inglese di decima serie, resa nota a livello mondiale proprio da quella fugace apparizione del campione brasiliano. Con questa compagine gioc\u00f2 un solo incontro chiudendo il campionato al secondo posto.\nNazionale.\nS\u00f3crates disput\u00f2 60 gare in Nazionale, realizzando 22 reti. Fu il capitano della sua squadra ai Mondiali 1982, in cui segn\u00f2 una rete contro l'Italia: la sconfitta per 3-2, ricordata come tragedia del Sarri\u00e1, elimin\u00f2 i verdeoro nel secondo turno. Partecip\u00f2 al torneo anche nel 1986, con il Brasile che fu eliminato dalla Francia nei quarti di finale. Segn\u00f2 una rete alla Spagna nella prima fase e alla Polonia (su rigore) negli ottavi. Alla lotteria dei rigori contro i transalpini fall\u00ec il primo dei suoi.\nIn due edizioni consecutive della Copa Am\u00e9rica (1979 e 1983), ottenne un terzo e un secondo posto."}
{"id": "134498", "revid": "287204", "url": "https://it.wikipedia.org/wiki?curid=134498", "title": "44 Nysa", "text": "44 Nysa (in italiano 44 Nisa) \u00e8 un piccolo ma molto luminoso asteroide della Fascia principale. \u00c8 anche il membro pi\u00f9 brillante della famiglia di asteroidi Nysa ed \u00e8 un raro asteroide di tipo E.\nNysa fu scoperto il 27 maggio 1857 da Hermann Mayer Salomon Goldschmidt dall'Osservatorio astronomico di Parigi. Alexander von Humboldt lo battezz\u00f2 come il monte Nisa della mitologia greca, la dimora delle ninfe.\nNel 1985, un team di astronomi italiani, basandosi sui dati ricavati dalla curva di luce, ha ipotizzato la presenza (non ancora confermata) di un satellite di Nysa, di dimensioni pari a 50 x 25 x 25 km e orbitante a 83 km di distanza.\nIl modello della forma di Nysa, riscostruito in base alla sua curva di luce, \u00e8 conico, suggerendo che in realt\u00e0 potrebbe trattarsi di un asteroide binario a contatto.\nFinora sono state osservate solo due occultazioni stellari di Nysa."}
{"id": "134501", "revid": "1652635", "url": "https://it.wikipedia.org/wiki?curid=134501", "title": "Anteo Zamboni", "text": "Mor\u00ec a 15 anni linciato dagli squadristi, poco dopo il tentativo di uccidere Mussolini. L'episodio provoc\u00f2 un inasprimento della dittatura e la chiusura di alcuni giornali d'opposizione. Non sono ancora stati chiariti i motivi del gesto di Zamboni: la memoria collettiva lo ricorda come giovane anarchico, proveniente da famiglia di anarchici, anche se (come gi\u00e0 da tempo suo padre Mammolo) era da tutti considerato un simpatizzante del regime.\nBiografia.\nFiglio di Viola Tabarroni (1886-1972) e Mammolo Zamboni (1882-1952), tipografo ex anarchico convertitosi al fascismo per ragioni economiche (faceva affari stampando i fogli di propaganda della sezione bolognese), era fratello minore di Assunto e Lodovico ed era lontano discendente del patriota Luigi Zamboni. Di carattere solitario e taciturno, in famiglia veniva soprannominato \"il Patata\", sembra per via della sua presunta scarsa intelligenza.\nL'attentato.\nLa sera di domenica 31 ottobre 1926, quarto anniversario della sua nomina a primo ministro in seguito alla marcia su Roma, Mussolini si trovava a Bologna, dove si era recato il giorno prima per inaugurare lo stadio Littoriale. Alla fine delle celebrazioni, Mussolini venne accompagnato verso la stazione a bordo di un'automobile scoperta, guidata da Leandro Arpinati. Alle 17.40 il corteo aveva raggiunto l'angolo tra via Rizzoli e via dell'Indipendenza. Anteo Zamboni, di professione fattorino nella tipografia del padre, era in questa via, appostato tra la folla sotto il primo arco di portico e mentre l'automobile rallentava per svoltare, spar\u00f2 contro Mussolini, mancandolo.\nIl maresciallo Francesco Burgio, presente all'attentato, testimoni\u00f2:\nIl proiettile aveva seguito una traiettoria dall'alto verso il basso: colp\u00ec il cordone dell'Ordine dei Santi Maurizio e Lazzaro che Mussolini indossava a tracolla, perfor\u00f2 il bavero della giacca del Duce, attravers\u00f2 il cappello a cilindro del sindaco Umberto Puppini (che questi teneva sulle ginocchia) e si conficc\u00f2 nell'imbottitura della portiera dell'automobile.\nIn reazione a tale gesto, gli squadristi di Leandro Arpinati (fra i quali Arconovaldo Bonacorsi) e gli arditi milanesi capitanati da Albino Volpi, si gettarono sullo studente quindicenne e lo linciarono. Il tenente del 56\u00ba fanteria che per primo individu\u00f2 e blocc\u00f2 il giovane attentatore fu Carlo Alberto Pasolini, padre di Pier Paolo Pasolini. Il papa Pio XI condann\u00f2 l'attentato definendolo come: \"criminale attentato il cui solo pensiero ci rattrista... e ci fa rendere grazie a Dio per il suo fallimento\".\nIndagini e processo.\nLe indagini di polizia si svolsero inizialmente negli ambienti squadristi bolognesi, ipotizzando in un primo tempo un coinvolgimento di capisquadra locali come Arpinati (quest'ultimo, anch'egli ex-anarchico, era amico di Mammolo Zamboni), ma non diedero alcun risultato. Un'ulteriore indagine sollecitata dal Ministero dell'Interno fu svolta ancora dai magistrati del Tribunale Speciale per la sicurezza dello Stato.\nQuesta nuova inchiesta vide coinvolti Roberto Farinacci e i suoi seguaci: il ras di Cremona, all'epoca caduto in disgrazia, fu indiziato come un possibile mandante. Secondo Brunella Dalla Casa (che guida l'Istituto per la storia della Resistenza) questi sospetti avevano qualche fondatezza maggiore rispetto a quelli che erano caduti su Arpinati, ma appena si profil\u00f2 l'ipotesi del complotto fascista, le autorit\u00e0 imposero di non indagare ulteriormente, viste le gravi ripercussioni che ci\u00f2 avrebbe avuto sull'opinione pubblica.\nA quel punto si concluse che l'attentato era stato opera di un elemento isolato. Tuttavia, le testimonianze discordanti dei presenti (tra cui quella dello stesso Mussolini) e i dubbi suscitati dal fatto che un ragazzo quindicenne avesse maturato da solo un gesto del genere, portarono a ipotizzare una presenza sulla scena del crimine del fratello maggiore di Anteo (Lodovico), nonch\u00e9 la corresponsabilit\u00e0 di Mammolo e della zia di Anteo, Virginia Tabarroni, come ispiratori dell'attentato. Fu provato che Lodovico non poteva essere presente al fatto, dal momento che si trovava a Milano ed era rientrato a Bologna solo nella tarda serata del 31 ottobre. Ma il Tribunale Speciale insistette con accanimento sull'ipotesi del complotto familiare, basando l'accusa unicamente sui trascorsi anarchici di Mammolo. Nel 1932 il presidente del Tribunale Speciale Guido Cristini ammise in un colloquio privato di aver condannato entrambi \"pur essendo innocenti. Perch\u00e9 cos\u00ec gli era stato ordinato dal Duce\". Per queste parole Cristini fu costretto a rassegnare le dimissioni.\nI procedimenti penali condannarono a 30 anni di prigione Mammolo Zamboni e Virginia Tabarroni per aver comunque influenzato il giovane nelle sue scelte. Lodovico e Assunto, i due fratelli maggiori di Anteo, anche se assolti dalle responsabilit\u00e0 dirette nel fatto, furono condannati a cinque anni di confino in quanto elementi potenzialmente pericolosi, rispettivamente a Ponza e a Lipari. Pochi anni dopo (24 novembre 1932) Mussolini decise di graziare i due condannati.\nMammolo Zamboni, che negli anni del processo e della detenzione aveva sempre proclamato l'innocenza di Anteo e l'estraneit\u00e0 assoluta di tutta la famiglia alla vicenda, nel secondo dopoguerra sostenne invece che la paternit\u00e0 dell'attentato era del figlio, il quale aveva agito \"con pieno senso di responsabilit\u00e0\". A chi gli chiese il motivo di questo cambiamento di opinione, rispose che l'aver sostenuto l'innocenza di Anteo era stato, durante il procedimento giudiziario, l'unico modo per scagionare se stesso e la famiglia.\nMussolini ebbe modo di condannare il linciaggio di Zamboni con queste parole:\nDopo il fallito attentato del 31 ottobre 1926, il Duce visit\u00f2 ufficialmente Bologna solo dieci anni dopo, il 24 ottobre 1936.\nLe conseguenze politiche.\nPoco dopo l'attentato il governo var\u00f2 un duro giro di vite con la promulgazione delle \"Leggi per la difesa dello Stato\". La nuova legislazione prevedeva lo scioglimento di tutti i partiti politici, la decadenza dei 123 deputati aventiniani, l'istituzione del Tribunale Speciale per la Difesa dello Stato, l'istituzione della pena capitale, la creazione degli Uffici politici investigativi (UPI) della MVSN e l'istituzione del confino.\nLe due ipotesi sull'attentato.\n\u00c8 stata ipotizzata una complessa dinamica dell'attentato diversa da quella comunemente accettata ed affermata dalle indagini. Questa prende in considerazione i legami che esistevano fra Zamboni e Leandro Arpinati, sostenendo che dietro il gesto vi fosse un complotto di potere interno al fascismo, tra l'ala del \"fascismo intransigente\" legato a Roberto Farinacci e quello \"normalizzatore\" sostenuto da altri gerarchi. La tesi cospirazionista prevede quindi che il gesto sia stato compiuto da altri, che avrebbero fatto cadere la colpa sul giovane anarchico, grazie a uno scambio di persona pi\u00f9 o meno premeditato.\nA sostegno di questa ipotesi ci sono le testimonianze contraddittorie sulla fisionomia e l'abbigliamento dello sparatore, nonch\u00e9 la presenza sul luogo dell'attentato dello squadrista friulano Mario Cutelli, un violento sicario simpatizzante della fronda farinacciana. Inoltre, diversi testimoni dichiararono che Farinacci (l'unico gerarca non invitato ufficialmente alle celebrazioni) era presente a Bologna in quei giorni: lo avevano riconosciuto aggirarsi, per lo pi\u00f9 solo e accigliato, nel centro della citt\u00e0.\nLa tesi assolutoria di Zamboni viene ripresa nella trama di \"Film d'amore e d'anarchia\", diretto da Lina Wertm\u00fcller: nel film la prostituta Salom\u00e8 (interpretata da Mariangela Melato) racconta di come la pistola fu gettata ai piedi dell'incolpevole Zamboni, che divenne vittima del linciaggio dei fascisti. Una variante di questa ipotesi vuole Anteo Zamboni come l'esecutore effettivo del fatto, dietro istigazione di mandanti che avrebbero anche ordinato il suo linciaggio, al fine di mettere a tacere per sempre chi avrebbe potuto smascherarli.\nSecondo Renzo De Felice, le due ipotesi pi\u00f9 probabili (il gesto isolato di Anteo e il complotto maturato in seno al dissidentismo farinacciano) si bilanciano in modo tale che \u00e8 difficile propendere per l'una o per l'altra. Lo storico si dichiara pessimista sulla possibilit\u00e0 di giungere a una certezza definitiva sul caso, che secondo lui \u00e8 destinato a rimanere uno degli episodi oscuri del ventennio fascista.\nBrunella Dalla Casa dedica nel suo saggio molto spazio all'ipotesi del complotto farinacciano. Tuttavia, proprio nell'ultima pagina del libro decide di avvalorare (col beneficio del dubbio) la tesi dell'azione isolata di Anteo Zamboni, ancorch\u00e9 clamorosa e imprevedibile da parte di tutti. La Dalla Casa riprende le ultime riflessioni di Giovanni De Luna e di Pier Carlo Masini, entrambi propensi ad attribuire al ragazzo il misterioso colpo di pistola che avrebbe segnato la storia del paese.\nSecondo Roberto Gremmo, la tesi del \"complotto fascista\" venne messa in giro dagli ambienti del fuoriuscitismo antifascista vicini a Gaetano Salvemini. In realt\u00e0 sarebbe probabile che il gesto del ragazzo sia stato istigato realmente dal padre e dalla zia, graziati in seguito da Mussolini \"spregiudicato mestatore\", per la collaborazione dell'altro figlio di Mammolo con l'OVRA, dopo che costui, fuoriuscito a sua volta, si era innamorato di una bella spia della polizia segreta fascista. Gli Zamboni erano infatti in contatto con alcuni gruppi di fuoriusciti vicini a Carlo Rosselli e a Randolfo Pacciardi che tramavano azioni terroristiche contro il Fascismo in Italia e all'estero. La collaborazione di Assunto Zamboni con l'OVRA sarebbe all'origine della grazia concessa da Mussolini al padre e alla zia del giovane attentatore.\nRiconoscimenti.\nAd Anteo Zamboni, personaggio che fa parte di quella che Palmiro Togliatti defin\u00ec \"Resistenza silenziosa\", sono dedicate a Bologna una via vicino alle mura nei pressi della zona universitaria e una lapide in Piazza del Nettuno. La lapide non \u00e8 posta nel luogo dell'attentato (il primo arco di portico di via dell'Indipendenza), ma nel punto in cui il corpo martoriato del ragazzo fu abbandonato dopo il linciaggio (l'angolo del Palazzo Comunale tra Piazza del Nettuno e via Ugo Bassi)."}
{"id": "134503", "revid": "275226", "url": "https://it.wikipedia.org/wiki?curid=134503", "title": "Teorema binomiale", "text": "In algebra il teorema binomiale (o anche formula di Newton, binomio di Newton e sviluppo binomiale) esprime lo sviluppo della potenza formula_1-esima di un binomio qualsiasi mediante la formula\nin cui il fattore formula_3 rappresenta il coefficiente binomiale ed \u00e8 sostituibile con \nformula_4. Tali coefficienti sono peraltro gli stessi che si trovano nel noto triangolo di Tartaglia.\nLo sviluppo vale per ogni coppia di numeri reali o complessi, ma pi\u00f9 in generale vale in ogni anello commutativo.\nCome esempio di applicazione della formula, riportiamo i casi relativi a formula_5, formula_6 ed formula_7:\nNel caso in cui formula_1 sia un numero reale o complesso, la somma finita \u00e8 sostituita da una serie infinita. Questa formula generalizzata, nel caso di formula_1 reale positivo, fu realizzata da Isaac Newton (da cui il nome). \nEsposizione.\n\u00c8 possibile, secondo il teorema, sviluppare una qualunque potenza intera di formula_13 in una sommatoria nella forma\ndove formula_15 rappresentano i coefficienti binomiali. Utilizzando la notazione di sommatoria, la stessa formula pu\u00f2 essere scritta:\nUna variante di questa formula binomiale pu\u00f2 essere ottenuta sostituendo formula_17 ad formula_18 e formula_18 a formula_20, considerando quindi una sola variabile. In questa forma, si ha:\no, in maniera equivalente,\nPrima dimostrazione (induttiva).\nIl teorema binomiale pu\u00f2 essere dimostrato per induzione. Infatti \u00e8 possibile introdurre per tale teorema un passo base per cui esso risulta banalmente vero\ne provare con il passo induttivo la veridicit\u00e0 del teorema per un esponente formula_1 qualsiasi. Infatti presa per corretta l'espressione \nsi ha \ne moltiplicando la sommatoria per formula_13 si ha\nda cui \nInoltre\nUtilizzando nel primo passaggio la propriet\u00e0 del coefficiente binomiale\nsi ha che\nPoich\u00e9 infine \ne \nsi ha che\ne si ottiene l'espressione formale dello sviluppo della potenza successiva del binomio\nche conferma la tesi.\nSeconda dimostrazione (combinatoria).\nSe scriviamo formula_46 come il prodotto \nformula_47 \ncon formula_1 fattori, \u00e8 evidente che il numero delle volte in cui compare nello sviluppo il termine formula_49 \u00e8 pari al numero di combinazioni che si possono ottenere prendendo formula_50 volte formula_18 e formula_52 volte formula_20 dai fattori del prodotto, numero che \u00e8 dato proprio da formula_3. \nPoich\u00e9 per la propriet\u00e0 distributiva il prodotto \u00e8 dato dalla somma di questi termini al variare di formula_52 da formula_56 a formula_1, si ha subito la tesi.\nCaso di esponente generale.\nLa definizione fornita del binomio di Newton \u00e8 valida solo per formula_1 numero naturale. \u00c8 tuttavia possibile fornire una generalizzazione valida per formula_59, nonch\u00e9 approssimarla in un intorno destro dello 0 con una serie di Taylor.\nNella pratica si usano spesso solo i primi due termini della serie, ossia \nformula_60 dove il resto formula_61 indica un infinitesimo di ordine superiore al primo.\nLo sviluppo completo \u00e8\ndove formula_63 \u00e8 il coefficiente binomiale generalizzato, dato da\nDimostrazione.\nLo sviluppo attorno all'origine della funzione formula_65 \u00e8\ne, poich\u00e9\nsi ottiene\nche \u00e8 la formula di cui sopra. Troncando la serie al formula_52-esimo termine, l'errore che si ottiene \u00e8 un infinitesimo di ordine formula_72."}
{"id": "134504", "revid": "125953892", "url": "https://it.wikipedia.org/wiki?curid=134504", "title": "J. J. Abrams", "text": "\u00c8 inoltre il fondatore della casa di produzione Bad Robot Productions e ha vinto un Emmy Award e un Golden Globe.\nIn ambito televisivo, Abrams \u00e8 noto per essere il creatore della serie televisiva \"Alias\" e co-creatore delle serie \"Felicity\" (insieme a Matt Reeves), \"Lost\" (insieme a Jeffrey Lieber e Damon Lindelof) e \"Fringe\" (insieme ad Alex Kurtzman e Roberto Orci); Abrams \u00e8 inoltre il produttore delle serie televisive \"Person of Interest\" (ideata da Jonathan Nolan) e \"Westworld - Dove tutto \u00e8 concesso\" (ideata di nuovo da Jonathan Nolan con Lisa Joy). L'autore \u00e8 stato anche il co-creatore della serie \"Undercovers\" (insieme a Josh Reims) nonch\u00e9 produttore delle altrettanto poco longeve serie televisive \"A proposito di Brian\", \"Six Degrees - Sei gradi di separazione\", \"Alcatraz\", \"Almost Human\", \"Revolution\" (ideata da Eric Kripke), \"Believe\" e \"Roadies\" (ideata da Cameron Crowe), ed ha inoltre prodotto la miniserie \"22.11.63\".\nIn ambito cinematografico, l'autore ha diretto \"\", il rilancio della serie cinematografica di \"Star Trek\", il film \"Super 8\", e gli episodi e di \"Guerre stellari\".\nBiografia.\nJ. J. Abrams \u00e8 nato a New York ed \u00e8 cresciuto a Los Angeles e ha scritto due libri. \u00c8 il figlio del produttore televisivo Gerald W. Abrams e della produttrice esecutiva Carol. Ha origini ebree. Ha frequentato il Sarah Lawrence College.\nIl primo lavoro di Abrams nel settore cinematografico fu scrivere a soli 16 anni la musica per il film \"Nighbeast\" del regista Don Dohler. Durante l'ultimo anno di college, scrisse con un amico un trattamento cinematografico, che fu acquistato dalla Touchstone Pictures e fu la base per \"Filofax - Un'agenda che vale un tesoro\", il primo film prodotto da Abrams, con gli attori Charles Grodin e Jim Belushi. A seguire scrisse la sceneggiatura di \"A proposito di Henry\", con Harrison Ford, e di \"Amore per sempre\", con Mel Gibson.\nAbrams collabor\u00f2 col produttore Jerry Bruckheimer e il regista Michael Bay per la realizzazione di \"Armageddon - Giudizio finale\". Nello stesso anno, il 1998, inizi\u00f2 la sua carriera televisiva co-creando (insieme al regista e sceneggiatore Matt Reeves di cui produrr\u00e0 in seguito alcuni film) e producendo la serie \"Felicity\", che and\u00f2 in onda per quattro anni sul network The WB.\nCon la sua casa di produzione, la Bad Robot fondata sempre nel 1998, Abrams diviene creatore e produttore esecutivo della serie \"Alias\", che and\u00f2 in onda sulla ABC per cinque stagioni, dal 2001 al 2006 e di cui Abrams ha diretto diversi episodi tra cui quello pilota. Sempre per la ABC, ha lavorato come produttore esecutivo di \"A proposito di Brian\" e \"Six Degrees - Sei gradi di separazione\". Il lavoro di maggior successo arriva per\u00f2 con la regia e la sceneggiatura dell'episodio pilota doppio di \"Lost\", di cui \u00e8 co-ideatore. La serie \u00e8 andata in onda, ancora una volta sulla ABC, dal 2004 al 2010, per un totale di sei stagioni. Sebbene Abrams abbia sempre partecipato alla direzione della serie, insieme a Damon Lindelof e Carlton Cuse, si \u00e8 inoltre dedicato alla realizzazione di altre opere, sia cinematografiche che televisive.\nHa scritto la sceneggiatura per un possibile nuovo film sulla figura di Superman, \"Superman: Flyby\" e ha partecipato alla stesura di quella del film \"Radio Killer\". Debutta come regista cinematografico nel 2006 col film \"\", di cui \u00e8 anche co-sceneggiatore, con l'attore Tom Cruise e nel 2009 dirige il film blockbuster fantascientifico \"Star Trek\" (che produce con l'amico e collega Damon Lindelof), riscuotendo in entrambi i casi, soprattutto nel secondo, un buon successo di critica e pubblico. Scrive e produce anche un adattamento della serie di romanzi \"La torre nera\" di Stephen King.\nNel 2011 con la co-produzione di Steven Spielberg, Abrams d\u00e0 vita al fantascientifico \"Super 8\", di cui \u00e8 regista, sceneggiatore e co-produttore, che si rivela un nuovo successo di critica e di pubblico con quasi 260 milioni di dollari incassati in tutto il mondo a fronte di un costo di 50 milioni di dollari.\nIl suo film successivo, del 2013, \u00e8 \"Into Darkness - Star Trek\", sequel del film del 2009 precedentemente diretto da Abrams, che riesce anche a guadagnare al botteghino pi\u00f9 del precedente con un incasso mondiale totale di oltre 467 milioni di dollari. Nel gennaio dello stesso anno viene scelto dalla Walt Disney Pictures e dalla Lucasfilm per un nuovo capitolo della saga di \"Guerre stellari\" creata da George Lucas che co-sceneggia insieme a Lawrence Kasdan e dirige con il titolo \", uscito il 16 dicembre 2015.\nA settembre 2017 viene annunciato che scriver\u00e0 e diriger\u00e0 \", capitolo conclusivo della trilogia sequel di \"Guerre stellari\".\nNell'aprile 2020 la piattaforma di streaming HBO Max annuncia che la Bad Robot di Abrams si occuper\u00e0 di adattare il fumetto della Justice League Dark, \"Overlook\" (spinoff di \"Shining\") e \"Duster\", scritta con LaToya Morgan.\nAbrams \u00e8 anche occasionalmente compositore avendo creato temi musicali per le serie televisive \"Undercovers\", \"Person of Interest\", \"Alcatraz\", \"Revolution\" e \"Almost Human \"oltre ad aver composto le sigle di \"Alias\", \"Felicity\", \"Fringe\" e \"Lost\".\nVita privata.\nAbrams \u00e8 sposato con la PR Katie McGrath, con la quale ha avuto tre figli, August, Henry e Gracie.\n\u00c8 da molto tempo sostenitore del Partito democratico degli Stati Uniti e dal 1995 ha donato 176\u00a0000 dollari."}
{"id": "134506", "revid": "116693686", "url": "https://it.wikipedia.org/wiki?curid=134506", "title": "Meno", "text": ""}
{"id": "134507", "revid": "1240341", "url": "https://it.wikipedia.org/wiki?curid=134507", "title": "Frankfurt", "text": ""}
{"id": "134508", "revid": "599013", "url": "https://it.wikipedia.org/wiki?curid=134508", "title": "Paola Pezzo", "text": "Professionista fino al 2005, era specialista nel cross country, disciplina nella quale fu due volte campionessa olimpica (Atlanta 1996 e Sydney 2000).\nCarriera.\nInizialmente pratic\u00f2 sci di fondo con buoni risultati, ma nel 1988 prefer\u00ec avvicinarsi al ciclismo, in sella ad una mountain bike. Nel 1992 vinse il suo primo titolo italiano e arriv\u00f2 seconda ai campionati europei, mentre nel 1993 vinse i mondiali, a M\u00e9tabief. Nel 1994 la conquista della medaglia d'oro ai campionati europei la consacr\u00f2 come una delle migliori \"biker\" della storia.\nGli europei furono nuovamente conquistati nel 1996 e nel 1999. Alle Olimpiadi di Atlanta, sempre nel 1996 conquist\u00f2 il primo posto, confermato poi ai Giochi olimpici di Sydney di quattro anni dopo. In seguito alla sua vittoria alle olimpiadi di Atlanta fece la richiesta di un body con la zip sulla schiena per i mondiali successivi. Castelli Cycling fu il primo marchio a fare una collezione interamente da donna per il ciclismo. Il 1997 pu\u00f2 essere per\u00f2 considerato il suo anno d'oro: dopo la vittoria olimpica, ha vinto praticamente tutte le gare a cui ha partecipato, dimostrando una superiorit\u00e0 impressionante che non si vedeva dai tempi di Juli Furtado. Nel 1997 vinse la coppa del mondo, ottenendo la prima piazza in otto delle dieci tappe in programma, e il mondiale. Dopo il terzo posto in coppa nel 1998, il bronzo ai mondiali del 1999 e del 2000 si ritir\u00f2 temporaneamente dall'agonismo.\nNel 2004 torn\u00f2 per\u00f2 alle gare vincendo una Gran fondo e partecipando ad alcune tappe della coppa del mondo di marathon. Partecip\u00f2 cos\u00ec alle Olimpiadi di Atene, in cui si \u00e8 ritirata a causa di un problema fisico. La sua ultima vittoria \u00e8 datata 21 marzo 2005, giorno in cui tagli\u00f2 per prima il traguardo alla 58 chilometri di Andria.\n\u00c8 l'unica biker, insieme a Gunn-Rita Dahle, ad aver vinto sia ai giochi olimpici, sia ai mondiali, sia la classifica finale della coppa del mondo.\nFa parte della Mountain bike hall of fame dal 1999.\nNell'agosto del 2008 si d\u00e0 al ciclismo su strada e, subito, il 10 agosto 2008 ottiene la sua prima vittoria su strada: la Gran Fondo Charly Gaul."}
{"id": "134513", "revid": "1776051", "url": "https://it.wikipedia.org/wiki?curid=134513", "title": "Brienzwiler", "text": "Brienzwiler (toponimo tedesco) \u00e8 un comune svizzero di 494 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBrienzwiler \u00e8 servito dall'omonima stazione sulla ferrovia del Br\u00fcnig.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134514", "revid": "547034", "url": "https://it.wikipedia.org/wiki?curid=134514", "title": "Economia dei media", "text": "Per economia dei media si intende l'attivit\u00e0 svolta da imprese private, pubbliche o enti \"non profit\", il cui valore \u00e8 fondato sull'informazione e/o comunicazione.\nCaratteristiche dei beni informativi.\nGi\u00e0 dalla distinzione tra informazione e comunicazione nascono industrie distinte, ma il carattere comune pu\u00f2 essere rinvenuto nel fatto che ognuna delle due attivit\u00e0 usa come base principale il dato immateriale informativo: \"l'informazione \u00e8 la base della comunicazione\". Il valore dei beni venduti corrisponde all'informazione trasmessa, non al supporto da essa utilizzato.\nTuttavia, pu\u00f2 essere effettuata una classificazione anche a seconda del tipo di supporto, che pu\u00f2 essere \"materiale\", come un libro, o \"immateriale\", come la televisione che viaggia attraverso onde a radiofrequenza.\nDal punto di vista storico queste divisioni sono state favorite dal fatto che ogni mezzo di comunicazione (e, in quanto tale, atto al trasporto di contenuto informativo) ha distinte tecnologie di produzione, e ci\u00f2 accentua le differenze nel prodotto.\nCi\u00f2 non esclude che uno stesso prodotto possa essere comunque distribuito su diversi mezzi: ad esempio, un film pu\u00f2 essere riprodotto al cinema o anche in DVD.\nTalvolta \u00e8 una stessa impresa che produce stessi beni con diversi supporti. Ad esempio, la Disney realizza un film d'animazione per il cinema, in DVD e VHS, ne produce la colonna sonora e il \"merchandising\", allungando cos\u00ec il ciclo di vita del prodotto. In questi casi si dice che l'impresa ha un vantaggio rappresentato dall'economia di variet\u00e0 (o economia di scopo, \"economy of scope\").\nSi realizzano economie di variet\u00e0 anche distribuendo diversi prodotti in canali di distribuzione comuni.\nPer quanto concerne la struttura dei costi, questa \u00e8 concentrata nelle fasi creative di ideazione e progettazione del contenuto immateriale, sia che il prodotto appartenga al genere informativo che intrattenimento.\nTale costo, definito irrecuperabile e soggetto ad incertezza di mercato, ha il vantaggio, una volta coperte le spese di produzione, di avere costi marginali quasi nulli di riproduzione, ma allo stesso tempo, la predisposione allo sfruttamento di sinergie da adattamento tra imprese diverse. \nUn'inchiesta giornalistica di successo rappresenta uno dei tanti possibili casi. Dopo la pubblicazione su un quotidiano, pu\u00f2 esser interpretata da attori per un docudrama tv, per una miscellanea editoriale o per svolgere una lezione di giornalismo investigativo.\nI beni offerti dalle imprese dell'informazione sono riconosciuti come \"experience goods\", la cui qualit\u00e0 \u00e8 cio\u00e8 conoscibile solo dopo l'acquisto e il consumo. Ci\u00f2 si traduce in un notevole sforzo di marketing (soprattutto promozione) per le aziende produttrici. Alcuni di essi hanno \"fruibilit\u00e0 singola\" e immediata (si pensi alle notizie di un telegiornale), altri hanno \"fruibilit\u00e0 ripetuta\" nel tempo (come un CD audio).\nEconomia della televisione.\nDomanda.\nLa curva di domanda televisiva si distingue in:\nOfferta.\nL'offerta del settore televisivo si distingue a seconda del regime del paese in cui operano le imprese:\nIntervento dello Stato.\nNonostante anche altri settori siano caratterizzati da oligopoli, e quindi siano soggetti a comportamenti di collusione tra le imprese che vi operano, il settore televisivo necessita di una forte regolamentazione, a causa di alcune sue caratteristiche particolari. \"In primis\" la natura di mass medium della televisione, che pi\u00f9 di ogni altro mezzo \u00e8 capace di veicolare cultura e opinioni politiche, contemporaneamente, a milioni di ascoltatori.\nIn secondo luogo ci sono motivazioni di natura politica:\nLo Stato interviene anche per motivi economici:\nLo Stato ha invece completamente lasciato ai privati uno strumento importantissimo quale \u00e8 quello della rilevazione dei dati di ascolto. A tal fine si \u00e8 costituita l'Auditel, societ\u00e0 in cui sono presenti i maggiori editori televisivi e gli operatori del mercato pubblicitario. Le associazioni di categoria delle TV locali contestano tuttavia l'attendibilit\u00e0 dei dati rilevati e i criteri della loro formazione.\nFinanziamento della TV pubblica.\nLa televisione pubblica, almeno nella maggior parte dei paesi europei, si \u00e8 sempre finanziata attraverso il pagamento di un canone da parte degli utenti. In alcuni paesi, al canone \u00e8 affiancato il finanziamento tramite la vendita di spazi pubblicitari, come avviene in Italia: i ricavi della RAI sono rappresentati per oltre un terzo da entrate pubblicitarie. Tuttavia, le imprese pubbliche finanziate con canone non sono propense all'efficienza dei costi. Inoltre, pi\u00f9 di recente, per competere con le reti private, la concorrenza sull'audience ha causato l'abbassamento del numero di trasmissioni di \"servizio pubblico\".\nSebbene in futuro questi svantaggi potrebbero costituire dei problemi, a causa degli aumenti generali dei costi, non sembra che ci siano per ora valide alternative al finanziamento \"ibrido\" canone-pubblicit\u00e0. Probabilmente verranno prese misure come un maggior controllo sui costi, abbinato ad un aumento del canone.\nEconomia delle telecomunicazioni.\nIl settore delle telecomunicazioni \u00e8 oggi uno dei mercati predominanti nelle economie moderne. \u00c8 stato dimostrato pi\u00f9 volte come lo sviluppo di questo settore sia strettamente correlato con l'aumento del PIL: basti pensare alla necessit\u00e0, dei singoli agenti economici, di comunicare pi\u00f9 efficacemente tra di loro, per aumentare la velocit\u00e0 (e quindi l'efficienza) delle transazioni. In Italia, ad esempio, quasi tre quarti delle telecomunicazioni vengono realizzate nel settore terziario.\nDal punto di vista degli utenti che usufruiscono dei servizi di telecomunicazione, si pu\u00f2 notare come in una rete (ad es. quella telefonica), all'aumentare del numero di abbonati, aumentano i benefici degli altri utenti che gi\u00e0 usano il servizio: ci\u00f2 perch\u00e9, per ogni utente, si vedono aumentare le possibilit\u00e0 di \"networking\" con altre persone; inoltre, pi\u00f9 \u00e8 grande la rete, pi\u00f9 basso \u00e8 il costo sostenuto da ogni abbonato."}
{"id": "134515", "revid": "1776051", "url": "https://it.wikipedia.org/wiki?curid=134515", "title": "Hofstetten bei Brienz", "text": "Hofstetten bei Brienz (toponimo tedesco) \u00e8 un comune svizzero di 646 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nHofstetten bei Brienz ospita il museo all'aperto Freilichtmuseum Ballenberg, aperto nel 1978.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134516", "revid": "709565", "url": "https://it.wikipedia.org/wiki?curid=134516", "title": "Weser", "text": "Il Weser (pronuncia tedesca , \"Visurgis\" in latino, \"die Weser\" in tedesco) \u00e8 un importante fiume della Germania nord-occidentale che nasce dall'unione presso Hann. M\u00fcnden, in Bassa Sassonia, dei fiumi Fulda, passante per l'omonima citt\u00e0 dell'Assia, e Werra. La coppia Weser/Fulda \u00e8 lunga in totale 650\u00a0km, mentre quella Weser/Werra 750. Il Weser \u00e8 il pi\u00f9 lungo fiume interamente compreso nel territorio tedesco.\nL'alta parte del fiume attraversa la regione montuosa e turistica Weserbergland. Lo sbocco della valle si chiama Porta Westfalica. L\u00e0 il fiume entra nella pianura del nord del paese, dove per parte della sua sezione scorre canalizzato ed \u00e8 sfruttato come via di trasporto e come fonte di energia idroelettrica. Negli ultimi 90 chilometri, fino allo sbocco in mare, attraversa le citt\u00e0 portuali di Brema, Nordenham e Bremerhaven. Eccetto qualche centro industriale, la regione \u00e8 rurale con scarsa densit\u00e0 abitativa. La pianura \u00e8 caratterizzata da terreni umidi bonificati e morene sabbiose coperte da una mistura di boschi e campi. La seconda parte del Weser, fra Brema e il mare, ha correnti a senso alterno a causa delle maree: verso terra con l'alta marea e verso il mare con la bassa marea. In questa stessa parte bassa sorgono due isole: Harriersand e Strohauser Plate.\nPrincipali affluenti primari e secondari.\nL'affluente pi\u00f9 grande del Weser \u00e8 l'Aller.\nRegolamenti della Lista:\nLista:\nComuni attraversati.\nLe citt\u00e0 maggiori che il fiume attraversa dopo la confluenza dei due corsi d'acqua che lo formano sono:"}
{"id": "134523", "revid": "1776051", "url": "https://it.wikipedia.org/wiki?curid=134523", "title": "Schwanden bei Brienz", "text": "Schwanden bei Brienz (toponimo tedesco; ) \u00e8 un comune svizzero di 603 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nSchwanden bei Brienz si affaccia sul Lago di Brienz; il territorio comunale comprende parte del Brienzer Rothorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134527", "revid": "125377207", "url": "https://it.wikipedia.org/wiki?curid=134527", "title": "Chico Mendes", "text": "Biografia.\nRaccoglitore di caucci\u00f9 (\"seringueiro\"), \u00e8 stato Segretario generale del Sindacato dei lavoratori rurali di Brasil\u00e9ia (\"Sindicato dos Trabalhadores Rurais\") dal 1975 e promotore della nascita del sindacato a Xapuri (1976). Lega il proprio nome alla lotta contro il disboscamento della foresta amazzonica, condotta dai contadini con metodi assembleari e utilizzando con successo la pratica dell\"'empate\" (\"impedimento, stallo\"). Nel 1978 \u00e8 stato eletto vice presidente del consiglio comunale a Xapuri (l'anno seguente \u00e8 presidente). Tende a trasformare il consiglio (\"C\u00e2mara Municipal\") in un'assemblea permanente in cui partecipano tutte le componenti politiche, sociali e religiose della citt\u00e0, non ricevendo l'appoggio delle formazioni politiche ufficiali, incluso il proprio partito, il Movimento Democr\u00e1tico Brasileiro (MDB).\nViene pubblicamente minacciato dai possidenti della zona e cominciano le repressioni violente degli \"empates\", che perdono l'efficacia iniziale, e le carcerazioni extragiudiziali di centinaia di contadini per tutto il decennio successivo; in quest'anno anche Chico Mendes viene arrestato e torturato. Il sindacato dei lavoratori rurali conosce per\u00f2 una forte espansione diventando il maggiore dello Stato di Acre. Dal 1979 con Lula, Jos\u00e8 Ibrahim e altri partecipa alle assemblee che porteranno alla nascita nel 1980 del Partido dos Trabalhadores (PT, Partito dei Lavoratori), un organismo che dar\u00e0 appoggio politico alle rivendicazioni della CUT, la federazione sindacale generale di cui faceva parte il sindacato dei lavoratori rurali.\nNello stesso anno fu arrestato e processato per l'omicidio di Wilson Pinheiro, leader sindacale di un'organizzazione avversaria, ma il processo rivel\u00f2 la montatura dell'accusa, per la quale furono invece condannati 40 possidenti di Xapuri. Nei tre anni seguenti affront\u00f2 altri due processi per istigazione alla violenza, in entrambi prosciolto per insufficienza di prove. Dal 1981, Mendes fu segretario della CUT a Xapuri, carica che mantenne fino alla morte pur continuando l'attivit\u00e0 politica nel PT; nel 1982 perse le elezioni per un seggio a deputato nel parlamento statale di Acre.\nNel 1985 guid\u00f2 il primo congresso nazionale dei \"seringueiros\", durante il quale fu creato il Consiglio Nazionale dei Seringueiros (CNS, Conselho Nacional do Seringueiros), che divenne il soggetto politico e sindacale che port\u00f2 le rivendicazioni di Mendes, dei contadini e delle popolazioni indigene dell'Amazzonia all'attenzione internazionale. Nel 1987 una delegazione delle Nazioni Unite verific\u00f2 direttamente a Xapuri le accuse rivolte alle grosse finanziarie statunitensi dietro i progetti di disboscamento che causavano la disoccupazione forzata dei seringueiros, l'esilio forzato dei contadini indios dell'Amazzonia e un danno ecologico di dimensioni planetarie; in seguito a 40 giorni di campagna negli Stati Uniti, durante i quali Chico Mendes parl\u00f2 anche di fronte al Senato statunitense, la BID (Bank of Interamerican Development) ritir\u00f2 i propri investimenti in Amazzonia.\nNel 1988 Mendes lavor\u00f2 con successo alla creazione di una \"riserva estrattiva\" di caucci\u00f9 nel \"seringal\" Cachoeira, espropriato dallo Stato alla famiglia latifondista Alves da Silva che l'aveva a sua volta illegalmente acquisito da piccoli proprietari terrieri. \u00c8 l'anno in cui nacque l\"'Uni\u00e3o Democr\u00e1tica Ruralista\" (Unione democratica rurale o UDR) un sindacato che effettu\u00f2 in realt\u00e0 azioni paramilitari in tutto lo stato, minacciando ripetutamente Chico Mendes, che denunci\u00f2 alla polizia i suoi futuri assassini. Nel terzo congresso della CUT Mendes denunci\u00f2 nuovamente i delitti della UDR, ed espose la tesi congressuale \"In difesa del popolo della foresta\" davanti ai 6000 delegati che lo elessero segretario generale per acclamazione.\nLa morte.\nIl 22 dicembre 1988 fu assassinato da due rancheros.\nNel dicembre del 1990, Darly Alves da Silva, proprietario terriero, con il quale Chico si era scontrato pi\u00f9 volte per l'ottenimento del titolo di \"reservas extractivistas\" per la sua regione, fu condannato a 19 anni per essere stato il mandante dell'omicidio; suo figlio, Darci, l'esecutore materiale del delitto, ebbe la stessa condanna.\nL'entusiasmo iniziale, sia internazionale e mediatico che regionale fu notevole ma appena si spensero i riflettori gli omicidi continuarono. Dagli ultimi anni Settanta, di centinaia di assassinii di capi sindacali che protestavano per i diritti della terra, l'unico per cui si investig\u00f2 e si arriv\u00f2 a una condanna fu quello di Chico Mendes. La condanna di Darly Alves da Silva fu annullata nel febbraio del 1992 a Rio Branco dalla corte d'appello statale.\nTributi.\nCanzoni.\nDiverse sono le canzoni dedicate a Chico Mendes:\nLuoghi a lui intitolati in Italia.\nEsistono diverse strutture intitolate a Chico Mendes, tra cui molti parchi, ad esempio il Parco Chico Mendes nella frazione campigiana di San Donnino, realizzato in un'area precedentemente occupata da una discarica, uno a Jesolo (VE), uno a Giarre (CT), uno a Pantigliate (MI), uno a Reggiolo (RE), uno a Rezzato (BS), uno a Borgaro Torinese, uno a Giulianova (TE), uno a Isola Vicentina (VI), uno a Terni, Spoleto e a Perugia, uno a Porto Torres (Sassari), uno a Riccione (RN), uno a Cusano Milanino (MI), uno a Borgo Valsugana (TN), uno a Romano di Lombardia (BG) oltre a un campo sportivo a Berceto e un Giardino a Ravenna, uno a Castegnato (BS), uno a Imola (BO) e uno nel centro della citt\u00e0 di Como. A Collalto Sabino (RI), invece, \u00e8 stato posizionato un monumento in onore di Chico Mendes. A Lecco \u00e8 stata posata dal WWF Lecco una targa in Piazza Manzoni cos\u00ec come a Belluno \u00e8 stata posata una targa dal WWF Belluno in Piazza dei Martiri. Milano gli ha dedicato un albero, QUESTO TIGLIO VIVE - Monumento a Chico Mendes Filho - in Piazza Fontana.\nEsiste inoltre un percorso ciclabile (nonch\u00e9 polmone verde) che collega Mirandola con il comune di Medolla (MO).\nA Legnago (VR)i giardini davanti al Teatro Salieri ricordano Chico Mendes con una targa di marmo bianco.\nScienza.\nNel 2013 gli fu dedicata una nuova specie di uccelli, \"Zimmerius chicomendesi\", scoperta in Amazzonia da un gruppo di studiosi della Louisiana State University"}
{"id": "134536", "revid": "767487", "url": "https://it.wikipedia.org/wiki?curid=134536", "title": "V.Smile", "text": "V.Smile \u00e8 una console per videogiochi della VTech, azienda tornata sul mercato con tale console nel luglio del 2004 dopo aver prodotto negli anni ottanta la Creativision.\nLa console \u00e8 progettata per bambini dai 3 ai 7 anni e consente anche l'apprendimento interattivo. I diversi videogiochi con i quali pu\u00f2 essere corredata sono stati progettati con funzioni didattiche integrate nel gioco stesso.\nDescrizione.\nLa console funziona con cartucce da gioco (chiamate \"smartridge\"), nel 2005 erano usciti circa 25 diversi giochi sviluppati per questa piattaforma. Tra i giochi disponibili alcuni hanno come protagonisti personaggi di fumetti o cartoni animati. La grafica pu\u00f2 essere considerata al livello di quella per Super Nintendo, anche se con una linea estetica pi\u00f9 moderna.\nLa console pu\u00f2 essere connessa direttamente a un televisore tramite cavo AV composito, come la maggioranza delle console casalinghe.\nIl joystick \u00e8 studiato per una console che si rivolge a bambini in et\u00e0 pre-scolare e, per questo motivo, \u00e8 dotato di pulsanti molto grandi. Pu\u00f2 essere usato sia da utenti destrorsi che mancini ruotando il corpo centrale. \u00c8 previsto il collegamento a un secondo joystick."}
{"id": "134538", "revid": "599013", "url": "https://it.wikipedia.org/wiki?curid=134538", "title": "Formula di Newton", "text": "In matematica, il termine formula di Newton pu\u00f2 riferirsi a diversi concetti:"}
{"id": "134539", "revid": "1893", "url": "https://it.wikipedia.org/wiki?curid=134539", "title": "Binomio di Newton", "text": ""}
{"id": "134540", "revid": "1893", "url": "https://it.wikipedia.org/wiki?curid=134540", "title": "Teorema del binomio", "text": ""}
{"id": "134541", "revid": "123009718", "url": "https://it.wikipedia.org/wiki?curid=134541", "title": "Loppiano", "text": "Loppiano (per esteso \"Mariapoli di Loppiano\") \u00e8 una cittadella permanente del Movimento dei focolari situata nel comune di Figline e Incisa Valdarno, in particolare nella frazione Burchio e nelle localit\u00e0 San Vito, Montelfi, Campogiallo e Tracolle.\nNotizie storiche.\nLoppiano \u00e8 stata fondata da Chiara Lubich nel 1964 su alcuni terreni donati da Vincenzo Folonari, con l'intento di mettere in pratica gli ideali del movimento da lei fondato in precedenza.\nA Loppiano vivono stabilmente duecento persone cui si aggiungono circa altre seicento che vi trascorrono un periodo di formazione; i residenti provengono da settanta paesi. Vi \u00e8 la sede dell'Istituto Universitario Sophia, affiliato al movimento.\nLa diversit\u00e0 di lingue, culture e provenienze si manifesta nella musica. \nHanno infatti origine e sede nella cittadella i complessi multiculturali Gen Rosso e Gen Verde.\nGli abitanti di Loppiano lavorano prevalentemente in aziende di vari ambiti che vanno dall'agro-alimentare (vino, olio di oliva, miele) all'artigianato (legno, stoffa, arredamento), all'arte, all'assistenza medica.\nNel 2004 \u00e8 stato eretto nella cittadella il Santuario di Maria Theotokos (madre di Dio). \nDall'inizio del 2007 \u00e8 in funzione l'adiacente centro congressuale, attrezzato con sale per congressi, eventi musicali e multimediali. Nei pressi della cittadella sorge il Polo imprenditoriale Lionello Bonfanti, inaugurato nel 2006, attualmente sede di 20 aziende che operano secondo i principi di Economia di Comunione (EdC). Il Polo intende rappresentare il principale punto di raccordo e luogo di scambio di idee e progetti per le oltre 200 aziende che aderiscono in Italia all'EdC, nel mondo sono circa 700. \nNell'agosto 2006 ha ospitato gli oltre 4000 giovani partecipanti al RoverWay'06, raduno internazionale del movimento scout.\nRenata Borlone, per anni co-responsabile di Loppiano, \u00e8 stata dichiarata Serva di Dio ed \u00e8 in corso il suo processo di beatificazione.\nL'esperienza alla base della nascita di Loppiano \u00e8 stata ripresa in altre nazioni e ad oggi sono numerose le cittadelle del movimento.\nIl 10 maggio 2018 la comunit\u00e0 dei Focolarini di Loppiano ha ricevuto la visita di Papa Francesco."}
{"id": "134542", "revid": "1305772", "url": "https://it.wikipedia.org/wiki?curid=134542", "title": "M42", "text": ""}
{"id": "134543", "revid": "834", "url": "https://it.wikipedia.org/wiki?curid=134543", "title": "NGC 7089", "text": ""}
{"id": "134544", "revid": "438", "url": "https://it.wikipedia.org/wiki?curid=134544", "title": "NGC 4258", "text": ""}
{"id": "134551", "revid": "729019", "url": "https://it.wikipedia.org/wiki?curid=134551", "title": "V.Smile Pocket", "text": "V.Smile Pocket \u00e8 una console portatile per videogiochi della VTech. Immessa nel mercato nel 2005, \u00e8 una versione portatile del V.Smile. \u00c8 nata per bambini da 3 a 7 anni e, oltre ad essere utilizzata come videogioco tradizionale, dovrebbe aiutare l'apprendimento dell'alfabeto, della matematica e di altre nozioni adatte a quell'et\u00e0.\nDescrizione.\nDiversamente dalle normali console di gioco, diventate, col tempo, sempre pi\u00f9 complesse ed impegnative e, soprattutto, rivolte ad un pubblico adulto (con giochi che a volte contengono una certa dose di violenza), il V.Smile Pocket \u00e8 rivolto ad un pubblico di bambini.\nEsso funziona con cartucce da gioco (chiamate \"Smartridges\") intercambiabili con la versione \"da casa\" (V.Smile).\nTra i giochi sono presenti quelli con protagonisti personaggi dei fumetti come Spiderman o dei cartoni animati Disney. La grafica pu\u00f2 essere considerata al livello di quella per SuperNES, anche se con un profilo estetico pi\u00f9 moderno. La console dispone di uno schermo a cristalli liquidi a colori brillanti, ma pu\u00f2 anche essere connessa direttamente alla TV come periferica plug and play.\nCome per il joystick del V.Smile da casa, anche per il Pad direzionale del V.Smile Pocket \u00e8 possibile decidere se il giocatore sar\u00e0 mancino o destrorso. L'apparecchio \u00e8 infatti dotato di un interruttore posto sul retro, azionando il quale i tasti direzionali (solitamente posti sul lato sinistro della console) ed il pulsante Enter (situato invece sul lato destro) si invertono tra loro."}
{"id": "134555", "revid": "1305772", "url": "https://it.wikipedia.org/wiki?curid=134555", "title": "H2S", "text": ""}
{"id": "134561", "revid": "287204", "url": "https://it.wikipedia.org/wiki?curid=134561", "title": "Luis Bunuel", "text": ""}
{"id": "134563", "revid": "39224", "url": "https://it.wikipedia.org/wiki?curid=134563", "title": "Lossless", "text": ""}
{"id": "134564", "revid": "121819687", "url": "https://it.wikipedia.org/wiki?curid=134564", "title": "Empate", "text": "Empate \u00e8 un termine in lingua portoghese che deriva dal verbo \"empatar\": letteralmente significa blocco, impedimento, pareggio.\nUtilizzo del termine.\nNell'accezione in uso in Brasile, designa anche un'originale forma di resistenza nonviolenta utilizzata soprattutto negli anni ottanta in Amazzonia, e precisamente nello stato dell'Acre, dai \"seringueiros\" (raccoglitori di lattice) in difesa delle foreste. \nA gruppi di 50/100 elementi, i manifestanti si tengono per mano e circondano l'area da disboscare cercando di convincere a parole gli operai a desistere; gli \"empates\" potevano bloccare anche gli accampamenti o l'accesso degli operai ai macchinari. \nLa tecnica perse la sua efficacia quando le forze governative brasiliane iniziarono a scortare le squadre degli operai e a forzare i blocchi con la violenza. \nNel decennio degli \"empates\" pi\u00f9 di cento contadini persero la vita.\nL'empate \u00e8 diventato l'arma simbolo della lotta guidata da Chico Mendes contro il disboscamento dell'Amazzonia."}
{"id": "134565", "revid": "838137", "url": "https://it.wikipedia.org/wiki?curid=134565", "title": "Ordini di grandezza (calore specifico)", "text": "Questa tabella mostra i vari ordini di grandezza del calore specifico. Dove non \u00e8 diversamente specificato i valori sono da ritenersi a condizioni normali."}
{"id": "134566", "revid": "2157991", "url": "https://it.wikipedia.org/wiki?curid=134566", "title": "Fiamma", "text": "La fiamma (dal latino \"flamma\") \u00e8 la parte visibile di una combustione. Il fenomeno \u00e8 causato da una reazione chimica fortemente esotermica che consuma i reagenti (combustibile e comburente) a favore della formazione dei prodotti (calore e radiazioni elettromagnetiche).\nMeccanismo.\nIl meccanismo generale secondo cui una fiamma emette calore e onde elettromagnetiche nello spettro della luce visibile, \u00e8 molto complesso e genera numerose molecole intermedie, molte delle quali di natura radicalica. Si pu\u00f2 dire che tali prodotti hanno una temperatura tale da emettere onde elettromagnetiche nel campo della luce visibile, e dunque essere fonte di luce. I prodotti di combustione, molto caldi, si muovono verso l'alto a partire dal materiale combustibile, raffreddandosi progressivamente. Il colore della fiamma vicino al materiale combustibile \u00e8 blu, essendo i gas molto caldi, e vira verso il rosso e giallo man mano che i gas si allontanano dalla sorgente, in quanto diminuendo la temperatura diminuisce la frequenza delle radiazioni emesse. Quando i gas sono sufficientemente lontani dalla sorgente combustibile, essi hanno una temperatura pi\u00f9 bassa tale da non emettere pi\u00f9 radiazioni nel campo del visibile, dunque quello che appare alla vista \u00e8 il cosiddetto fumo.\nIl movimento guizzante delle fiamme, quindi, \u00e8 quello dei gas combusti, molto caldi, che sfuggono verso l'alto nell'atmosfera circostante, molto pi\u00f9 fredda.\nAlcuni materiali bruciano senza mostrare fiamme visibili: in questo caso la lunghezza d'onda dei fotoni emessi dai gas non \u00e8 nel campo del visibile ma nell'infrarosso o (pi\u00f9 raramente) nell'ultravioletto. \nColore.\nIl colore di una fiamma dipende dal tipo di combustibile coinvolto nella combustione: sottoposta a spettroscopia, la luce della fiamma rivela una serie di righe spettrali caratteristiche delle molecole e degli elementi contenuti nel gas. Questo fenomeno \u00e8 stato ampiamente studiato ed \u00e8 da tempo parte delle procedure standard di analisi chimica qualitativa.\nAnche il cambio di comburente pu\u00f2 cambiare le caratteristiche di una fiamma. Un esempio \u00e8 mostrato nell'immagine: il comburente utilizzato, l'ossigeno, \u00e8 utilizzato con diverse intensit\u00e0 nelle quattro fiamme illustrate. La combustione dell'idrogeno nel cloro produce una fiamma e nel processo emette acido cloridrico gassoso (HCl) come prodotto della combustione.\nColori specifici possono essere impartiti alle fiamme mediante l'introduzione di specie eccitabili con righe luminose dello spettro di emissione. Nella chimica analitica, questo effetto viene utilizzato nei saggi alla fiamma per determinare la presenza di alcuni ioni metallici. Nella pirotecnica, i coloranti pirotecnici vengono utilizzati per produrre fuochi d'artificio dai colori vivaci.\nTemperatura.\nQuando si osserva la temperatura di una fiamma ci sono molti fattori che possono entrare in gioco: \nNegli incendi, le fiamme pi\u00f9 fredde sono spesso rosse e producono pi\u00f9 fumo. Qui il colore rosso rispetto al tipico colore giallo delle fiamme suggerisce che la temperatura \u00e8 pi\u00f9 bassa. Questo perch\u00e9 c'\u00e8 una mancanza di ossigeno e quindi c'\u00e8 una combustione incompleta e la temperatura della fiamma \u00e8 bassa, spesso solo da 600 a 850 \u00b0C.\nIn microgravit\u00e0.\nNel 2000, gli esperimenti della NASA hanno confermato che la gravit\u00e0 gioca un ruolo indiretto nella formazione e composizione delle fiamme. La distribuzione comune di una fiamma in condizioni di gravit\u00e0 normale dipende dalla convezione, poich\u00e9 la fuliggine tende a salire verso l'alto di una fiamma (come in una candela in condizioni di gravit\u00e0 normale), rendendola gialla. In ambienti a microgravit\u00e0 o gravit\u00e0 zero, come in orbita sulla ISS, la fiamma diventa sferica, con la tendenza a diventare pi\u00f9 blu e pi\u00f9 efficiente. Ci sono diverse possibili spiegazioni per questa differenza, di cui la pi\u00f9 probabile \u00e8 l'ipotesi che la temperatura sia distribuita in modo sufficientemente uniforme da non formare fuliggine e si verifica una combustione completa. Gli esperimenti della NASA rivelano che le fiamme a diffusione in microgravit\u00e0 consentono di ossidare completamente pi\u00f9 fuliggine dopo la loro produzione rispetto alle fiamme a diffusione sulla Terra, a causa di una serie di meccanismi che si comportano diversamente in microgravit\u00e0 rispetto alle normali condizioni di gravit\u00e0. Queste scoperte hanno potenziali applicazioni nella scienza applicata e nell'industria privata, in particolare per quanto riguarda l'efficienza del carburante."}
{"id": "134568", "revid": "6923", "url": "https://it.wikipedia.org/wiki?curid=134568", "title": "Compressione dati lossy", "text": "La compressione dati lossy (dall'inglese \"loss\": perdita), nel campo dell'informatica e delle telecomunicazioni individua una classe di algoritmi di compressione dati che porta alla perdita di parte dell'informazione originale durante la fase di compressione/decompressione dei dati che la rappresentano.\nDescrizione.\nDecomprimendo un file compresso con un metodo \"lossy\" la copia ottenuta sar\u00e0 peggiore dell'originale per livello di precisione delle informazioni che codifica, ma in genere comunque abbastanza simile da non comportare perdita di informazioni irrinunciabili. Ci\u00f2 \u00e8 possibile poich\u00e9 i metodi di compressione a perdita di informazioni in genere tendono a scartare le informazioni poco rilevanti, archiviando solo quelle essenziali: per esempio comprimendo un brano audio secondo la codifica dell'MP3 non vengono memorizzati i suoni non udibili, consentendo di ridurre le dimensioni dei file senza compromettere in modo sostanziale la qualit\u00e0 dell'informazione.\nLa compressione dei dati con perdita di qualit\u00e0 \u00e8 ampiamente usata in molti settori dell'informatica: su Internet, nell'ambito dello streaming dei media, nella telefonia, per la compressione di immagini o altri oggetti multimediali, ecc.\nUna volta compresso un file con un metodo \"lossy\", le informazioni perse non saranno pi\u00f9 recuperabili. Una sua apertura e una sua ricompressione con metodi lossless o con un metodo lossy con una compressione minore non permetteranno di tornare alla quantit\u00e0 di informazioni iniziali ma anzi, l'ulteriore compressione lossy potrebbe far perdere ulteriori informazioni, ma ingrandendo le dimensioni del file.\nEsempi.\nEsempio di immagine compressa con l'algoritmo JPEG standard a diverse qualit\u00e0:\nCome si pu\u00f2 notare il miglior rapporto qualit\u00e0/dimensione si ha con valore intorno al 90%. \u00c8 inoltre immediatamente osservabile come, all'aumentare del livello di compressione, compaiano artefatti sempre pi\u00f9 visivamente evidenti, a fronte di una riduzione di dimensioni del file sempre pi\u00f9 marginale."}
{"id": "134569", "revid": "104458", "url": "https://it.wikipedia.org/wiki?curid=134569", "title": "Lossy", "text": ""}
{"id": "134570", "revid": "438", "url": "https://it.wikipedia.org/wiki?curid=134570", "title": "Compressione dati", "text": ""}
{"id": "134571", "revid": "438", "url": "https://it.wikipedia.org/wiki?curid=134571", "title": "Becco bunsen", "text": ""}
{"id": "134577", "revid": "438", "url": "https://it.wikipedia.org/wiki?curid=134577", "title": "Becco Bunsen", "text": ""}
{"id": "134583", "revid": "15756", "url": "https://it.wikipedia.org/wiki?curid=134583", "title": "Han (Giappone)", "text": "Gli Han (\u85e9) furono i feudi dei del Giappone che esistettero per tutto il Periodo Edo e per i primi anni della Restaurazione Meiji. Il numero di han variava; tipicamente nel periodo Edo esistevano circa 300 han. La maggior parte erano guidati da un daimy\u014d ed avevano un valore di 10.000 koku o pi\u00f9. I daimyo giuravano fedelt\u00e0 allo sh\u014dgun. Alle volte un daimyo potente nominava un suo uomo al governare di un dominio del valore di oltre 10.000 koku. Anche i domini di questi uomini erano a volte chiamati han, anche se non erano daimyo.\nIl pi\u00f9 ricco era il Kaga han del valore di 1 milione di koku. Era situato nella province di Kaga, Etchu e Noto.\nNel luglio 1871 tutti gli han vennero sciolti per formare le prefetture.\nConfronto con le province.\nLe province vennero colonizzate in un'era precedente dalla corte imperiale. Erano in origine una divisione amministrativa del governo centrale. Durante il Periodo Muromachi il bakufu nomin\u00f2 uno shugo daimyo per ogni provincia lasciandogliene il governo. La maggior parte degli shugo daimyo declin\u00f2 in potere alla fine del periodo Muromachi ed i \"sengoku daimyo\" li rimpiazzarono. La maggior parte dei \"sengoku daimyo\" erano samurai di rango inferiore degli \"shugo daimyo\", sebbene alcuni shugo daimyo come Shimazu nella Satsuma sopravvisse fino al Periodo Edo.\nNel periodo Edo le province rimasero come nomi geografici. In contrasto gli han erano una struttura governativa locale e pertanto descriveva l'area sulla quale ogni governo locale poteva esercitare il suo potere. Il sistema degli han venne determinato dallo shogunato Tokugawa, la loro dimensione poteva variare, ma secondo la definizione del Bakufu Tokugawa ogni han controllava un dominio dal quale almeno 10.000 koku venivano raccolti ogni anno; un daimyo era definito come il capo di un han e serviva direttamente lo shogun. Se un vassallo di un daimyo possedeva un feudo del valore di 10.000 koku non serviva comunque lo Shogun, ma il daimyo - pertanto per definizione non era un daimyo. Comunque il governo ed il dominio di questi samurai era comunque chiamato han per convenienza.\nQuando lo Shogunato Tokugawa cadde il sistema han rimase in uso per pochi anni durante il Periodo Meiji, ma venne successivamente rimpiazzato con il sistema delle prefetture in uso ancora oggi.\nRelazioni tra Han e Bakufu.\nLe strutture di un han e dello shogunato erano simili principalmente perch\u00e9 Tokugawa Ieyasu mantenne la struttura governativa che i suoi antenati avevano sviluppato quando erano ancora piccoli daimyo locali della provincia di Mikawa. Alcuni daimyo, specialmente quelli i cui antenanti erano stati vassalli dello Shogun erano i signori di un han ed anche burocrati del bakufu. La maggior parte di essi governava feudi valutati . Altri daimyo non avevano una carica permanente nel bakufu, ma gli venivano assegnati cariche temporanee.\nOgni daimyo serviva lo Shogun e riceveva il diritto di governare dallo Shogunato. L'erede di ogni daimyo doveva essere accettato in anticipo dallo shogunato. Quando il figlio (di sangue o adottato) di un daimyo veniva accettato come erede di suo padre, doveva recarsi al castello di Chiyoda a Edo, il castello dello Shogun, ed incontrare lo Shogun per ricevere il suo riconoscimento ed il diritto a succedere. Se questa procedura veniva ignorata, la successione veniva cancellata dallo Shogunato e l'han veniva abolito con una pratica detta \"toritsubushi\" (\"scartare\" in giapponese).\nSebbene ogni daimyo fosse un vassallo giurato dello Shogun le loro relazioni variavano. La relazione tra ogni han ed il bakufu veniva determinata ed influenzata dalla relazione tra il fondatore dell'han e lo shogunato o con gli antenati dei Tokugawa. Rozzamente parlando c'erano tre classificazioni chiamate:\nEsisteva anche un'altra classificazione basata sulla dimensione dell'han.\nRango degli han.\nGli han variavano in dimensioni e pertanto in rendita. Ogni han era classificato dallo shogunato principalmente in base alla dimensione, ma la classificazione era determinata anche dal loro valore politico e gli han ed i daimyo dovevano comportarsi conformemente alla loro classe. Ad alcuni han veniva attribuito il rango maggiore \"Lord provinciali\", sebbene i loro han fossero piccoli. In alcune situazioni questa classificazione ad un livello maggiore divenne un problema finanziario.\nI pi\u00f9 grandi han occupavano domini pi\u00f9 grandi di una provincia ed i loro daimyo erano chiamati \"kokushu\", lord provinciali.\nAi daimyo di rango inferiore era proibito costruire un castello. Nei primi anni del periodo Edo lo Shogunato impose la politica \"una provincia, un castello\", ma successivamente furono costruiti pi\u00f9 castelli per provincia."}
{"id": "134584", "revid": "125538454", "url": "https://it.wikipedia.org/wiki?curid=134584", "title": "Nearco (condottiero)", "text": "Biografia.\nNacque a Creta, da Androtimo, probabilmente poco prima del 356 a.C. (secondo alcune fonti, egli era di qualche anno pi\u00f9 anziano di Alessandro) e, trasferitosi con la famiglia ad Amfipoli, combatt\u00e9 in tutte le campagne organizzate da Alessandro Magno in qualit\u00e0 di suo \"hetairos\", ossia membro scelto del suo staff.\nIl re macedone gli affid\u00f2, nel 334 a.C., la satrapia di Licia e Panfilia e, nel 326 a.C., ottenne il comando della flotta che discendeva il corso del fiume Idaspe (Jhelum).\nAl ritorno dalla campagna d'India, nel 325 a.C., Alessandro lo nomin\u00f2 comandante della flotta macedone, assegnandogli il compito di esplorare le coste del Mare Arabico e del Golfo Persico (che insieme al Mar Rosso per i Greci costituivano il Mare Eritreo) dal delta del fiume Indo fino all'Eufrate, missione che egli svolse a partire dal 23 ottobre di quell'anno, fino al febbraio dell'anno seguente.\nAlla morte di Alessandro (323 a.C.), Nearco sostenne l'ascesa al trono del piccolo Eracle, figlio della concubina Barsine, al posto del legittimo erede di cui era in attesa Rossane e, pur avendo mantenuto la satrapia, si mise al servizio del generale Antigono e di Demetrio (figlio di Antigono), re di Macedonia quantomeno fino al 314, data dopo la quale non abbiamo pi\u00f9 sue notizie.\nOpera.\nIl diario della navigazione di Nearco riguardava la discesa dai fiumi indiani alla navigazione sul Pasitigri.Sembra ipotizzabile che Nearco pubblicasse il \"Diario\" in una situazione di oggettiva difficolt\u00e0 personale e forse anche alla ricerca di un nuovo ruolo dopo il 323: dunque \u00e8 plausibile che potesse pensare di utilizzare la rielaborazione del suo diario di bordo, contenente anche, in tre parti almeno, la storia del suo rapporto privilegiato con Alessandro. Esso, titolato \u03a0\u03b1\u03c1\u03ac\u03c0\u03bb\u03bf\u03c5\u03c2 (\"Navigazione\"), \u00e8 andato perduto, tranne frammenti: fu utilizzato dai principali geografi antichi, e lo conosciamo soprattutto perch\u00e9 \u00e8 in buona parte confluito negli \"Indika\" di Flavio Arriano. Inoltre Strabone, mentre critica Nearco, insieme a Megastene e Onesicrito, per i suoi racconti favolosi, ha, in numerosi casi, utilizzato ampiamente i suoi dati.\nNearco mantiene sempre un approccio erodoteo nelle sue descrizioni geografiche: infatti, la sua descrizione della Perside \u00e8 perfettamente erodotea, con il paese diviso in tre zone e non ha molto da dire, invece, sulla Susiana, una zona che era gi\u00e0 stata descritta da Erodoto e, quindi, non necessariamente descrivibile riportando materiale gi\u00e0 noto.\nL'importanza del diario di bordo di Nearco \u00e8 data dal fatto che, essenzialmente, egli non ha solo raccolto molti dati per motivi di conoscenza geografica ed etnografica ma prestava anche attenzione alla cultura dei popoli incontrati, ancorch\u00e9 legati alla sfera del primitivismo; inoltre, Nearco \u00e8 importante relativamente ai filosofi indiani, ossia i Brahmani, di cui Nearco d\u00e0 un resoconto originale, anche se molto breve. Rispetto agli \"Indika\" di Megastene, inoltre, il resoconto di Nearco sembra meno influenzato dalle esigenze del potere responsabili di inevitabili deformazioni nel secondo autore.\nL'opera, inoltre, come si rileva dai frammenti era in polemica con Onesicrito sulle coste dell'India: oltre a correggerlo in vari punti, Nearco ha cercato di superarlo anche letterariamente. Il resoconto di Nearco del primo incontro dei marinai greci con le balene, ad esempio gareggia indiscutibilmente con ci\u00f2 che Onesicrito aveva da dire sull'argomento: infatti, laddove Onesicrito si era concentrato sulle dimensioni delle balene che aveva esagerato (circa 100 metri di lunghezza, sosteneva), Nearco compose una storia vivida e avvincente della battaglia dei marinai contro questi mostri della natura. L'attenzione che, comunque, sia Onesicrito che Nearco prestano agli animali e alle piante esotiche mette in evidenza un aspetto della spedizione di Alessandro che spesso sfugge all'attenzione, ossia che fu un'epoca feconda di scoperte. Oltre alla storia militare, un alessandrografo come Nearco scriveva di quanto fossero grandi gli alberi di banano, ad esempio e raccontava con entusiasmo di un uccello che poteva imitare il linguaggio umano."}
{"id": "134585", "revid": "287204", "url": "https://it.wikipedia.org/wiki?curid=134585", "title": "Il risveglio di Erode", "text": "Il risveglio di Erode (\"Darwin's Radio\", letteralmente \"La radio di Darwin\") \u00e8 un romanzo di fantascienza di Greg Bear del 1999, vincitore del Premio Nebula per il miglior romanzo nel 2001, candidato nello stesso anno al Premio Hugo per il miglior romanzo.\nNel 2003 l'autore ha pubblicato il seguito \"I figli di Erode\" (\"Darwin's Children\"). \nTrama.\nMitch Rafelson \u00e8 un paleontologo che, durante un viaggio in Austria, viene contattato da due guide, Tilde e Franco; i due affermano di aver scoperto in una grotta sulle Alpi delle mummie. Mitch con difficolt\u00e0 raggiunge il sito e trova tre mummie: apparentemente una coppia di neanderthaliani con una bambina, morta subito dopo la nascita che sembra appartenere a uno stadio evolutivo successivo. Tilde si impossessa, all'insaputa dello scienziato, del corpo della bambina. Lungo la strada del ritorno il gruppo viene travolto da una bufera: le due guide perdono la vita. Mitch, gravemente ferito, viene ritrovato dai soccorsi e accusato di essere complice della sottrazione del reperto, ritrovato nella borsa vicino al corpo di Tilde.\nKaye Lang \u00e8 un brillante genetista specializzata in endovirus, virus che hanno infettato la specie umana milioni di anni fa e che, invece di uccidere l'ospite o essere distrutti dal suo sistema immunitario, si sono inseriti nel suo DNA diventando parte del patrimonio genetico della nostra specie. In societ\u00e0 con il depresso marito, Saul, dopo il suicidio di questi scopre che l'impresa specializzata nella produzione di vaccini, versava in cattive acque e decide di ricominciare a dedicarsi alla ricerca.\nChristopher Dicken lavora per il Centro controllo malattie (CCM) degli Stati Uniti, sotto la direzione di Mark Augustine, ed \u00e8 specializzato nell'individuare i primi segni dell'insorgere di un'epidemia.\nLe vite di questi tre personaggi si incrociano quando in tutto il mondo cominciano a verificarsi un numero superiore alla media di aborti. Dicken scopre ben presto che gli aborti sono provocati da un endovirus che si sta diffondendo. Appena fatto rapporto il governo degli Stati Uniti avvia un programma di ricerca, del quale fa parte anche Kaye Lang, per trovare una cura alla malattia che viene battezzata \"Morbo di Erode\". Col passare del tempo la malattia rivela fenomeni sempre pi\u00f9 sconcertanti. Le autopsie dei feti abortiti rivelano che sono tutti femmine e affetti da strane malformazioni: in pratica solo un'unica grande ovaia si \u00e8 sviluppata, mentre il con il resto dell'organismo \u00e8 atrofizzato. Inoltre le donne che hanno abortito si ritrovano nuovamente incinte dopo poco tempo, anche in assenza di rapporti sessuali.\nMentre la cura tarda ad arrivare e l'epidemia si diffonde, crescono anche le tensioni sociali. La comunit\u00e0 scientifica \u00e8 convinta che Erode sia solo l'avanguardia di una serie di endovirus che per qualche ragione sta per riemergere dal nostro DNA per provocare nuove malattie talmente infettive da spazzare via il genere umano. Il governo sta lentamente perdendo il controllo della popolazione e CCM sta accentrando sempre pi\u00f9 poteri in previsione di misure ancora pi\u00f9 drastiche. In un clima di panico crescente, per\u00f2, Kaye sviluppa una nuova teoria. Grazie a Dicken ha incontrato Mitch Rafelson e ha saputo delle mummie di neanderthal. Le mummie mostravano le stesse caratteristiche degli adulti infettati dal virus. Inoltre la neonata che era con loro apparteneva ad uno stadio evolutivo successivo rispetto agli adulti, tuttavia l'analisi del DNA dimostra che era la loro figlia. Ci\u00f2 sembrerebbe smentire tutte le teorie sull'evoluzione graduale delle specie dimostrando che balzi evolutivi possono verificarsi nell'arco di una generazione. Kaye propone perci\u00f2 la teoria secondo cui il morbo di Erode non \u00e8 una malattia, ma un fenomeno naturale che si innesca quando il livello di stress collettivo di una specie raggiunge una certa soglia e provoca uno rapido mutamento che dovrebbe rendere la specie pi\u00f9 adatta ad affrontare la causa dello stress. La teoria di Kaye, per\u00f2, viene accolta con scetticismo, mentre il CCM \u00e8 ormai convinto che, quando nasceranno, i bambini concepiti sotto l'influsso del morbo diverranno causa di devastanti epidemie.\nIn disaccordo con le drastiche misure in preparazione, Kaye lascia il suo centro di ricerca e decide di concepire lei stessa un bambino con Mitch, del quale intanto si \u00e8 innamorata. Costretti alla fuga e alla clandestinit\u00e0 i due riusciranno a portare a termine la gravidanza dimostrando la correttezza della loro teoria e aprendo la strada ad una nuova specie umana."}
{"id": "134586", "revid": "1745361", "url": "https://it.wikipedia.org/wiki?curid=134586", "title": "Manto", "text": "Manto () \u00e8 una maga, personaggio letterario della mitologia greca.\nA lei vengono attribuiti dei figli Anfiloco e Tisifone avuti da Alcmeone ed un altro (Mopso) avuto da Apollo o da Racio, un re della Caria.\nIl mito.\nFiglia dell'indovino tebano Tiresia dal quale aveva ereditato le capacit\u00e0 magiche e divinatorie, \u00e8 ricordata da Virgilio (\"Eneide\" X, 198-200), da Servio nel suo commento a Virgilio, da Ovidio (\"Metamorfosi\" VI, 157 e seguenti) e da Stazio (\"Thebais\", IV 463-466 e VII 578 e seguenti).\nA seconda degli autori essa ha diversi connotati. Fu consacrata sacerdotessa di Apollo a Delfi. Per Virgilio fu moglie di Tosco (il mago personificazione del fiume Tevere) e madre di Ocno, leggendario fondatore di Mantova che prese il nome proprio da Manto. Secondo altri autori greci gener\u00f2 Mopso.\nIn Stazio, dopo la morte del padre durante l'assedio di Tebe, essa inizi\u00f2 a vagare per molti paesi, prima di fermarsi lungo le rive del Mincio dove cre\u00f2 un lago con le sue lacrime, il lago che circonda Mantova appunto. Queste acque avevano il magico dono di conferire capacit\u00e0 profetiche a chi le beveva.\nDante Alighieri la riprese per includerla tra i dannati dell'Inferno (fraudolenti, ottavo cerchio, quarta bolgia), tra altri indovini mitologici compreso il padre Tiresia (Inf. XX, 52-57).\nLa sua presenza d\u00e0 l'occasione al poeta di scrivere una lunga parentesi sulle origini di Mantova, che viene fatta pronunciare da Virgilio stesso. Smentendo se stesso, Dante immagina che egli rettifichi la sua versione dei fatti, circoscrivendo la fondazione a fatti scevri da riti magici: Manto sarebbe morta nel sito dove poi altri uomini, \u00absanz'altra sorte\u00bb cio\u00e8 senza sortilegi, fondarono la citt\u00e0, scegliendo il nome in onore della donna l\u00ec sepolta. In realt\u00e0 l'Alighieri la cita anche in Pg. XXII 113 come figlia di Tiresia ospitata invece nel Limbo, commettendo quindi una probabile svista."}
{"id": "134592", "revid": "124630982", "url": "https://it.wikipedia.org/wiki?curid=134592", "title": "Pausania il Periegeta", "text": "Biografia.\nLe uniche notizie su Pausania ci derivano dai pochi accenni che si possono trovare nella sua opera, anche perch\u00e9 inizia ad essere citato solo a partire dal VI secolo d.C..\nCirca la sua provenienza, \u00e8 stata proposta l'identificazione di Pausania con un omonimo sofista di Magnesia, in Lidia (Habicht), ma senza prove inoppugnabili: corroborerebbe l'origine micrasiatica di Pausania la frequenza delle citazioni di luoghi, miti e fenomeni caratteristici di queste regioni. Si ipotizza, inoltre, che sia vissuto sotto gli Antonini, dal momento che cita ed esalta le opere urbanistiche in Grecia di Adriano (117-138), e il regno di Antonino Pio (138-161) e Marco Aurelio (161-180), quindi nel periodo dal 117 al 180.\nAltro cenno per la datazione dell'autore \u00e8 dato dall'invasione dei barbari Costoboci, databile attorno al 170, che distrussero il tempio di Demetra a Eleusi, perno centrale della restaurazione filellenica degli Antonini.\nStefano da Bisanzio lo identifica con un Pausania autore di fondazioni di citt\u00e0 in Siria. La data di morte di Pausania viene posta intorno al 180, dal momento che l'autore non accenna all'ascesa al trono di Commodo, cosa difficilmente spiegabile se vi avesse assistito.\nPeriegesi della Grecia.\nLa sua opera, in dieci libri, s'intitola \"Periegesi della Grecia\" (\u1f19\u03bb\u03bb\u03ac\u03b4\u03bf\u03c2 \u03c0\u03b5\u03c1\u03b9\u03ae\u03b3\u03b7\u03c3\u03b9\u03c2 - \"Hell\u00e1dos Peri\u0113gh\u0113sis\").\nPer periegesi s'intende quel filone storiografico, soprattutto di epoca ellenistica, che, intorno a un itinerario geografico, raccoglie notizie storiche su popoli, persone e localit\u00e0, verificate, per quanto possibile, dall'esperienza diretta.\nSituandosi in questo filone, Pausania scelse di descrivere quanto di notevole, dal punto di vista artistico e socio-religioso, fosse rimasto in Grecia, certamente situandosi nel movimento di ellenofilia che contraddistinse l'et\u00e0 degli Antonini.\nOgni libro dell'opera, dunque, fatta eccezione per l'Eubea e la Tessaglia - probabilmente rientranti nel progetto originario dell'opera, forse rimasta incompiuta (dato che mancano introduzione e conclusione) - descrive una regione della Grecia antica, con \"excursus\" storici e geografici intesi a informare su fatti d'importanza secondaria o chiarire punti cardine, presupponendo la conoscenza delle opere storiche maggiori, quali la \"Guerra del Peloponneso\" di Tucidide e le \"Storie\" di Erodoto. In effetti, oltre alla conoscenza autoptica, Pausania cita spesso opere storiografiche e, in molti casi, lavori poetici anche di minore rilevanza o poemi arcaici, i quali spesso costituiscono fonte privilegiata di conoscenza.\nL'autore, partendo dall'Attica (I libro), descrive Corinto e l'Argolide (II), per poi soffermarsi sul Peloponneso (Laconia e Messenia) (III-IV), sull'Elide, con un'ampia trattazione sulle Olimpiadi e sull'area del santuario di Zeus Olimpio (V-VI), l'Acaia; il VII libro contiene con divagazioni sulla colonizzazione greca arcaica, mentre l'VIII libro descrive l'Arcadia. L'opera, forse incompiuta, come detto, si chiude con la descrizione della Beozia (IX) e della Focide, con particolare attenzione a Delfi (X)."}
{"id": "134593", "revid": "729019", "url": "https://it.wikipedia.org/wiki?curid=134593", "title": "Alsergrund", "text": "Alsergrund () \u00e8 il nono distretto di Vienna, in Austria ed \u00e8 situato subito a nord del primo e pi\u00f9 centrale distretto, la Innere Stadt.\nIstruzione.\nLa maggioranza degli istituti dell'universit\u00e0 di Vienna si trovano qui. E la concentrazione di istituti \u00e8 aumentata quando l'universit\u00e0 ha preso possesso dei vecchi stabili dell'ospedale di Vienna (\"AKH\", \"Allgemeines Krankenhaus\" in tedesco) per trasformarli in un campus universitario. L'universit\u00e0 di economia di Vienna si trova anche lei nel 9. distretto.\nUna lista di tutte le scuole di Alsergrund si pu\u00f2 trovare qui.\nTraffico.\nIl 9. Distretto \u00e8 circondato a est e a ovest da strade principali e dalla U-Bahn (metropolitana). Ad Alsergrund si trova anche la Franz-Josef-Bahnhof, che al giorno d'oggi \u00e8 ormai di importanza molto limitata per il traffico cittadino."}
{"id": "134594", "revid": "339392", "url": "https://it.wikipedia.org/wiki?curid=134594", "title": "Basso sassone occidentale", "text": ""}
{"id": "134595", "revid": "78273", "url": "https://it.wikipedia.org/wiki?curid=134595", "title": "Albert von Szent-Gy\u00f6rgyi", "text": ""}
{"id": "134597", "revid": "33689", "url": "https://it.wikipedia.org/wiki?curid=134597", "title": "Finanza aziendale", "text": ""}
{"id": "134598", "revid": "869733", "url": "https://it.wikipedia.org/wiki?curid=134598", "title": "Strike", "text": ""}
{"id": "134603", "revid": "709565", "url": "https://it.wikipedia.org/wiki?curid=134603", "title": "Valore attuale netto", "text": "In economia il valore attuale netto (in sigla \"VAN\") \u00e8 una metodologia tramite cui si definisce il valore attuale (in italiano abbreviato VAN, in inglese NPV da \"Net Present Value\", con simbolo \"w\") di una serie attesa di flussi di cassa non solo sommandoli contabilmente, ma attualizzandoli sulla base del tasso di rendimento (costo opportunit\u00e0 dei mezzi propri).\nDescrizione.\nIl VAN tiene conto dei costi opportunit\u00e0 (cio\u00e8 le mancate entrate derivanti dall'uso alternativo delle risorse). Presuppone l'esistenza del mercato perfetto nel quale gli azionisti abbiano libero accesso a un mercato finanziario efficiente in modo da poter calcolare il costo opportunit\u00e0 del capitale.\nRisulta quindi definito come:\nDove: \nIn modo pi\u00f9 raffinato, si pu\u00f2 tenere conto anche di un secondo fattore: il moltiplicatore, ovvero l'aumento relativo del VAN rispetto all'investimento iniziale:\nInterpretazione e utilit\u00e0.\nDati:\nIl VAN detrae il costo dell'investimento dalla somma dei flussi di cassa positivi che si verificheranno in futuro, attualizzati.\nLa formula del VAN si ricava partendo dalla sommatoria dei flussi di cassa netti, attualizzati con il tasso di sconto corrispondente:\nSemplificando, si ottiene:\nSe la funzione formula_23 cos\u00ec definita \u00e8 positiva allora conviene effettuare l'investimento. L'investimento \u00e8 accettato se il VAN \"a vita intera\" formula_24.\nAl variare di formula_25 naturalmente si ottengono dei risultati diversi; per questo il VAN \u00e8 considerato un criterio di scelta \"soggettivo\": al variare del costo opportunit\u00e0 del soggetto sar\u00e0 pi\u00f9 o meno conveniente intraprendere l'investimento.\nIl valore del VAN nei vari periodi (per formula_26 con formula_27) non indica la bont\u00e0 dell'investimento.\nInterpretazione intuitiva.\nSe l'investimento \u00e8 conveniente, la ricchezza finale nel caso in cui si intraprenda l'investimento deve essere superiore alla ricchezza finale rispetto al caso in cui non si intraprenda l'investimento: tale convenienza attesa si deduce dalla positivit\u00e0 della funzione formula_23.\nOgni qual volta un investimento \u00e8 associato ad un VAN positivo risulta non solo conveniente dal punto di vista economico e finanziario ma \u00e8 pi\u00f9 conveniente anche degli altri investimenti con caratteristiche simili.\nConfrontando il VAN di due o pi\u00f9 investimenti alternativi si riesce a valutare l'opzione pi\u00f9 vantaggiosa attraverso il meccanismo dell'attualizzazione dei costi e dei ricavi, che prevede il ricondurre ad un medesimo orizzonte temporale i flussi di cassa che si manifesterebbero in momenti diversi e che quindi di norma non sarebbero direttamente confrontabili. Un VAN negativo non vuol dire che non c'\u00e8 un rendimento netto, bens\u00ec vuol dire che il rendimento dell'investimento \u00e8 minore di quello alternativo (cio\u00e8 di quelli con lo stesso rischio). Infatti, se consideriamo un investimento di \u20ac 1000 al tempo 0 con un ricavo dopo 1 anno pari ad \u20ac 1100 ed utilizziamo un tasso di rendimento del 20%, il VAN \u00e8 negativo (= \u221283,33) cio\u00e8 rende \u20ac 83,33 (attualizzati) in meno rispetto all'investimento alternativo. Importante \u00e8 quindi la scelta del tasso da applicare: serve appunto ad identificare investimenti con caratteristiche simili.\nNote.\nAttraverso il calcolo del VAN, oltre che stabilire la convenienza attesa di un singolo investimento, \u00e8 anche possibile confrontare la convenienza tra due o pi\u00f9 investimenti in concorrenza tra loro. Data la definizione, \u00e8 chiaro che il pi\u00f9 conveniente tra n investimenti concorrenti sar\u00e0 quello con il VAN (che ricordiamo \u00e8 il valore attualizzato al netto dei costi) maggiore: ne consegue che ordinare la convenienza attesa di n investimenti in modo decrescente sar\u00e0 uguale a ordinare pure in modo decrescente i VAN corrispondenti per questi stessi investimenti. Si badi per\u00f2 che un raffronto diretto (con conseguente relazione di ordinamento) tra VAN per investimenti \u00e8 possibile \"solo\" se il periodo (il max formula_29 della formula precedente) di attualizzazione \u00e8 \"lo stesso\" per tutti gli investimenti considerati.\n\u00c8 altres\u00ec evidente che un raffronto diretto pu\u00f2 essere operato solo se il capitale investito inizialmente \u00e8 uguale in tutte le n alternative d'investimento.\nTasso di attualizzazione.\nSecondo la teoria del Capital Asset Pricing Model di William Sharpe, sulle deduzioni delle implicazioni dei postulati di Modigliani-Miller sul costo del capitale, il tasso di attualizzazione dei flussi di cassa di un progetto \u00e8 il Costo Medio Ponderato del Capitale (in Inglese WACC o Weighted Average Cost of Capital). Il WACC viene calcolato secondo una precisa metodologia che prende in considerazione solo parametri oggettivi (e non soggettivi e/o arbitrari) che sono:\nIl tasso di attualizzazione rappresenta il costo del denaro, ovvero riflette gli impieghi alternativi del capitale che un'azienda avrebbe e di conseguenza il rendimento minimo che un progetto deve generare affinch\u00e9 possa creare valore per gli investitori"}
{"id": "134604", "revid": "125754434", "url": "https://it.wikipedia.org/wiki?curid=134604", "title": "Scandalo Watergate", "text": "Lo scandalo Watergate, o semplicemente il Watergate, fu uno scandalo politico scoppiato negli Stati Uniti nel 1972, innescato dalla scoperta di alcune intercettazioni illegali effettuate nel quartier generale del Comitato nazionale democratico, da parte di uomini legati al Partito Repubblicano e in particolare al \"Comitato per la rielezione\" del presidente Richard Nixon.\nLo scandalo - che port\u00f2 alla richiesta di impeachment e alle dimissioni di Richard Nixon - prese il nome dal Watergate, un complesso edilizio di Washington che ospita il Watergate Hotel, l'albergo in cui furono effettuate le intercettazioni che diedero inizio allo scandalo.\nL'inchiesta giornalistica promossa da due reporter, Bob Woodward e Carl Bernstein, suscit\u00f2 la crescente attenzione nell'opinione pubblica per la vicenda che, iniziata come modesto reato compiuto da personaggi secondari, crebbe fino a coinvolgere gli uomini pi\u00f9 vicini al presidente, lo stesso Nixon e tutto il suo sistema di governo incentrato su attivit\u00e0 illegali di controllo e spionaggio interno attuate allo scopo di mantenere il potere. \nLo scandalo si svilupp\u00f2 nel contesto della crisi politico-sociale presente da anni negli Stati Uniti a seguito soprattutto delle vicende della guerra del Vietnam. L'affare Watergate si prolung\u00f2 con una serie di eventi sempre pi\u00f9 clamorosi per circa due anni (1972-1974).\nUno dei personaggi pi\u00f9 importanti dello scandalo fu il giovane consulente legale della Casa Bianca, John Dean, che in un primo tempo svolse con abilit\u00e0 il compito ricevuto da Nixon di controllare la fuga di notizie e di proteggere il presidente dal coinvolgimento nella vicenda, corrompendo con il denaro i personaggi minori direttamente implicati nei reati, e poi, dopo il famoso colloquio con Nixon del 21 marzo 1973 in cui parl\u00f2 della presenza di un \"cancro dentro la Casa Bianca\", temendo di divenire il capro espiatorio dello scandalo, decise di testimoniare davanti alla Commissione del Senato e descrisse con molti dettagli tutti gli aspetti della vicenda, coinvolgendo in pieno anche il presidente. \nNixon continu\u00f2 a resistere a due anni di crescenti difficolt\u00e0 politiche e di aspri contrasti tra i poteri dello stato, e cerc\u00f2 di minimizzare le sue responsabilit\u00e0 scaricando le colpe su alcuni dei suoi collaboratori pi\u00f9 importanti, ma la pubblicazione della registrazione segreta nota come \"la pistola fumante\" (\"smoking gun\") nell'agosto 1974 da cui si evinceva che il presidente era stato al corrente fin dall'inizio delle attivit\u00e0 illegali e aveva sfruttato il suo potere per occultare il coinvolgimento diretto degli uomini della Casa Bianca, port\u00f2 con s\u00e9 la prospettiva di un sicuro \"impeachment\". Richard Nixon diede le dimissioni pochi giorni dopo, l'8 agosto 1974.\nL'affare Watergate costitu\u00ec il pi\u00f9 grande scandalo politico della storia americana ed ebbe vasta eco internazionale. La stessa parola \"Watergate\" \u00e8 diventata linguisticamente produttiva nel linguaggio giornalistico americano: il suffisso \"-gate\" compare regolarmente (oramai scisso dal suo etimo originario) col significato di \"scandalo\" in molti neologismi quali \"Irangate\", \"Whitewatergate, Datagate\", \"Sexgate\" e altri.\nL'intricata vicenda ha ispirato il film \"Tutti gli uomini del presidente\".\nStoria.\nEffrazione e insabbiamento.\nLa notte del 17 giugno 1972 Frank Wills, una guardia di sicurezza che lavorava nel complesso di uffici del Watergate Hotel a Washington, not\u00f2 un pezzo di nastro adesivo sulla porta fra il pozzo delle scale e il parcheggio sotterraneo, che era stato messo per mantenere socchiusa una porta; Wills lo rimosse presumendo che fosse stato dimenticato dall'impresa di pulizia. Pi\u00f9 tardi ritorn\u00f2 e scopr\u00ec che il nastro era di nuovo al suo posto e cos\u00ec contatt\u00f2 la polizia. Dopo che la polizia arriv\u00f2, cinque uomini - Bernard Barker, Virgilio Gonz\u00e1lez, Eugenio Mart\u00ednez, James W. McCord Jr. e Frank Sturgis - furono scoperti e arrestati per essere entrati nel quartier generale del Comitato nazionale democratico, la principale organizzazione per la campagna e la raccolta fondi del Partito Democratico, che all'epoca occupava l'intero sesto piano dell'edificio in cui si trovava anche il Watergate Hotel. Gli uomini erano entrati nello stesso ufficio anche tre settimane prima ed erano tornati per riparare alcune microspie telefoniche che non funzionavano e forse per fare delle fotografie.\nL'inchiesta, essendo Washington un distretto federale, ricadeva sotto la giurisdizione dell'FBI che in quel periodo era in una fase di transizione, essendo deceduto da poche settimane lo storico e influente direttore John Edgar Hoover, che aveva mantenuto la guida della struttura investigativa per oltre quaranta anni. Alcuni aspetti dell'effrazione risultarono subito molto singolari: gli uomini arrestati, equipaggiati con attrezzature sofisticate, sembrarono pi\u00f9 agenti segreti che comuni ladri d'appartamento; inoltre tra le loro carte furono trovati riferimenti a un certo E. Howard Hunt e dei numeri di telefono della Casa Bianca. Uno degli scassinatori, James McCord, attir\u00f2 in particolare l'attenzione degli investigatori: era un ex colonnello della riserva dell'USAF, un vecchio agente dell'FBI e della CIA, e soprattutto un membro del \"Comitato per la rielezione del presidente\" (CRP), un'organizzazione costituita per finanziare e favorire la campagna per la rielezione di Richard Nixon. Risult\u00f2 subito anche che E. Howard Hunt aveva in precedenza lavorato per la Casa Bianca; venne quindi evocata, soprattutto da esponenti politici democratici, la possibilit\u00e0 di un collegamento tra gli scassinatori del Watergate e gli ambienti vicini al presidente. Un Grand jury federale venne incaricato di istruire il procedimento penale. \nDalle indagini e le testimonianze raccolte nel corso degli anni, \u00e8 risultato che l'effrazione rientrava effettivamente in un vasto piano di intercettazioni, spionaggio e sabotaggio attivato dagli uomini del presidente Nixon per facilitare la rielezione e contrastare l'attivit\u00e0 politica dei suoi avversari. Il programma, originariamente conosciuto come operazione Gemstone, era stato proposto da G. Gordon Liddy, un eccentrico ex-funzionario dell'FBI ed estremista di destra, che ne aveva parlato in febbraio e marzo 1972 con John Newton Mitchell, ex ministro della Giustizia e al momento direttore del Comitato per la rielezione del presidente (CRP), e con Jeb Stuart Magruder, il vice-direttore del CRP. Sembra che Mitchell fosse inizialmente piuttosto scettico riguardo ai fantasiosi piani proposti da Liddy e che nei primi incontri non fossero state prese decisioni concrete; fu solo alla fine di marzo che Liddy, dopo un nuovo incontro con Mitchell e Magruder a Key Biscayne, ricevette l'autorizzazione ad attivare i suoi programmi. L'operazione Gemstone era conosciuta all'interno della Casa Bianca; il 4 aprile 1972 l'influente capo di gabinetto Bob Haldeman ricevette dal suo collaboratore Gordon Strachan la comunicazione che \"il programma di raccolta delle informazioni di Gordon Liddy era stato approvato\".. \nSembra che Gordon Liddy, che aveva assistito insieme con Hunt all'irruzione e all'arresto dei suoi uomini da una stanza di un edificio vicino, abbia avuto un crollo del morale subito dopo l'arresto dei suoi uomini; egli, disperato per il fallimento e per le sue possibili conseguenze, chiam\u00f2 telefonicamente Jeb Magruder, che si trovava insieme a Mitchell e altri funzionari del CRP, in California per il fine settimana, e lo inform\u00f2 dei fatti del Watergate. Liddy apparve estremamente teso e anche minaccioso; Magruder lo sollecit\u00f2 a contattare al pi\u00f9 presto il Ministro della Giustizia Richard Gordon Kleindienst e richiedere, a nome di Mitchell, di bloccare le indagini sull'effrazione e rilasciare soprattutto McCord. La richiesta era assurda, Kleindienst era sbalordito, e disse a Liddy che la cosa non era assolutamente possibile; egli quindi, molto preoccupato, ne parl\u00f2 con il consigliere del presidente per gli affari interni, John Ehrlichman.\nNel frattempo l'investigazione dell'FBI prosegu\u00ec; a causa della connessione con il CRP vennero interrogati sia John Mitchell sia Jeb Magruder; ben presto venne individuato anche Liddy e si scoprirono i suoi collegamenti e quelli di Hunt con la Casa Bianca; in particolare con Charles Colson, direttore dei servizi di comunicazione. In questo periodo fecero scalpore anche le dichiarazioni della moglie di John Mitchell, Martha, che con i giornalisti parl\u00f2 di coinvolgimento di membri della presidenza con attivit\u00e0 illegali. Martha Mitchell soffriva di disturbi psichici e quindi le sue dichiarazioni furono agevolmente screditate come farneticazioni di una malata di mente. John Mitchell subito dopo la scoperta dell'effrazione si era affrettato a diramare un comunicato in cui affermava che McCord \"era titolare di una agenzia privata di sicurezza\" della cui consulenza il CRP in passato si era avvalso, ma sottolineava che gli uomini coinvolti nella vicenda, \"non lavoravano per noi, n\u00e9 con il nostro consenso\". Il 1\u00ba luglio tuttavia Mitchell si dimise dalla presidenza del Comitato per la rielezione del presidente, ma motiv\u00f2 la sua decisione con la necessit\u00e0 di stare accanto alla moglie le cui condizioni di salute destavano crescente preoccupazione. \nLa prima reazione pubblica dell'amministrazione Nixon ai fatti del Watergate fu il 19 giugno 1972 una dichiarazione minimizzatrice del portavoce della Casa Bianca, il giovane e zelante Ron Ziegler, che sminu\u00ec gli eventi definendoli un \"tentativo di scasso di terza categoria\" non meritevole di attenzione. Nixon parl\u00f2 per la prima volta in pubblico dell'affare il pomeriggio del 22 giugno 1972 quando afferm\u00f2 recisamente che \"la Casa Bianca non \u00e8 minimamente coinvolta in questo particolare episodio\". In realt\u00e0 Nixon, che nelle sue memorie afferma di non essere stato a conoscenza dei piani di Liddy, venne informato subito mentre era di ritorno da un periodo di riposo in Florida e fin dal 20 giugno 1972 parl\u00f2 di persona con Mitchell, Kleindienst e i suoi principali collaboratori Bob Haldeman e John Ehrlichman; a questa riunione alla Casa Bianca partecip\u00f2 anche il consigliere legale John Dean che era stato informato in precedenza dei farseschi piani di Liddy. La cruciale conversazione del 20 giugno 1972 venne registrata dal sistema segreto di registrazione installato nella Casa Bianca, ma il nastro risult\u00f2 in parte manomesso e mancante di diciotto minuti del colloquio tra il presidente e Haldeman; non \u00e8 possibile quindi sapere con certezza cosa si dissero Nixon e Haldeman nell'ultima parte della riunione in cui rimasero soli. Dagli appunti riservati compilati da Haldeman, risulterebbe che Nixon era consapevole dei rischi che stavano correndo a causa dell'incidente del Watergate; nell'incontro infatti si sarebbe parlato soprattutto delle misure da prendere per minimizzare i fatti, distogliere l'attenzione dell'opinione pubblica e \"creare una diversione\".\nIl 23 giugno 1972 Nixon e Haldeman parlarono di nuovo in via riservata in un'altra conversazione che venne registrata; Haldeman avvert\u00ec il presidente che l'indagine stava facendo progressi pericolosi che avrebbero potuto coinvolgere prima il Comitato per la rielezione e il suo direttore Mitchell e quindi la stessa Casa Bianca; l'FBI aveva trovato la traccia del denaro che Kenneth H. Dahlberg aveva girato a due funzionari del CRP, Hugh Sloan e Maurice Stans, che a sua volta l'avevano versato a Barker, uno degli scassinatori del Watergate. Il capo di gabinetto rifer\u00ec che Mitchell e il consigliere legale dell'esecutivo John Dean, proponevano un intervento diretto sull'FBI per richiedere, sulla base di non meglio precisate esigenza di \"sicurezza nazionale\", di limitare le indagini alla cerchia ristretta dei responsabili materiali dell'effrazione. Haldeman propose a Nixon di contattare la CIA che a sua volta avrebbe dovuto intervenire sul direttore \"ad interim\" dell'FBI L. Patrick Gray invitandolo a bloccare le indagini. Dalle registrazioni risulta evidente che Nixon era al corrente del piano \"Gemstone\" di Mitchell e che conosceva quel \"matto\" di Liddy. Il presidente concord\u00f2 con Haldeman e autorizz\u00f2 il piano di insabbiamento e l'intervento sull'FBI tramite la CIA, affermando oscuramente che nel caso di Howard Hunt \"potrebbero venir fuori un sacco di cose\"...\"togli quella crosta e trovi un casino di cose\". Nixon disse a Haldeman di \"fare i duri\" con gli agenti federali; del resto in precedenza Haldeman aveva riferito a Nixon che Gray era pi\u00f9 che disponibile a collaborare ma che \"non aveva una base\" per intervenire bloccando le indagini.\nNei giorni seguenti la manovra venne condotta con successo sotto la direzione principalmente di John Dean; il direttore dell'FBI Gray acconsent\u00ec a mantenere riservato il materiale rinvenuto nella cassaforte di Hunt presente alla Casa Bianca che riguardava materiale compromettente preparato per screditare John e Edward Kennedy; Ehrlichman e Dean consigliarono apertamente Gray di distruggere quei documenti compromettenti e si sarebbe parlato di gettare tutto nel fiume Potomac. Dalla testimonianza successiva di Gray sembra che tutto il materiale sia stato distrutto personalmente dal direttore dell'FBI dopo averlo occultato per alcuni mesi nella sua abitazione. La manovra di insabbiamento sembr\u00f2 nelle settimane seguenti avere pieno successo; il 29 agosto 1972 Nixon durante una conferenza stampa giunse al punto di affermare che proprio il suo consigliere legale John Dean aveva appena concluso una \"approfondita indagine interna\" sui fatti del Watergate ed era giunto alla conclusione che \"nessun membro della Casa Bianca, nessun membro dell'amministrazione attualmente in carica, \u00e8 implicato in questo sconcertante episodio\"; il presidente concluse lamentandosi che ci fosse qualcuno che \"cerca di coprire\" fatti di questo genere.\nIl 15 settembre 1972 Nixon ebbe un colloquio diretto con John Dean alla presenza di Haldeman; egli apparve molto soddisfatto dell'evoluzione dell'indagine, manifest\u00f2 il suo apprezzamento per il comportamento del suo consigliere legale e per la sua abilit\u00e0 nell'evitare un coinvolgimento della Casa Bianca nello scandalo. Il presidente parl\u00f2 di \"ottimo lavoro\" e afferm\u00f2 che Dean aveva fatto \"miracoli\". Effettivamente lo stesso giorno il Grand jury federale present\u00f2 le sue conclusioni dell'indagine sull'effrazione; con grande soddisfazione del procuratore generale Kleindienst che parl\u00f2 di \"una delle indagini pi\u00f9 approfondite, obiettive e accurate\", il verdetto si limitava a chiamare in giudizio solo i cinque responsabili materiali dell'intrusione al Watergate, pi\u00f9 Hunt e Gordon Liddy, con l'accusa di associazione a delinquere, scasso e violazione dei reati federali che proibivano l'intercettazione con dispositivi elettronici; non veniva coinvolto alcun componente dell'amministrazione e non veniva minimamente sollevato il problema dei mandanti e delle motivazioni dei reati.\nL'inchiesta del \"Washington Post\".\nIl Partito Democratico aveva cercato fin dall'inizio della vicenda di trasformare l'affare del Watergate in un argomento della campagna elettorale in corso per le presidenziali del novembre 1972 sperando di mettere in imbarazzo Nixon, ma la vicenda per molti mesi non dest\u00f2 grande interesse nell'opinione pubblica e solo pochi giornali diedero rilievo agli sviluppi dell'indagine federale. \nIl \"The Washington Post\" era uno dei rari giornali che seguivano regolarmente l'evoluzione dell'inchiesta sull'effrazione; il direttore del quotidiano, Benjamin Bradlee, decise di assegnare l'incarico di seguire la vicenda a tempo pieno a due giovani giornalisti; l'entusiasta e determinato Bob Woodward, in precedenza ufficiale della US Navy, e il pi\u00f9 esperto Carl Bernstein che aveva gi\u00e0 una carriera di dodici anni di giornalismo professionale. I due furono insospettiti fin dall'inizio dai numerosi elementi poco chiari di un intrigo complicato che sembrava ricondurre alla fine alla Casa Bianca di Nixon attraverso il collegamento con il Comitato per la rielezione del presidente.\nWoodward e Bernstein dimostrarono determinazione e sagacia; non esitarono a contattare centinaia di interlocutori per raccogliere informazioni, e seguirono delle piste d'indagine apparentemente trascurate dagli investigatori federali. Fin dall'inizio dell'inchiesta, Woodward soprattutto pot\u00e9 utilizzare informazioni essenziali dalla sua fonte segreta, denominata in codice \"Gola profonda\" (\"Deep throat\"); questo personaggio misterioso si incontr\u00f2 regolarmente con Woodward, seguendo una procedura complicata e delle precauzioni di estrema sicurezza, e lo aiut\u00f2 a comprendere il ruolo effettivo dei vari protagonisti e i loro oscuri intrighi. \"Gola profonda\" indicava, in modo a volte sibillino, gli elementi da ricercare, ma in generale dava informazioni per orientare piuttosto che per guidare direttamente l'inchiesta dei due giornalisti. Una delle sue pi\u00f9 importanti indicazioni fece riferimento alla necessit\u00e0 di seguire la pista dell'origine del denaro fornito agli esecutori materiali dell'effrazione; l'informatore segreto utilizz\u00f2 la famosa formula di \"seguire il denaro\", \"follow the money\". L'identit\u00e0 di \"Gola profonda\" rimase nascosta per decenni ed \u00e8 stata svelata solo nel 2005, quando Mark Felt, il vice-direttore dell'FBI e rivale di Patrick Gray, riveler\u00e0, poco prima della sua morte, di essere stato lui la famosa fonte misteriosa di Woodward. \nNei primi giorni dopo l'incursione nel Watergate, Woordward e Bernstein furono informati, da fonti riservate di polizia, che gli uomini arrestati provenivano da Miami, erano equipaggiati per effettuare una operazione di spionaggio e disponevano di migliaia di dollari in contanti. Woodward inoltre scopr\u00ec subito i collegamenti tra gli scassinatori, Hunt, la CIA e l'amministrazione Nixon; attraverso una semplice telefonata alla Casa Bianca, egli venne a sapere che Hunt aveva lavorato per Charles Colson. Nei giorni seguenti i due giornalisti appresero che tre degli uomini arrestati si trovavano a Washington tre settimane prima quando gli uffici di valenti avvocati democratici erano stati oggetto di una effrazione, che McCord aveva fatto richiesta di un'autorizzazione per avere accesso alla convenzione democratica, e che Hunt aveva creato 150 comitati elettorali fantasma per convogliare milioni di contributi segreti. \nNel mese di luglio 1972, mentre l'inchiesta sembrava in via di esaurimento, fu il \"New York Times\" che pubblic\u00f2 un articolo in cui si riferiva che uno degli scassinatori, Bernard Barker, aveva telefonato pi\u00f9 volte a Gordon Liddy alla vigilia dell'effrazione al Watergate. Bernstein riusc\u00ec a farsi confermare la notizia da una delle sue fonti alla compagnia telefonica Bell, da cui apprese che il registro delle chiamate era stato requisito dal procuratore locale di Miami, che conduceva una sua inchiesta per accertare se gli scassinatori avessero violato le leggi dello stato della Florida. Bernstein chiam\u00f2 il procuratore e venne a sapere che pi\u00f9 di 100.000 dollari provenienti da una banca messicana erano transitati sul conto bancario di Barker a Miami. Il giornalista si rec\u00f2 direttamente sul posto per effettuare una verifica e gli elementi raccolti a Miami gli permisero di sapere che uno degli assegni depositati sul conto di Barker era stato firmato da Kenneth H. Dalhberg, uno dei dirigenti della campagna elettorale di Nixon del 1968. Il \"Washington Post\" del 1 agosto 1972 pubblic\u00f2 tutte queste notizie e aggiunse che Dahlberg aveva affermato di aver girato l'assegno a Maurice Stans, ex segretario al Commercio e direttore finanziario del CRP. \nNel mese di settembre 1972, mentre l'inchiesta del Grand jury sembrava esaursi definitivamente con la messa in stato d'accusa solo dei responsabili diretti e di Hunt e Liddy, Woodward e Bernstein invece continuarono a cercare di rintracciare altre informazioni contattando diversi dipendenti del CRP, alcuni dei quali erano desiderosi di dare un aiuto, nonostante la loro reticenza a parlare e i timori di essere coinvolti nell'affare. I due giornalisti inoltre ampliarono il raggio delle loro ricerche e ritennero che il caso del Watergate fosse solo una di una lunga serie di operazioni clandestine; essi parlarono anche con Hugh Sloan, il tesoriere del CRP, che si dimostr\u00f2 disposto a fornire informazioni e molto ostile verso le azioni illegali ordinate da Mitchell, e con una fonte federale che afferm\u00f2 che nei giorni seguenti alla scoperta dell'effrazione, i collaboratori di Mitchell avevano distrutto numerosi documenti compromettenti del CRP. Il 29 settembre 1972 Woodward e Bernstein non esitarono a scrivere che John Mitchell, gi\u00e0 nel periodo in cui era procuratore generale, aveva controllato un fondo segreto per finanziare una serie di azioni ostili contro i democratici. Prima della pubblicazione dell'articolo Bernstein parl\u00f2 per telefono direttamente con Mitchell per avvertirlo del contenuto e ascoltare una sua replica; l'ex procuratore generale diede in escandescenze, us\u00f2 parole intimidatorie e violente e minacci\u00f2 brutalmente Katharine Graham, la proprietaria del \"The Washington Post\". Il direttore del giornale Bradlee decise di pubblicare regolarmente l'articolo nonostante le minacce di Mitchell. \nWoodward e Bernstein continuarono la pubblicazione di articoli sensazionali il 10 ottobre quando, citando un rapporto riservato dell'FBI, affermarono che il Watergate faceva parte di \"una campagna massiccia di spionaggio e sabotaggio politico diretta da alti funzionari della Casa Bianca e del Comitato per la rielezione del presidente\"; i fondi di queste operazioni sarebbero stati controllati da Mitchell e dai suoi principali collaboratori, tra cui Stans e Magruder. Sei giorni dopo il giornale rifer\u00ec che l'avvocato personale di Nixon, Herb Kalmbach, aveva finanziato numerose operazioni di spionaggio e sabotaggio contro candidati democratici, inoltre Woodward e Bernstein avevano individuato anche un certo Donald Segretti, giovane avvocato californiano che aveva partecipato a queste operazioni. Bernstein venne a sapere che Segretti aveva condotto tra il 1971 e il 1972 una serie di azioni per infiltrare e disorganizzare il campo democratico diffondendo notize false, e che egli era all'origine della famosa \"Lettera Canuck\" che aveva compromesso la candidatura presidenziale di Edmund Muskie.\nIl 25 ottobre 1972, Woodward e Bernstein affermarono per la prima volta che anche Bob Haldeman avrebbe fatto parte degli uomini che gestivano i fondi segreti a nome del presidente per organizzare attivit\u00e0 illegali. La rivelazione tuttavia si rivel\u00f2 intempestiva; la notizia era vera come le successive testimonianze hanno confermato, ma in quel momento ancora nessuno aveva coinvolto formalmente Haldeman nell'inchiesta in corso; il \"Washington Post\" quindi venne aspramente criticato da parte dei sostenitori di Nixon. Ron Ziegler attacc\u00f2 pesantemente il giornale; defin\u00ec l'inchiesta di Woodward e Bernstein \"volgare e ignobile, un perverso abuso della professione giornalistica\" e accus\u00f2 i due reporter di \"flagrante tentativo di distruggere la reputazione di una persona\".\nNonostante queste difficolt\u00e0 e alcuni errori, Woodward e Bernstein riuscirono comunque, con ostinazione e tenacia, a svelare molti fatti oscuri legati all'affare e mantennero viva l'attenzione sugli aspetti pi\u00f9 inquietanti della vicenda, prima che se ne occupasse pubblicamente la giustizia americana e prima dell'attivazione di una commissione d'inchiesta indipendente del Senato degli Stati Uniti. L'indagine dei due giornalisti ha rappresentato una delle dimostrazioni pi\u00f9 importanti e clamorose della storia americana dell'influenza esercitata dal cosiddetto quarto potere sulla vit\u00e0 politica della nazione. Nel 1973 Bernstein e Woodward riceveranno il Premio Pulitzer per le loro inchieste sul caso Watergate. \nBisogna evidenziare peraltro che alla fine del 1972 le rivelazioni dei due reporter, nonostante tutta la loro abilit\u00e0 e perspicacia, non avevano avuto alcuna influenza decisiva sugli avvenimenti politici e scarsa efficacia sull'opinione pubblica nazionale. Nel novembre 1972 Richard Nixon venne trionfalmente rieletto alla presidenza degli Stati Uniti con una schiacciante maggioranza di voti.\nConfessioni e dimissioni.\nL'8 gennaio 1973 gli scassinatori originali, insieme a Liddy e Hunt, subirono il processo. Tutti, eccetto McCord e Liddy, si dichiararono colpevoli e tutti furono condannati per cospirazione, furto con scasso e intercettazioni telefoniche.\nLa guerra per i nastri di Nixon.\nLe udienze tenute dal Comitato senatoriale sul Watergate, in cui il consigliere della Casa Bianca John Dean era il principale testimone e in cui molti altri ex impiegati in posti chiave dell'amministrazione diedero una testimonianza drammatica, furono messe in onda dal 17 maggio al 7 agosto, causando un danno politico devastante a Nixon. Fu stimato che l'85% degli americani possessori di apparecchi TV si sintonizz\u00f2 almeno per una parte delle udienze.\nCosa pi\u00f9 nota, il senatore repubblicano Howard Baker del Tennessee formul\u00f2 la memorabile domanda \"Cosa sapeva il presidente e quando venne a saperlo?\", che per la prima volta focalizz\u00f2 l'attenzione sul ruolo personale di Nixon nello scandalo.\nIl 13 luglio, il vice consigliere del Comitato Watergate Donald G. Sanders chiese ad Alexander Butterfield, vice assistente al presidente, se ci fosse un qualche tipo di sistema di registrazione alla Casa Bianca. Butterfield rispose che sebbene fosse riluttante a dirlo, c'era un sistema che automaticamente registrava ogni cosa nello Studio Ovale. La rivelazione scioccante trasform\u00f2 radicalmente le indagini sul Watergate. I nastri furono subito citati contemporaneamente dal procuratore speciale (\"special prosecutor\", colui che si occupa delle indagini) Archibald Cox e dal Senato, perch\u00e9 potevano provare se Nixon o Dean stavano dicendo la verit\u00e0 sugli incontri chiave.\nNixon si rifiut\u00f2 di mostrare i nastri, usando il principio del privilegio dell'esecutivo e ordin\u00f2 a Cox, attraverso il Procuratore generale Elliot Lee Richardson, di lasciar cadere la sua citazione in giudizio. Il rifiuto di Cox port\u00f2 al cosiddetto \"massacro del sabato sera\" del 20 ottobre 1973: Nixon obblig\u00f2 alle dimissioni il procuratore generale Richardson e il suo vice William Ruckelshaus, in cerca di qualcuno al Dipartimento di giustizia intenzionato a licenziare Cox. Questa ricerca fin\u00ec con l'avvocato generale Robert Bork, che fece quanto gli era stato chiesto e licenzi\u00f2 il procuratore speciale Cox. Le asserzioni di malfunzionamento del governo indussero Nixon alla famosa frase, \"non sono un imbroglione\" (\"I'm not a crook\"), il 17 novembre di fronte a 400 editori dell'Associated Press riuniti al Walt Disney World Resort in Florida.\nNixon, comunque, fu costretto a permettere l'insediamento di un nuovo procuratore speciale, Leon Jaworski, che continu\u00f2 l'indagine. Mentre continuava a rifiutare di mostrare i nastri originali, Nixon acconsent\u00ec a rilasciare un gran numero di trascrizioni di essi. Queste confermavano largamente il resoconto di Dean e causarono ulteriore imbarazzo quando si venne a sapere che era stata cancellata una parte cruciale di 18 minuti e mezzo di un nastro, che non era mai stato fuori dalla custodia della Casa Bianca. La Casa Bianca accus\u00f2 di ci\u00f2 la segretaria di Nixon, Rose Mary Woods, che disse di aver accidentalmente cancellato il nastro schiacciando il pedale sbagliato mentre rispondeva al telefono. A ogni modo, viste le foto che riempivano le pagine dei giornali, il tentativo di rispondere al telefono e contemporaneamente schiacciare il pedale avrebbe richiesto uno stiramento quantomeno da ginnasta professionista. La donna disse che aveva mantenuto quella posizione per 18 minuti e mezzo. Pi\u00f9 tardi le analisi forensi determineranno che il vuoto era stato cancellato ripetutamente - circa nove volte - escludendo l'ipotesi della \"cancellazione casuale\".\nLa questione dei nastri alla fine arriv\u00f2 alla Corte suprema. Il 24 luglio 1974 la corte afferm\u00f2 all'unanimit\u00e0 che la richiesta di Nixon di usare il privilegio dell'esecutivo sui nastri era inammissibile e gli ordinarono di consegnarli a Jaworski. Il 30 luglio Nixon esegu\u00ec l'ordine e rilasci\u00f2 i nastri incriminati.\nCondanne e \"impeachment\".\nIl 28 gennaio 1974, uno dei collaboratori reso noto per la campagna di Nixon, Herbert Porter, ammise pubblicamente le proprie colpe per l'accusa di aver dato falsa testimonianza all'FBI durante la prima fase delle indagini sullo scandalo Watergate. Il 25 febbraio 1974 il difensore personale di Nixon, l'avvocato Herbert Kalmbach, ammise a sua volta di essere colpevole di almeno due imputazioni di attivit\u00e0 illegali durante la campagna elettorale del Presidente, in seguito allo stesso Kalmbach vennero fatte decadere altre accuse in cambio della sua collaborazione durante il processo.\nIl 1\u00ba marzo 1974 i membri dello \"staff\" di aiutanti di Nixon per la sua campagna elettorale, noto con il nome di Sette di Watergate, ovvero:\nvennero tutti condannati con l'accusa di aver cercato di ostacolare e inquinare le indagini sullo scandalo Watergate. Nello stesso processo il Gran Giur\u00ec indic\u00f2, anche se non pubblicamente, lo stesso Nixon per aver cooperato indirettamente alle attivit\u00e0 dei suoi collaboratori. Il 5 aprile 1974 uno dei segretari personali di Nixon, Dwight Chapin, fu accusato di falsa testimonianza di fronte al Gran Giur\u00ec. Il 7 aprile 1974 il Gran Giur\u00ec accus\u00f2 il governatore repubblicano della California, Ed Reinecke, di spergiuro di fronte alla Commissione del Senato. \nA causa di queste accuse a molti dei suoi collaboratori, la posizione di Nixon era sempre pi\u00f9 compromessa e fu cos\u00ec che la Camera dei Rappresentanti decise di intraprendere un'inchiesta formale per un possibile \"impeachment\" del Presidente. Tra i discorsi di apertura del comitato d'inchiesta rest\u00f2 memorabile quello della deputata del Texas Barbara Jordan, che la catapult\u00f2 al centro dell'attenzione dell'opinione pubblica.\nIl 27 luglio 1974, la Commissione Giudicante per la Camera dei Rappresentanti, presieduta dall'italo americano Peter Wallace Rodino Jr., vot\u00f2 a favore dell'\"impeachment\" di Nixon (27 voti favorevoli e 11 contrari) con l'accusa di aver ostacolato il corso delle indagini. Il 29 luglio 1974 e il 30 luglio 1974, la stessa Commissione Giudicante imput\u00f2 al Presidente Nixon altre due accuse, \"abuso di potere\" e \"ostacolo al Congresso\".\nNel mese di agosto venne scoperta una cassetta registrata il 23 giugno 1972 nella quale era conservata una conversazione tra Nixon e Haldeman, i quali pianificavano di ostacolare le indagini sullo scandalo facendo trasmettere un falso comunicato da parte della CIA rivolto all'FBI sulla necessit\u00e0 di copertura delle prove per motivi di sicurezza nazionale. La scoperta di questa cassetta venne definita dalla stampa \"una vera e propria pistola ancora fumante\". Con poche eccezioni, le defezioni tra le file dei pochi sostenitori rimasti di Nixon furono complete.\nDimissioni di Nixon.\nNixon si dimette\nAnalisi di Noam Chomsky.\nNoam Chomsky ha sottolineato l'ambiguit\u00e0 del ruolo dei media americani nell'aver fatto esplodere lo scandalo Watergate. In particolare Chomsky afferma che esso sia una dimostrazione evidente di come gli organi di informazione di modello americano riflettano essenzialmente i punti di vista delle \"\u00e9lite\" economiche e svolgano la loro funzione non discostandosi da quelle, secondo la teoria delineata nel modello di propaganda.\nEsattamente in contemporanea allo scandalo, infatti, uscirono le rivelazioni sul COINTELPRO (il programma di controspionaggio statunitense), \"mille volte pi\u00f9 significativo dello scandalo Watergate\", in cui sono descritte \"alcune grosse operazioni dell'FBI per compromettere le libert\u00e0 politiche negli Stati Uniti durante tutte le amministrazioni a partire da Theodore Roosevelt, con un incremento negli anni di Kennedy\", che comprendevano l'assassinio di un \"leader\" delle Pantere Nere, Fred Hampton e l'organizzazione di sommosse razziali per distruggere i movimenti neri; la persecuzione del movimento degli indiani d'America e di quello delle donne; quindici anni di attacchi al Partito Socialista dei lavoratori (un partito legale) da parte dell'FBI, con furti, minacce ai suoi iscritti, ecc. La stampa per\u00f2 non se ne interess\u00f2 e quest'enorme scandalo pass\u00f2 sotto silenzio, ricevendo un'attenzione molto blanda pur essendo rivelato in tribunale e altrove nel periodo del Watergate; nemmeno il Congresso mise i fatti all'ordine del giorno.\nL'unica cosa che interfer\u00ec con il processo del Watergate, bench\u00e9 marginalmente, fu la discussione riguardo ai bombardamenti segreti della Cambogia durante la guerra del Vietnam allora in corso, \"segreti solo perch\u00e9 la stampa non ha scritto quello che sapeva\". Questi, considerati forse i pi\u00f9 pesanti bombardamenti della storia in aree densamente abitate di una nazione contadina, causarono successivamente tra i sei e i settecentomila morti (su sette milioni di abitanti) negli anni dal 1969 al 1975, con l'unico ed esplicito scopo di \"destabilizzare la regione\". Tuttavia il Congresso se ne lament\u00f2 solo in quanto fino a quel momento non ne era stato informato ufficialmente, e ci\u00f2 configurava una grave violazione ai suoi diritti: ma anche questa circostanza non fu considerata dopotutto cos\u00ec grave da essere inserita nel capo d'accusa finale.\nSecondo la conclusione di Chomsky, il motivo per cui l'amministrazione Nixon ha potuto spingersi cos\u00ec oltre negli affari di controspionaggio e aggressioni militari \u00e8 stata la certezza per cui:\nIl senso di impunit\u00e0 dell'amministrazione Nixon \u00e8 stato fatale quando ci si rivolse al Partito Democratico, che rappresenta potenti interessi, con solide basi nel mondo della finanza e degli affari. Con ogni probabilit\u00e0 lo scandalo che ne segu\u00ec \u00e8 stato invece gonfiato appositamente perch\u00e9 \"in quegli anni tanti potenti volevano la testa di Nixon\", poich\u00e9 abrog\u00f2 il sistema di Bretton Woods, cosa che pur garant\u00ec successivamente la liberalizzazione della finanza e un sempre maggior controllo degli investitori sull'economia, ma che non fu gradito alle multinazionali e alle banche internazionali, che fino ad allora si basavano su quel sistema. Da qui l'affermazione di Chomsky \"Il Watergate \u00e8 stato solo un pretesto\", nel senso che riusc\u00ec a far saltare la testa di Nixon, e ci riusc\u00ec senza intaccare la struttura profonda del potere economico."}
{"id": "134605", "revid": "831312", "url": "https://it.wikipedia.org/wiki?curid=134605", "title": "Quick-Step Alpha Vinyl Team", "text": "La Quick-Step Alpha Vinyl Team, nota in passato come \"Omega Pharma\", \"Etixx\", \"Quick Step\" e \"Deceuninck-Quick Step\" \u00e8 una squadra maschile belga di ciclismo su strada con licenza UCI World Tour, attiva nel professionismo dal 2003, sempre sotto la direzione di Patrick Lefevere.\nNel corso delle stagioni agonistiche i ciclisti della formazione si sono aggiudicati la vittoria in diverse classiche, tra cui spiccano tutte e cinque le \"Classiche monumento\". La squadra, nelle sue diverse denominazioni, ne ha conquistate complessivamente diciannove: tre Milano-Sanremo con Paolo Bettini (nel 2003), Filippo Pozzato (nel 2006) e Julian Alaphilippe (nel 2019); sette Giri delle Fiandre con Tom Boonen (nel 2005, 2006 e 2012), Stijn Devolder (nel 2008 e 2009), Philippe Gilbert (nel 2017) e Niki Terpstra (nel 2018); sei Parigi-Roubaix con Tom Boonen (nel 2005, 2008, 2009 e 2012), Philippe Gilbert (nel 2019) e Niki Terpstra (nel 2014); una Liegi-Bastogne-Liegi con Bob Jungels (nel 2018); due Giri di Lombardia con Paolo Bettini (nel 2005 e 2006). La squadra ha inoltre vinto quattro volte il titolo mondiale della cronometro a squadre, nel 2012, 2013, 2016 e 2018, e la classifica a squadre del World Tour 2018. Gli atleti del team belga, hanno conquistato complessivamente centoquattro vittorie di tappa nei Grandi Giri.\nStoria.\n2003-2004: il debutto e i primi successi con Bettini.\nNell'estate 2002, con il preannunciato ritiro di Mapei dal ruolo di sponsor dell'omonima formazione italo-belga, l'azienda di laminati Quick Step, gi\u00e0 secondo nome del team, annunci\u00f2 l'intenzione di assumere il ruolo di principale finanziatore della squadra per rilanciarla a partire dalla stagione 2003. Il budget di 8 milioni di euro necessario per la continuazione dell'attivit\u00e0 venne coperto anche da Davitamon, azienda farmaceutica, e Latexco, produttore di materassi, e la squadra assunse il nome di Quick Step-Davitamon. La direzione tecnica fu affidata a Patrick Lefevere, ex manager di Mapei prima e della dismessa Domo-Farm Frites poi, coadiuvato da direttori sportivi provenienti anch'essi da Mapei (Serge Parsani, Alvaro Crespi e Luca Guercilena) e Domo (Wilfried Peeters). La rosa, costruita sulla base di una decina di atleti confermati dalla Mapei, tra cui Paolo Bettini, Michael Rogers e L\u00e1szl\u00f3 Bodrogi, venne rinforzata con numerosi ciclisti ex Domo, tra cui Richard Virenque, Johan Museeuw, Frank Vandenbroucke e Servais Knaven, e con il giovane belga Tom Boonen.\nCome gi\u00e0 la sua \"antenata\" Mapei, gi\u00e0 nelle prime due stagioni di attivit\u00e0 Quick Step si afferm\u00f2 come una delle migliori squadre al mondo, in particolare nelle classiche. Paolo Bettini vinse le ultime due edizioni della Coppa del mondo su strada, nel 2003 \u2013 aggiudicandosi anche Milano-Sanremo, HEW Cyclassics e Cl\u00e1sica San Sebasti\u00e1n \u2013 e nel 2004, senza vittorie ma con i podi ad Amstel Gold Race e Cl\u00e1sica San Sebasti\u00e1n. Nelle classiche del pav\u00e9 Tom Boonen rimpiazz\u00f2 rapidamente Museeuw, ritiratosi dall'attivit\u00e0 nel maggio del 2004: Boonen divenne ben presto il leader della squadra, e dopo il terzo posto alla Gand-Wevelgem 2003, nel 2004 si aggiudic\u00f2 la stessa Gand-Wevelgem e l'E3 Prijs Vlaanderen. Arrivarono risultati anche al Tour de France: due successi di tappa con Knaven e Virenque nel 2003, ben quattro, con Boonen (due), Mercado e Virenque, nel 2004.\n2005-2009: l'affermazione di Tom Boonen.\nNelle stagioni seguenti Tom Boonen prosegu\u00ec la serie di successi nelle gare di un giorno aggiungendo al proprio palmar\u00e8s altre tre E3 Prijs Vlaanderen consecutive, tra il 2005 e il 2007, il Giro delle Fiandre e la Parigi-Roubaix 2005, oltre che, nello stesso anno, il titolo di campione del mondo su strada a Madrid; vinse poi il Giro delle Fiandre 2006, mentre alla Parigi-Roubaix di quell'anno ottenne il secondo posto. Nel triennio 2005-2007 si aggiudic\u00f2 inoltre quattro tappe al Tour de France, conquistando anche la maglia verde della classifica a punti nell'edizione 2007 della \"Grande Boucle\".\nIn quegli anni arrivarono per la Quick Step anche altri importanti risultati: nel biennio 2005-2006 Paolo Bettini vinse per due volte il Giro di Lombardia, e nel 2006 succedette a Boonen nell'albo d'oro dei campionati del mondo su strada aggiudicandosi l'iride a Salisburgo, un titolo che bisser\u00e0 nel 2007 a Stoccarda. Sempre nel 2006 Filippo Pozzato vinse la Milano-Sanremo con un rilancio all'ultimo chilometro di corsa, anticipando il rientro del gruppo. La squadra ottenne anche le prime vittorie al Giro d'Italia: una tappa e la classifica a punti nel 2005 con Bettini, due tappe, una con Bettini e una con Juan Manuel G\u00e1rate, e ancora la classifica a punti con Bettini nel 2006.\nNel 2008 la Quick Step mise a segno la seconda doppietta Giro delle Fiandre-Parigi-Roubaix (dopo quella del 2005), questa volta rispettivamente con il nuovo arrivato Stijn Devolder (ex Discovery Channel) e ancora con il capitano Boonen. Oltre alle classiche, la squadra si mise in evidenza prima con il successo di tappa di Gert Steegmans al Tour de France e poi con ben cinque frazioni vinte alla Vuelta a Espa\u00f1a di quell'anno (due con Boonen e Bettini e una con Wouter Weylandt). Al termine della stagione lo stesso Bettini annunci\u00f2 il ritiro dalle competizioni. Dopo l'addio di Bettini, per il 2009 venne ingaggiato il francese Sylvain Chavanel. Nella primavera delle classiche Devolder e Boonen ripeterono i trionfi dell'anno prima: Devolder vinse il suo secondo Giro delle Fiandre consecutivo, ancora una volta in solitaria, mentre Boonen sal\u00ec per la terza volta sul gradino pi\u00f9 alto del podio alla Parigi-Roubaix. Non arrivarono invece successi di tappa nei tre Grandi Giri.\nFuori dall'ambito agonistico, nel giugno 2008 Boonen era stato intanto trovato positivo alla cocaina: non incorse in sanzioni ma venne escluso dal Tour de France di quell'anno per ragioni di immagine; il belga sarebbe risultato positivo alla cocaina anche nel maggio 2009, ma ancora senza subire sanzioni.\nCronistoria.\nClassifiche UCI.\n\"Aggiornato al 26 ottobre 2021.\"\nPalmar\u00e8s.\n\"Aggiornato al 5 settembre 2021\".\nOrganico 2022.\n\"Aggiornato al 1\u00ba gennaio 2022.\""}
{"id": "134606", "revid": "22475", "url": "https://it.wikipedia.org/wiki?curid=134606", "title": "Dar\u015bana", "text": "Dar\u015bana (devan\u0101gar\u012b \u0926\u0930\u094d\u0936\u0928, dalla radice sanscrita \"dr\u015b\", cio\u00e8 \"vedere\" ) \u00e8 un aggettivo e un sostantivo neutro sanscrito dai molteplici significati.\nIn qualit\u00e0 di aggettivo \"dar\u015bana\" indica \"che espone\", \"che mostra\", \"che sa\", \"che insegna\", \"che rivela\".\nIn qualit\u00e0 di sostantivo neutro \"dar\u015bana\" possiede numerosi significati che vanno dalla \"vista\", all'\"indagine\", al \"discernimento\", all'\"opinione\", alla \"dottrina\".\nNell'ambito delle cosiddette \"teologie\" o filosofie religiose induiste il termine \"dar\u015bana\" indica un sistema teorico o interpretativo frutto di un \"punto di vista\".\nTali sistemi interpretativi prendono avvio dal pieno periodo del Brahmanesimo fino agli inizi dell'Induismo (dal IV secolo a.C. al IV secolo d.C.).\nLa necessit\u00e0 di pronunciare un \"astika\" (\"\u00e8 cos\u00ec\") rispetto alla interpretazione dei \"Veda\" rientra tra i \"quattro obiettivi dell'uomo\" (quattro \"puru\u1e63\u0101rtha\") stabiliti dai \"Dharmas\u016btra\" (VI secolo a.C.-V secolo d.C.). L'ultimo di questi obiettivi denominato \"mok\u1e63a\" inerisce al \"sa\u1e43ny\u0101sin\" (il rinunciante) il quale deve necessariamente mettere in atto quelle vie di liberazione collegate ai \"Veda\" che lo emancipino dalla schiavit\u00f9 del \"karman\". Da qui la necessit\u00e0 di elaborare delle \"dar\u015bana\" sulla comprensione della realt\u00e0 e sulle vie di emancipazione. \nSecondo Gianluca Magi, la nascita e lo sviluppo delle \"dar\u015bana\" corrisponde alla nascita e allo sviluppo delle correnti religiose, come il Buddhismo e il Giainismo, considerate eterodosse dai brahmani:\nLe sei scuole di interpretazione dei \"Veda\".\nSei sono le \"dar\u015bana\" considerate ortodosse dal punto di vista dell'Induismo: M\u012bm\u0101\u1e43s\u0101, Ved\u0101nta, Ny\u0101ya, Vai\u015be\u1e63ika, Yoga e S\u0101\u1e43khya.\nDi queste le M\u012bm\u0101\u1e43s\u0101 e Ved\u0101nta sono considerate particolarmente legate ai \"Veda\" e quindi indicate come \"sm\u0101rta\" (ovvero come le \"Smriti\" legate direttamente alle \"Shruti\").\nLe restanti quattro, Ny\u0101ya, Vai\u015be\u1e63ika, Yoga e S\u0101\u1e43khya, pur inserendosi nella tradizione vedica affrontano tali testi secondo una spiegazione logica o razionale e per questo vengono indicate come \"haituka\" (causate, ragionate). \nS\u0101\u1e43khya.\nUnitamente allo \"Yoga\" questa \"dar\u015bana\", denominata \"S\u0101\u1e43khya\" (il Misurabile), risulta tra le pi\u00f9 influenti nel pensiero religioso induista. E anche se i rispettivi testi, come le \"S\u0101\u1e41khyak\u0101rik\u0101\" di I\u015bvarak\u1e5b\u1e63\u1e47a, risultano tra le pi\u00f9 tarde (IV secolo d.C.), secondo Alf Hiltelbeitel sono comunque:\nIl \"S\u0101\u1e43khya\" \u00e8 sostanzialmente una \"dar\u015bana\" \"ateistica\" in quanto non contempla la divinit\u00e0 come oggetto della sua indagine. La sua terminologia (che presenta analogie con il Giainismo) e la sua cosmologia sono diventate basilari per l'intero Induismo. Essa si fonda sostanzialmente su una contrapposizione tra l'elemento spirituale \"puru\u1e63a\" e la materia impersonale \"prak\u1e5bti\": obiettivo dell'uomo \u00e8 isolare (\"kaivalya\") la prima dalla seconda e cos\u00ec raggiungere la liberazione (\"mok\u1e63a\").\nNy\u0101ya.\nNy\u0101ya \u00e8 una scuola di speculazione filosofica (divenuto solo in seguito un sistema metafisico) che si basa su testi conosciuti come \"Ny\u0101yas\u016btra\", che furono scritti da Ak\u1e63ap\u0101da Gautama, nel III-II secolo a.C.. \nIl contributo pi\u00f9 rilevante apportato dal Ny\u0101ya all'Induismo moderno consiste nella metodologia; quest'ultima \u00e8 basata su un sistema logico che in seguito fu adottato dalla maggior parte delle altre scuole induiste (ortodosse o non), similmente al modo in cui scienza, religione e filosofia occidentali possono considerarsi basate sulla logica aristotelica.\nNy\u0101ya per\u00f2 differisce dalla logica aristotelica, in quanto non \u00e8 semplicemente una logica fine a s\u00e9 stessa. Secondo questa scuola di pensiero, ottenere una \"valida conoscenza\" \u00e8 l'unico modo per ottenere la liberazione dalla sofferenza; l'unica conoscenza autentica \u00e8 quella che non potr\u00e0 mai essere soggetta a dubbio o contraddizione, quella che riproduce l'oggetto per ci\u00f2 che realmente \u00e8, e che pertanto permette di percepire la realt\u00e0 in maniera veritiera e fedele. Solamente questa pu\u00f2 considerarsi vera conoscenza, ed \u00e8 contrapposta al \"ricordo\" e al \"dubbio\", cos\u00ec come al ragionamento puramente ipotetico e, quindi, incerto.\nVai\u015be\u1e63ika.\nIl Vai\u015be\u1e63ika, codificato nel Vai\u015be\u1e63ikas\u016btra di Ka\u1e47\u0101da(III sec. a.C.-II sec. d.C.) costituisce la \"dottrina distintiva\", l'analisi dell'esistente. \nQuesto \"dar\u015bana\" \u00e8 diretto alla conoscenza delle cose singole in quanto tali, considerate in modo distintivo nella loro esistenza contingente e pu\u00f2 essere definito come un realismo atomistico pluralista. Esso cerca di definire i caratteri generali delle cose osservate e postula sei categorie (\"pad\u0101rtha\") tramite le quali \"classifica\" la molteplicit\u00e0 della manifestazione: sostanza (\"dravya\"), qualit\u00e0 (\"gu\u1e47a\"), azione (\"karman\"), generalit\u00e0 (\"s\u0101m\u0101nya\"), particolarit\u00e0 (\"vi\u015be\u1e63a\"), inerenza (\"samav\u0101ya\"). Come per ogni altro \"dar\u015bana\", la sua ricerca della verit\u00e0 delle cose \u00e8 sempre rivolta a liberare la coscienza dell'individuo imprigionata nell'ignoranza.\nYoga.\nQuesto \"dar\u015bana\" si fonda sullo \"Yogas\u016btra\" di Pata\u00f1jali (tra il III sec. a.C. e il IV-VI secolo d.C.) , che raccoglie 196 aforismi.\nVed\u0101nta.\nIl Ved\u0101nta \u00e8, tra i \"dar\u015bana\", quello che costituisce la base della maggior parte delle scuole moderne dell'Induismo. \"Ved\u0101nta\" \u00e8 un termine sanscrito che ha il significato di fine dei \"Veda\" (\"anta\", \"fine\", del \"Veda\"), intendendo in questo caso sia le \"Upani\u1e63ad\", per l'appunto parte finale del corpus vedico, sia il fatto che esse rappresentino il culmine dello stesso \"corpus\" nel senso che indirizzano al fine ultimo dello stesso, il \" mok\u1e63a\" (\"liberazione\"), sia nel senso che tale letteratura viene studiata per ultimo, dopo gli altri testi. In tal senso questo alveo dottrinale fa particolare riferimento a un \"triplice canone\" (\"prasthan\u0101traya\": \"traya\", tre; \"prasthan\u0101\", \"punto di avvio\" ) che corrisponde alle \"Upani\u1e63ad\", alla \"Bhagavadg\u012bt\u0101\", al \"Brahmas\u016btra\" di B\u0101dar\u0101ya\u1e47a, quindi ai testi dei loro rispettivi epitomatori e commentatori.\nTradizionalmente sono infatti sei le principali correnti (\"samprad\u0101ya\") indicate come Ved\u0101nta le quali, pur radicandosi nel \"prasthan\u0101traya\", offrono dottrine e teologie assolutamente diverse tra loro:"}
{"id": "134607", "revid": "767487", "url": "https://it.wikipedia.org/wiki?curid=134607", "title": "Ny\u0101ya", "text": "Nyaya (IAST: Ny\u0101ya) \u00e8 una delle sei Darshana, o Scuole di Pensiero ortodosse (\"astika\") della filosofia indiana.\nNyaya \u00e8 una scuola di speculazione filosofica (divenuto solo in seguito un sistema metafisico) che si basa su testi conosciuti come Nyaya Sutra, che furono scritti da Aksapada Gautama, nel II secolo a.C. Il contributo pi\u00f9 rilevante apportato dal Nyaya all'Induismo moderno consiste nella \"metodologia\"; quest'ultima \u00e8 basata su un sistema logico che in seguito fu adottato dalla maggior parte delle altre scuole induiste (ortodosse o non), similmente al modo in cui scienza, religione e filosofia occidentali possono considerarsi basate sulla logica aristotelica.\nNyaya per\u00f2 differisce dalla logica aristotelica, in quanto non \u00e8 semplicemente una logica fine a s\u00e9 stessa. Secondo questa scuola di pensiero, ottenere una \"valida conoscenza\" \u00e8 l'unico modo per ottenere la liberazione dalla sofferenza; l'unica conoscenza autentica \u00e8 quella che non potr\u00e0 mai essere soggetta a dubbio o contraddizione, quella che riproduce l'oggetto per ci\u00f2 che realmente \u00e8, e che pertanto permette di percepire la realt\u00e0 in maniera veritiera e fedele. Solamente questa pu\u00f2 considerarsi vera conoscenza, ed \u00e8 contrapposta al \"ricordo\" e al \"dubbio\", cos\u00ec come al ragionamento puramente ipotetico e, quindi, incerto.\nI filosofi sostenitori di questa teoria dovettero faticosamente individuare fonti di conoscenza valide, e distinguerle da mere e false opinioni. Vennero cos\u00ec identificati quattro mezzi (pramana) attraverso cui ottenere la conoscenza della realt\u00e0 conoscibile: percezione, inferenza, analogia (o \"comparazione\"), testimonianza autorevole. La conoscenza ottenuta attraverso ognuno di essi poteva, ovviamente, essere valida o invalida. Di conseguenza, gli studiosi Nyaya dovettero nuovamente identificare (non senza difficolt\u00e0) cosa fosse determinante in ogni singolo caso per rendere una conoscenza valida oppure no; questo processo port\u00f2 alla creazione di un certo numero di schemi esplicativi. In questo senso, Nyaya \u00e8 probabilmente il pi\u00f9 vicino equivalente indiano della filosofia analitica."}
{"id": "134609", "revid": "14867", "url": "https://it.wikipedia.org/wiki?curid=134609", "title": "Approssimazioni in analisi matematica", "text": ""}
{"id": "134610", "revid": "767487", "url": "https://it.wikipedia.org/wiki?curid=134610", "title": "Danny Kortchmar", "text": "Biografia.\nAccreditato spesso anche come Danny Kootch o Dan Kootch o Dan Kortchmar o semplicemente Kootch (il suo soprannome da ragazzino), nei primi anni sessanta incontr\u00f2 James Taylor sull'isola di Martha's Vineyard e insieme cominciarono a suonare musica folk nei locali sull'isola. Kootch alla chitarra e James all'armonica, i due ebbero un discreto successo, vincendo anche una competizione canora locale.\nSuccessivamente, partecip\u00f2 ad alcuni gruppi emergenti della scena musicale di New York degli anni sessanta, come i Kingbees e i Flying Machine; in quest'ultimo militava anche l'amico James Taylor.\nCon i Kingbees, Danny Kortchmar pubblic\u00f2 tre singoli con la RCA, \"What She Does To Me/That Ain't Love\" (1965), \"On Your Way Down The Drain/Rhythm And Blues\" (1966) and \"Lost In The Shuffle/Hardly (part 3)\" (1966). \nI Kingbees non ebbero il successo sperato e la band (che comprendeva anche Joel \"Bishop\" O'Brien alla batteria, John McDuffy alla voce/organo e Dickie Frank al basso) si sciolse nell'autunno del (1966), non prima per\u00f2 di aver suonato come band di supporto di Peter and Gordon, gli \"Everly Brothers of the British Invasion.\" (Peter era Peter Asher). \nNel 1967 Kortchmar e O'Brien fondarono una nuova band, The Flying Machine, con Zachary Wisner al basso e James Taylor alla chitarra e alle voci. Ebbero un contratto con l'Euphoria qualche mese dopo e realizzarono un unico single \"Night Owl\" (1967), che raggiunse il numero 102 nelle classifiche nazionali. L'etichetta non pubblic\u00f2 mai il loro album e la band si sciolse ben presto. Taylor decise allora di spostarsi a Londra e Kortchmar gli dette il numero di Peter Asher.\nAsher all'epoca era diventato capo della sezione A&amp;R presso la casa discografica dei Beatles, la Apple Records. Asher dunque invit\u00f2 James a fargli sentire le sue canzoni che apprezz\u00f2 molto. Paul McCartney e John Lennon furono fra i suoi primi fans. \nDopo il successo di James Taylor, l'Euphoria pubblic\u00f2 i vecchi demo dei Flying Machine nel 1971, con il titolo di \"James Taylor and The Original Flying Machine\".\nCon i Flying Machine \"in pieces on the ground\" (immortalati nella canzone di James \"Fire and Rain\"), Danny trascorse sei mesi come musicista dei Fugs alla fine del 1967, sia suonando sui dischi, sia nei concerti. I Fugs erano un'altra band di New York, fondata da Ed Sanders e Tuli Kupferbery nel 1964. Lo stipendio di Danny era $100 a settimana. Danny partecip\u00f2 al loro album \"Tenderness Junction\" (1968) e al loro live, \"Live From the Player Theater\" (1967).\nDopo di ci\u00f2, suon\u00f2 come chitarrista con i Clear Light, una band sulla via del declino. Ma fu proprio un concerto con i Clear Light a portare Danny a Los Angeles per la prima volta.\nNel 1968 Kortchmar si spost\u00f2 in California con un altro membro dei Fugs, Charles Larkey. Essi incontrarono la cantautrice Carole King (allora sotto contratto con la Brill Building) e insieme formarono The City. Con la King alla voce e alle tastiere, Kortchmar alle chitarre, percussioni e voce e Larkey al basso, The City realizz\u00f2 un album con la leggendaria etichetta di Lou Adler, Ode Records, dal titolo \"Now That Everything's Been Said\" (1968). La band non fece mai un tour dal vivo: Carole King era terrorizzata dal palco.\nThe City dunque si sciolse, ma Adler indirizz\u00f2 la King verso una carriera solista, con Kootch e Larkey sempre al suo fianco come musicisti di supporto in studio nei suoi strepitosi dischi successivi.\nA questo punto, Kortchmar divent\u00f2 un musicista di studio affermato a Los Angeles. Suon\u00f2 nella maggior parte dei dischi della King, a partire da \"Writer\" e dall'incredibile \"Tapestry\", e per continuare con gran parte degli album di James Taylor, da \"Sweet Baby James\" in poi. Suon\u00f2 in tour con entrambi e divent\u00f2 presto uno dei musicisti di studio pi\u00f9 famosi e ben pagati di Los Angeles.\nNel frattempo Kortchmar contatt\u00f2 di nuovo O'Brien e Larkey per formare la band psichedelica dei Jo Mama, insieme con Ralph Schuckett (tastiere) e Abigail Haness (voce). Essi pubblicarono due album con l'Atlantic Records, \"Jo Mama\" (1970) and \"J Is For Jump\" (1971) e per qualche tempo furono la band di supporto nei concerti di James Taylor.\nDopo lo scioglimento dei Jo Mama, Danny aveva raggiunto comunque il successo come chitarrista di studio e con Lee Sklar (basso), Craig Doerge (tastiere) e Russ Kunkel (batteria) form\u00f2 una band di supporto per accompagnare James Taylor nel suo primo tour nazionale. Danny e la band decisero di rimanere insieme anche dopo quel tour, dandosi il nome di The Section, e realizzando tre dischi \"The Section\" (1972) e \"Forward Motion\" (1973) per la Warner Brothers e infine \"Fork It Over\" (1977) per la Capitol Records.\nNel 1973 Kortchmar realizz\u00f2 il suo primo strepitoso album solista, dal titolo di \"Kootch\".\nQualche anno dopo form\u00f2 gli Attitudes, un quartetto \"space funk\" insieme ad altri tre famosi musicisti di Los Angeles: Paul Stallworth al basso, Jim Keltner alla batteria e David Foster alle tastiere. (Foster oggi \u00e8 uno dei produttori e compositori pi\u00f9 famosi, da dischi di platino). Gli Attitudes firmarono per l'etichetta di George Harrison, la Dark Horse Records, e pubblicarono due album: \"Attitudes\" (1975) e \"Good News\" (1977). Il loro singolo \"Sweet Summer Music\" raggiunse la posizione 94 nelle classifiche del 1976.\nMa per la maggior parte degli anni settanta, Danny fu un membro della famiglia musicale della west coast, suonando nei dischi pi\u00f9 famosi degli anni settanta, come quelli di Crosby &amp; Nash, James Taylor, Jackson Browne, Linda Ronstadt, Carole King. \nNel 1980 realizz\u00f2 un altro disco solista, \"Innuendo\" per la Asylum Records.\nLa graduale transizione da musicista di studio a produttore ebbe inizio con la figlia di Carole King, Louise Goffin, nel 1979. Nel 1981 fece il salto di qualit\u00e0, affiancando Don Henley in una delle pi\u00f9 famose e prolifiche collaborazioni. Danny fu co-produttore e co-compositore della maggior parte dei progetti solisti di Don Henley. \"I Can't Stand Still\" (1982), \"Building The Perfect Beast\" (1984) e \"The End Of Innocence\" (1989).\nDa allora ha continuato a produrre dischi per grandi artisti (Neil Young, Jon Bon Jovi, Billy Joel fra i tanti) e anche la sua attivit\u00e0 di musicista di studio (Linda Ronstadt, Bob Dylan, Jackson Browne).\nCon l'amico Jackson Browne ha scritto molte canzoni, una delle pi\u00f9 famose \u00e8 il singolo tratto dalla colonna sonora di \"Fast Times at Ridgemont High\", \"Somebody's Baby\" (1982), ma anche \"Shaky Town\" (1977), \"Tender Is The Night\" (1982), \"Knock On Any Door\" (1982). Nell'estate del 1982 affianc\u00f2 Jackson nel suo memorabile primo tour europeo.\nNegli anni novanta, Danny ha prodotto un'intera generazione di nuovi musicisti, Venice, Freddy Johnston, Spin Doctors, Dada. Ha formato un'altra band, gli Slo Leak, con Charlie Karp (voce e chitarra) e Harvey Brooks (basso), realizzando e producendo con loro due dischi blues \"Slo Leak\" (1996) per la Pure Records e \"When The Clock Strikes Twelve\" (1999) per la TVT Records.\nKortchmar attualmente suona ancora dal vivo, e in studio, e continua la sua attivit\u00e0 di produttore.\nUna delle pi\u00f9 famose recenti produzioni annovera l'ultimo album degli Hanson \"Underneath.\"\nNel 2004, Danny ha formato un nuovo gruppo, i Midnight Eleven, composto dal chitarrista Zonder Kennedy, il batterista Joe Bonadio, il cantante e suonatore di armonica Mark Grandfield con Kortchmar alle chitarre e alla produzione.\nNel novembre 2005, hanno pubblicato il loro primo album \"Midnight Eleven\".\nDue anni, dopo, nel 2007, esce il quarto album degli Hanson, prodotto da Danny Kortchmar, dal titolo \"The Walk\", che contiene \"Great Divide\", presentato in occasione del World AIDS Day (1\u00ba dicembre 2006).\nNel 2008, Charlie Karp e Danny Kortchmar ritornano come Slo Leak e pubblicano New Century Blues."}
{"id": "134611", "revid": "122678366", "url": "https://it.wikipedia.org/wiki?curid=134611", "title": "Luigi Fantappi\u00e9", "text": "Biografia.\nLaureatosi in matematica alla Scuola Normale Superiore di Pisa nel 1922, insegn\u00f2 in varie universit\u00e0 italiane fino al 1934, anno in cui si trasfer\u00ec a San Paolo del Brasile per costituire l'Istituto di Matematica della locale universit\u00e0. Nel 1940 torn\u00f2 in Italia come docente all'Istituto Nazionale di Alta Matematica, a Roma, rimanendo tale fino alla morte prematura.\nDal 1954 fu socio nazionale dell'Accademia Nazionale dei Lincei. Nel 1955 fu insignito della medaglia d'oro dei Benemeriti della cultura.\nIl 22 maggio 1946, a Roma, nella Chiesa della Navicella, aveva sposato la viterbese Maria Quadrani. Non ebbero figli.\nMor\u00ec all'et\u00e0 di 55 anni, colpito da una trombosi. La sua tomba si trova a Bagnaia, frazione di Viterbo.\nA lui sono intitolate una via di Bagnaia e una scuola secondaria di I grado a Viterbo.\nFra i suoi allievi, Giuseppe Arcidiacono, che ne ha continuato l'opera.\nContributi.\nIn ambito prettamente matematico, Fantappi\u00e9 \u00e8 ricordato soprattutto come il fondatore della teoria dei funzionali analitici, a cui si dedic\u00f2 fin dagli studi universitari a Pisa. Successivamente si rivolse alle applicazioni in fisica e biologia.\nNel 1942 elabor\u00f2 una \u201cteoria unitaria del mondo fisico e biologico\u201d, dove tra l'altro introdusse il concetto di sintropia, formalmente equivalente a quello di informazione elaborato per la prima volta da Ralph Hartley nel 1928 e a quello di negentropia (o \"entropia negativa\") proposto da Erwin Schr\u00f6dinger nel 1943. La teoria unitaria proposta da Fantappi\u00e9 \u00e8 basata sull'idea che le soluzioni progressive e regressive dell'equazione delle onde rappresentino processi entropici e \"sintropici\": precisamente, le soluzioni che procedono in avanti nel tempo darebbero origine ai comuni fenomeni fisici in cui l'entropia aumenta, mentre le soluzioni che procedono indietro nel tempo darebbero origine all'organizzazione in opposizione all'aumento del disordine. Il concetto di \"negentropia\", analogalmente a quello di \"sintropia\", \u00e8 stato affrontato da alcuni scienziati russi sulle basi degli esperimenti condotti da Nikolaj Kozyrev nonch\u00e9 sulla sua teoria dei flussi di densit\u00e0 di tempo. \nIn seguito, i suoi studi e le sue ricerche riguardarono propriamente la teoria della relativit\u00e0 di Albert Einstein e su alcune sue possibili ulteriori formulazioni e perfezionamenti matematici. Nel 1952 elabor\u00f2 una teoria degli universi fisici basata sulla teoria dei gruppi. In questo ambito, nel 1954, con il suo scritto \"Su una nuova teoria di \"relativit\u00e0 finale\"\", Fantappi\u00e9 propose una possibile estensione, su scala cosmica, della relativit\u00e0 ristretta."}
{"id": "134618", "revid": "8897", "url": "https://it.wikipedia.org/wiki?curid=134618", "title": "Flauto di bamb\u00f9", "text": ""}
{"id": "134619", "revid": "228587", "url": "https://it.wikipedia.org/wiki?curid=134619", "title": "Jan Garbarek", "text": "Suona il sassofono tenore e soprano ed \u00e8 attivo nei generi del jazz, della musica classica e della world music.\nBiografia.\nLa musica di Garbarek costituisce una delle bandiere della casa discografica ECM, che praticamente ha pubblicato tutti i suoi dischi. A partire dalla fine degli anni settanta, Garbarek ha sviluppato uno stile di ispirazione lieve e lunare che utilizza toni acuti e lunghe note sostenute (che ricordano gli inviti alla preghiera islamici) nonch\u00e9 l'uso sapiente delle pause. Fece le sue prime incisioni alla fine degli anni sessanta. Seguace della prima ora del free jazz di Albert Ayler e Peter Br\u00f6tzmann, nel 1973 volt\u00f2 le spalle alle aspre dissonanze del jazz d'avanguardia.\nIn qualit\u00e0 di compositore, Garbarek si ispira profondamente alle melodie folk della Scandinavia, una eredit\u00e0 dell'influenza di Albert Ayler. \u00c8 un pioniere delle composizioni di ambient jazz, degno di nota a questo proposito \u00e8 l'album \"Dis\" del 1976. La sua trama, che rifiuta le notazioni tradizionali tematiche (come possono essere esemplificate da un Sonny Rollins), a favore di uno stile, descritto dai critici Richard Cook e Brian Morton come \"di impatto scultoreo\", ha diviso la critica (una minoranza della quale lo ha definito New Age).\nDopo aver registrato una serie inaspettata di album di avanguardia, Garbarek raggiunse le vette internazionali a met\u00e0 degli anni settanta suonando jazz post-bop, sia come leader che come componente del famoso \"European Quartet\" di Keith Jarrett. Raggiunse un notevole successo commerciale in Europa con l'album Dis, una collaborazione meditativa con il chitarrista Ralph Towner. Estratti di Dis sono stati frequentemente usati in film o documentari. Nel 1986 la musica di Garbarek cominci\u00f2 ad incorporare sintetizzatori ed elementi di world music. Nel 1993 il disco Officium, realizzato in collaborazione con il gruppo vocale di musica antica Hilliard Ensemble, divenne uno dei dischi in assoluto pi\u00f9 venduti dalla ECM, raggiungendo le vette delle classifiche in parecchi Paesi europei. Il seguito, Mnemosyne, fu registrato nel 1999. Nel 2005, l'album In Praise of Dreams ha ottenuto la nomina per il Grammy Award."}
{"id": "134621", "revid": "466539", "url": "https://it.wikipedia.org/wiki?curid=134621", "title": "Organizacija", "text": "La locuzione mafia russa (in lingua russa Organizacija \"organizzazione\", anche mafija) indica il complesso di organizzazioni criminali di stampo mafioso originarie della Federazione russa.\nStoria.\nLa storia di queste organizzazioni pu\u00f2 essere schematicamente divisa in due momenti: ossia prima e dopo la caduta dell'Unione Sovietica.\nDurante l'Unione Sovietica.\nL'Organizacija consisteva in piccoli gruppi con un basso grado di organizzazione, che avevano come obiettivo primario quello di soddisfare la domanda di beni resi irreperibili dall'economia pianificata comunista del blocco sovietico ed ottenuti con la complicit\u00e0 di pubblici funzionari corrotti.\nStalin cerc\u00f2 di combattere la criminalit\u00e0 organizzata deportando migliaia di malavitosi nei gulag. Questi, per\u00f2, spesso riuscivano a tenere in pugno i loro secondini minacciandone le famiglie. In questo modo i loro capi, i cosiddetti \"vory v zakone\" (\"ladri nella legge\" in russo) potevano dirigere le loro attivit\u00e0 criminali dalle prigioni.\nCome ogni altra organizzazione criminale in giro per il mondo, ambito di azione principale della mafia erano e sono i lucrosi racket del traffico di alcool, droga, prostituzione e, pi\u00f9 in generale, del mercato nero.\nRussia Post-sovietica.\nCon il passaggio all'economia di mercato la mafia russa fa il salto di qualit\u00e0 e pu\u00f2 occuparsi di tutte le attivit\u00e0 remunerative (legali o meno) anche alla luce del sole, poich\u00e9 il controllo statale pressoch\u00e9 scompare. Durante questo periodo la mafia russa si sposta anche all'estero e organizza delle filiali negli USA, Israele, Regno Unito, Svizzera, Austria, Repubblica Ceca, Slovacchia, Slovenia, Germania, Irlanda del Nord, Finlandia, Francia e Italia.\nQuando, alla fine degli anni ottanta, con le istituzioni statali al collasso, i funzionari pubblici potevano giustificare la loro esistenza solo imponendo una burocrazia complessa e sclerotica che bloccava il normale funzionamento civile, economico ed industriale del paese e l'unico modo per facilitare l'approvazione di una pratica era corrompere i funzionari mentre per procurarsi un pezzo di ricambio o un medicinale bisognava rivolgersi al mercato nero, le organizzazioni mafiose cominciarono a dedicarsi anche a questo tipo di affari. Ad esempio nel 1987 la burocrazia sovietica era guidata da trentotto comitati federali, trentatr\u00e9 ministri centrali ed oltre trecento ministeri regionali ed autorit\u00e0 con competenze su tutto lo Stato. Con le aziende e industrie di stato direttamente sotto il suo controllo, la burocrazia impiegava circa venti milioni di lavoratori equivalente al 20% di tutta la forza lavoro.\nCos\u00ec, a partire del 1991, la mafia non ha fatto altro che uscire allo scoperto espandendo le proprie attivit\u00e0 da quelle dei racket tradizionali ad ogni aspetto della vita civile (edilizia, industria, banche..).\nNegli anni '90, scoppiano diversi conflitti di mafia per il controllo del racket e il controllo di diverse industrie, il pi\u00f9 violento \u00e8 quello avvenuto a Togliatti tra circa 15 gruppi criminali per il controllo dell'industria AvtoVAZ.\nDalla fine del XX secolo ad oggi.\nIn sintesi i motivi del fulmineo successo in quegli anni della criminalit\u00e0 organizzata sono riconducibili a tre fattori principali tra loro correlati:\nOccorre infatti considerare che, durante il regime sovietico, il tasso di cambio era mantenuto artificialmente stabile a 2 rubli per 1 dollaro statunitense. Il cambio era enormemente favorevole al rublo, ma l'economia interna riusciva a funzionare non perch\u00e9 vi fosse penuria di liquidit\u00e0 ma per mancanza di beni di consumo da acquistare derivante dall'isolamento.\nA prezzi politici, inoltre, erano disponibili anche le risorse naturali del ricco sottosuolo del paese: oro, diamanti, gas, petrolio. Queste venivano comprate in rubli (o semplicemente trafugate) e rivendute all'estero (spesso illegalmente) a prezzi di mercato e nelle divise forti. Una piccola frazione di quanto incassato era reimportato per acquistare nuove forniture e pagare le necessarie bustarelle che mantenevano in funzione il meccanismo. Il rimanente costituiva i proventi del traffico che facilmente generavano profitti enormi, importi che erano investiti in nuove imprese criminali o legittime, in patria come all'estero. Grazie a questo denaro sono riusciti a costruire degli enormi imperi finanziari dove hanno riciclato i loro capitali investendo somme enormi.\nLa successiva sostanziale liberalizzazione dell'economia e dei traffici commerciali port\u00f2 con s\u00e9 l'inflazione che erose il potere di acquisto dei dipendenti a reddito fisso, riducendoli letteralmente in miseria. Inoltre, l'impreparazione della gente al nuovo modello di vita rese facile anche dar vita a truffe colossali: con il regime sovietico esisteva un'unica banca, immediatamente dopo ne sorsero come funghi circa 8000. Molte, per\u00f2, erano istituite da truffatori o, nel migliore dei casi, incapaci che poi scappavano con i soldi raccolti o fallivano o semplicemente non reggevano la pressione della criminalit\u00e0 (negli anni novanta 400 banchieri caddero vittima di atti criminali), facendo sfumare risparmi e speranze di tanti. Di tutte quelle banche solo circa 400 hanno visto il secondo millennio e di queste appena qualche decina hanno le capacit\u00e0 professionali per avere rapporti con imprenditori ed istituti di credito stranieri.\nCos\u00ec molti impiegati a reddito fisso avevano stipendi che non assicuravano loro neppure la sopravvivenza. Cos\u00ec la mafija cominci\u00f2 ad infiltrarsi sempre pi\u00f9 in ogni aspetto della vita economica e sociale del paese in un periodo cruciale per il suo futuro economico: la privatizzazione di industrie e servizi oltre che l'alienazione di beni mobiliari ed immobiliari, prima tutti di propriet\u00e0 statale.\nQuesto spiega un'altra peculiarit\u00e0 dimostrata dalla mafija che ha impressionato gli osservatori stranieri: la facilit\u00e0 e velocit\u00e0 con cui ha aggiunto alla gestione dei racket tradizionali quella di attivit\u00e0 legali.\nIn base ad un'inchiesta denominata \"Troika\" effettuata da due giudici spagnoli e portata all'attenzione della Corte centrale spagnola, sono emerse informazioni rilevanti sul fenomeno mafioso in Russia, secondo cui vi sarebbero dei collegamenti tra alte cariche dello stato e membri della banda di Tambov, il clan mafioso preponderante nella San Pietroburgo degli anni '90, quando il Presidente Putin era vicesindaco della citt\u00e0.\nLa Russia \u00e8 stata definita da Wikileaks nel 2010 \"uno stato mafioso virtuale\", nel quale \u00e8 impossibile riconoscere le attivit\u00e0 proprie del governo da quelle illecite di stampo mafioso, essendo forte il collegamento tra le due.\nStruttura.\nLa scarsa conoscenza dovuta alla chiusura del mondo sovietico prima della sua caduta ha indotto alcuni a ritenerlo un fenomeno del tutto nuovo, nato dal caos indotto dalla dissoluzione delle vecchie istituzioni. In realt\u00e0 in Russia \u00e8 sempre esistita una rete di organizzazioni illegali che, diversamente da Cosa Nostra, non hanno mai avuto una struttura verticistica che ne coordinasse le attivit\u00e0. Non sono dirette, cio\u00e8, da una cupola mafiosa ma sono divise in bande pi\u00f9 o meno potenti su base locale (anche molto estese, abbracciando facilmente intere province o Repubbliche) e i cui riti di iniziazione possono prevedere anche tatuaggi per distinguere gli affiliati.\nSi pu\u00f2 senza troppi problemi dividere l'organizzazione in 3 livelli:\nModus operandi.\nMolti dei mafiosi russi conducono una doppia vita: una pubblica di uomini di affari di successo con interessi nei campi pi\u00f9 disparati e una nascosta di capi di organizzazioni criminali ben pi\u00f9 redditizie delle prime. Molti sono industriali, ma molto pi\u00f9 spesso immobiliaristi e costruttori. Infatti, uno degli ambiti di investimento legittimi pi\u00f9 convenienti e redditizi individuati e sfruttati dalla mafija negli ultimi anni di vita dell'Unione Sovietica \u00e8 stato quello immobiliare: con la complicit\u00e0 di burocrati compiacenti (o indotti a collaborare con la violenza), in quegli anni la mafija si \u00e8 accaparrata a prezzi irrisori oltre ad industrie, concessioni minerarie, ecc. vasti terreni edificabili intorno a tutte le maggiori citt\u00e0 del vasto paese. Su queste hanno poi costruito con partner occidentali, preoccupandosi di fornire maestranze che non scioperavano, di proteggere i cantieri, di assicurare la fornitura di materiali, ecc.\nCostruiti gli edifici, cominciarono poi a partecipare alla loro gestione e quindi ai profitti derivanti dalla loro vendita o affitto, assicurandosi anche una facciata di rispettabilit\u00e0 oltre che un modo per riciclare il denaro sporco. Il sistema per riciclare il denaro di provenienza illecita \u00e8 tipico dei criminali ed \u00e8 un sistema di societ\u00e0, alcune fittizie, collegate tra loro a rete, una dentro l'altra. La rete consiste di societ\u00e0 a statuto e ragione sociale generica (in Italia \"Temirtrans service\", \"Business Italia Tourist service\", \"Big Tour, Prima\") in modo da comprendere qualsiasi tipo di attivit\u00e0 commerciale, in modo da giustificare qualsivoglia rapporto contrattuale. Bonifici o acquisto di beni hanno consentito la sostituzione e il \"lavaggio\" del denaro proveniente da reati.\nAltre attivit\u00e0 includono il traffico di droga, attivit\u00e0 principale all'esterno del CSI, dal traffico di armi (trafugate dagli arsenali dell'ex Unione Sovietica) a quello di organi. La violenza per forzare il sistema usata nei primi anni \u00e8 andata via via scemando in quanto col tempo le sole minacce, insieme al ricordo delle punizioni inflitte nel passato, erano sufficienti per avere dalla propria parte funzionari pubblici o imprenditori privati. Ma la violenza del passato insieme alle minacce del presente ha indotto una grande richiesta di sicurezza da parte delle aziende nazionali o straniere per proteggere beni e persone. Per soddisfare questa richiesta sono nate numerose societ\u00e0 specializzate in sicurezza un po' in tutta la Russia ed in special modo a San Pietroburgo e soprattutto Mosca. Esse impiegavano spesso ex-militari provenienti dai tanti corpi speciali dell'ex-URSS, senza lavoro dopo la caduta del regime e la riduzione delle spese militari con conseguente ridimensionamento degli organici. La stessa criminalit\u00e0 organizzata ha utilizzato come copertura per i propri uomini le societ\u00e0 di sicurezza cos\u00ec da giustificare, di fronte alla legge, la loro necessit\u00e0 del porto d'armi. In teoria la \"milizia\", la polizia russa, avrebbe dovuto verificare l'adeguatezza dei soggetti (fedina penale, capacit\u00e0, equilibrio psicologico), ma attraverso la corruzione questo ostacolo era facilmente superato.\nDiffusione nel mondo.\nEuropa.\nIn Europa sono presenti in Italia, Spagna, Paesi Bassi, Lituania, Estonia, Lettonia, Gran Bretagna, Germania, Austria, Svizzera, Francia, Libano e Israele. Le attivit\u00e0 criminali riguardano i precursori dell'eroina, droghe sintetiche, traffico d'armi, traffico di esseri umani, prostituzione, estorsione, riciclaggio di denaro.\nNel 2008 Guenadis Petrov e Leonid Christoforov della mafia russa si vantavano di aver truccato molte partite della coppa UEFA, per rubare le scommesse legate al calcio. Al vaglio dei dirigenti 26 partite truccate. Petrov e qualcuno dei suoi uomini sono in prigione dal giugno scorso.\nNel 2013 il rapporto di Transcrime sugli investimenti delle mafie in Europa evidenzia la presenza russa/georgiana in Italia nei trasporti, nell'agricoltura e altre attivit\u00e0 commerciali, in Spagna nel settore energetico, in Francia nel settore alberghiero, in Germania nella gestione di locali notturni e nell'acquisto di immobili, nel Regno Unito in attivit\u00e0 estrattive, finanziarie e commerciali e nei Paesi Bassi nella ristorazione e nel settore alberghiero.\nItalia.\nI primi dati riguardo alla presenza di tali organizzazioni si hanno negli anni novanta del XX secolo, nella regione dell'Emilia-Romagna, in particolare nella citt\u00e0 di Rimini e sulla costa romagnola. I mafiosi russi girano in riviera e riciclano il denaro sporco, comprando attivit\u00e0 commerciali e gestendo il mercato nero. Vendono l'ecstasy, prodotta nei loro laboratori clandestini, ai giovani che frequentano le discoteche e gestiscono il narcotraffico di coca dalla Colombia in Europa. L'organizzazione si allarga presto nelle regioni del Centro e del Nord-Est, tra Emilia, Marche, Toscana e Veneto. Yuri Ivanovich Essine, detto \u201cSamosval\u201d, \u00e8 stato uno dei nuovi, potentissimi capi che hanno scelto l'Italia come quartier generale: aveva trovato degli agganci nel mondo politico e imprenditoriale. Era socio al 30% della \u201cGlobus Trading\u201d, nella cui compagine societaria figurava anche l'ex-forlaniano Alberto Grotti, gi\u00e0 in carcere per la maxitangente Enimont. Verso il 1998, la Solncevskaja bratva di Mosca, pu\u00f2 contare su un proprio capo a Roma che coordina gli investimenti della mafia russa in Italia. Dall'indagine risulta che rispettabili banchieri occidentali danno al boss russo consigli molto utili su come riciclare il denaro sporco dalla Russia in Europa, in maniera legale.\nNel 2000, a Prato in Toscana, la polizia di stato scopre un traffico di sordomuti costretti dall'Organizacija all'accattonaggio. \u00c8 stata chiamata la \"tratta degli storpi\", assieme alla tratta delle baby-sitter, delle badanti e delle prostitute. I criminali controllano agenzie interinali e turistiche per reclutare lavoratori di ogni genere (soprattutto edili) e fornire loro documenti falsi. I ROS con l'operazione \"Girasole\", nel 2002, arrestano 75 criminali nell'ambito della tratta di corpi umani. Nel 2006 la Fondazione Caponnetto definisce la mafia russa l'organizzazione criminale pi\u00f9 sottovalutata d'Italia. Nel 2002, sulla riviera romagnola, viene avviata un'inchiesta sulle estorsioni compiute ai danni dei commercianti russi nel 1998 che ha portato a numerosi arresti. Si \u00e8 a conoscenza anche di riunioni (skhodka) che si svolgono in Italia per la coordinazione delle operazioni sul territorio; le indagini ne hanno accertata una il 1\u00ba dicembre 2011 in Corso Italia a Milano e una in programma il 18 settembre 2012 a Roma mai avvenuta per un rischio di intercettazione da parte delle forze di polizia italiane. \nAl 2013 rappresentata dai gruppi Solncevskaja bratva, Izmajlovskaja, dai \"Lupi di Tambov\" e dal clan Kutaisi. Il 19 giugno 2013 in un'operazione internazionale vengono arrestate 28 persone riconducibili alle due organizzazioni criminali georgiane di Kutaisi e Rustavi (che comandano nella regione russa di Sochi) che operavano in tutta Europa, in Italia risiedevano a Bari, Napoli, Empoli, Venezia, Roma e Milano, di cui ben 13 col grado di vory v zakone, tutte appartenenti al clan Kutaisi, queste ultime sono state arrestate in Repubblica Ceca, Lituania, Russia, Portogallo e Ungheria. L'indagine scatur\u00ec un anno prima dell'omicidio a Bari di Tchuradze Rezav, detto \u201cRezo\".\nStati Uniti d'America.\nNegli USA dalla loro zona principale Brighton Beach a Brooklyn gestiscono dalla met\u00e0 degli anni novanta il traffico di droga, della prostituzione e delle armi, nel tentativo di espandersi si sono scontrati con successo anche con Cosa Nostra americana e le triadi, tradizionali controllori di questi traffici.\nEsponenti della mafia russa famosi.\nAlcuni criminali della mafia russa sono (in ordine alfabetico):"}
{"id": "134622", "revid": "767487", "url": "https://it.wikipedia.org/wiki?curid=134622", "title": "Lingua bashkardi", "text": "La lingua bashkardi \u00e8 una lingua iranica parlata in Iran.\nDistribuzione geografica.\nSecondo l'edizione 2009 di \"Ethnologue\", il bashkardi \u00e8 parlato in Iran da 7030 persone stanziate nelle regioni di Hormozgan, Kerman e Sistan e Baluchistan.\nDialetti e lingue derivate.\nIl bashkardi \u00e8 diviso in due gruppi dialettali principali, settentrionale e meridionale.\nClassificazione.\nLa lingua bashkardi appartiene alla branca iranica nordoccidentale delle lingue indoeuropee. \nEsempi.\nEsempi di parole bashkardi:"}
{"id": "134623", "revid": "30610", "url": "https://it.wikipedia.org/wiki?curid=134623", "title": "Mafia nigeriana", "text": "La mafia nigeriana \u00e8 un'organizzazione criminale di tipo mafioso nata in Nigeria e sviluppatasi anche in Niger, Benin e nel resto del mondo.\nSi form\u00f2 agli inizi degli anni ottanta, in seguito alla crisi del petrolio, risorsa chiave del paese, che port\u00f2 i gruppi dirigenti a cercare l'appoggio della criminalit\u00e0 per mantenere i loro privilegi. Cos\u00ec protetta, la criminalit\u00e0 organizzata ha potuto svolgere i propri traffici indisturbata o quasi, aiutata oltre che dall'appoggio di una parte del mondo politico del paese anche dallo scarso controllo che lo Stato esercita sul vasto territorio nazionale.\n\u00c8 una delle mafie pi\u00f9 potenti e pericolose del mondo.\nOrganizzazione.\nComposta principalmente da persone di etnia Ibo o Yoruba con un elevato grado di istruzione, la mafia nigeriana si \u00e8 conquistata un posto di livello internazionale nel mondo del crimine. Presente in molti paesi (Germania, Spagna, Portogallo, Belgio, Romania, Regno Unito, Austria, Stati Uniti, Croazia, Slovenia, Repubblica Ceca, Ungheria, Ucraina, Polonia, Russia, Brasile, Malta e Italia), gestisce oltre al traffico di eroina e di cocaina, accattonaggio ed anche la prostituzione delle proprie connazionali tenute in schiavit\u00f9 col sequestro dei documenti e le minacce ai familiari rimasti nel paese d'origine.\nIl modello strutturale della criminalit\u00e0 organizzata in Nigeria \u00e8 formato da gruppi autonomi sciolti e, allo stesso tempo, dipendenti da un vertice unico. Si tratta di un sistema in cui cellule criminali pi\u00f9 strutturate si accompagnano a cellule contingenti che, diversamente dalle precedenti, nascono in corrispondenza di un singolo affare criminale e si sciolgono al termine di quest'ultimo. I gruppi criminali sono di genere maschile, soprattutto per le attivit\u00e0 di narcotraffico e truffe telematiche, femminile per quanto riguarda in particolare lo sfruttamento della prostituzione con la figura delle \"madame\", tipicamente ex vittime di tratta che gestiscono il sistema di sfruttamento e vi sono anche gruppi misti.\nUno dei riti di iniziazione pi\u00f9 frequenti \u00e8 il sottoporsi a frustate da parte del Boss dell'organizzazione.\nDiffusione nel mondo.\nItalia.\nA partire dagli anni ottanta la mafia nigeriana si \u00e8 espansa in molti paesi tra cui l'Italia. Ha importanti legami con Cosa nostra.\nL'organizzazione dei Black Axe \u00e8 nata negli anni '70 a Benin City in Nigeria. Elementi di spicco di questa organizzazione criminale sono gi\u00e0 stati rilevati in molte citt\u00e0 italiane. I criminali nigeriani si sarebbero insediati principalmente a Torino, Novara, Alessandria, Verona, Ferrara, Bologna, Milano, Roma, Napoli e Palermo.\nIl 15 gennaio 2007 con l\"'operazione Viola\" vengono arrestati 66 presunti appartenenti alla mafia nigeriana (di cui 23 gi\u00e0 in ottobre 2007) associazione per delinquere di stampo mafioso, traffico di esseri umani e narcotraffico in Italia, Paesi Bassi, Regno Unito, Francia, Germania, Spagna, Belgio, Stati Uniti e Nigeria. Il 18 febbraio 2010 vengono arrestati 5 nigeriani nell'operazione \"Piovra nera\" che gestiva un traffico di cocaina a Genova.\nNel 2009 a Brescia viene decapitata l'organizzazione capeggiata da Frank Edomwonyi con l'arresto di 12 persone.\nA Torino nel 2010 vengono condannati per associazione mafiosa alcuni affiliati ai Black Axe e Eiye che si erano fatti la guerra gi\u00e0 nel 2003.\nNel 2011 un'informativa dell'ambasciata nigeriana a Roma riporta:\nIl 19 ottobre 2015 per la prima volta in Sicilia presunti membri di un'organizzazione criminale straniera vengono accusati del reato di associazione mafiosa. In particolare, come riporta il giornalista Giuseppe Pipitone sull'edizione online de Il Fatto Quotidiano, viene scoperta la confraternita nigeriana dei Black Axe che gestisce lo spaccio e la prostituzione nel quartiere Ballar\u00f2 di Palermo sotto l'egida di Giuseppe Di Giacomo, boss del clan di Porta Nuova, ucciso poi il 12 marzo 2014.\nL'Aisi, inoltre dal 2012 controlla il presunto capo della confraternita Eyie, Gabriel Ugiagbe che gestisce i suoi affari criminali da Catania, spostandosi poi in Nord Italia, Austria e Spagna.\nLa roccaforte dell'organizzazione \u00e8 Castel Volturno.\nSecondo alcune fonti, dopo la distarticolazione del gruppo Bidognetti, potente articolazione del Clan dei Casalesi che, per decadi, aveva mantenuto stabile la propria egemonia a Castel Volturno, subordinando ad essa le cellule mafiose nigeriane presenti sul territorio e dedite principalmente allo sfruttamento della prostituzione e allo spaccio di sostanze stupefacenti, attivit\u00e0 che venivano \"tassate\" dai Casalesi, la criminalit\u00e0 nigeriana avrebbe colmato il vuoto di potere lasciato dall'assenza dei Bidognetti. Secondo la DIA, i mafiosi nigeriani avrebbero acquisito il controllo di alcuni tratti del Litorale Domitio, al pari degli italiani, ai quali non sarebbero pi\u00f9 legati da alcun rapporto di sudditanza. \nRecentemente si \u00e8 affermato in Italia un nuovo gruppo criminale, chiamato Viking.\nSi ipotizza che i tre gruppi distinti Axe, Eiye e Viking, siano coordinate da una struttura verticistica unitaria che opera al di sopra.\nNel giugno 2021 i Carabinieri di Caltanissetta hanno arrestato 16 persone appartenenti al clan denominato \"Ika Rima\", con base nel centro storico del capoluogo nisseno, che sarebbe un'articolazione\u00a0 della storica organizzazione criminale nigeriana cultista denominata \"Eiye\", presente in Italia ed in Europa, dedita principalmente al traffico degli stupefacenti ed al controllo della prostituzione: le indagini hanno permesso di verificare che Caltanissetta era l'approdo di carichi di droga in arrivo da Napoli, Palermo e Catania, anche mediante 'ovulatori intracorporei', i quali prevalentemente trasportavano, a rischio della propria vita, ovuli di cocaina ed eroina; inoltre, nel corso delle indagini, \u00e8 stato sequestrato un libro mastro, di colore verde, tradizionalmente distintivo della confraternita Eiye, contenente sia la codificazione delle regole del gruppo, tra cui le varie fasi dei rituali da seguire per la celebrazione delle riunioni, l'organigramma dell'associazione, con l'indicazione dei pagamenti delle singole quote associative versate dai singoli associati, e le date di partecipazione alle singole riunioni.\nEuropa.\nLa mafia nigeriana \u00e8 presente in quasi tutti gli stati dell'Europa."}
{"id": "134625", "revid": "2056951", "url": "https://it.wikipedia.org/wiki?curid=134625", "title": "Bozzente", "text": "Il Bozzente (\"Boz\u00e9nt\" o \"Bos\u00e9nt\" in lingua lombarda) \u00e8 un torrente della Lombardia.\nGeografia.\nIl torrente Bozzente nasce nel cuore del Parco della Pineta di Appiano Gentile e Tradate. Non esiste una sorgente vera e propria, ma il torrente si ingrossa grazie al contributo di numerosi ruscelli che scorrono nelle linee di impluvio di vari bacini. Il pi\u00f9 settentrionale \u00e8 quello che si individua nel comune di Castelnuovo Bozzente a sud delle localit\u00e0 Pasqu\u00e8 e Muntech, mentre pi\u00f9 a meridione un importante contributo alla portata del Bozzente viene dato nel comune di Appiano Gentile nella zona di San Bartolomeo in Bosco.\nIl corso d'acqua \u00e8 inoltre alimentato da una moltitudine di piccoli affluenti. Il Bozzente scorre poi tra i boschi del Parco della Pineta di Appiano Gentile e Tradate lambendo poi Carbonate. A Mozzate riceve da sinistra il suo principale tributario, il torrente Antiga. Successivamente il Bozzente torna a scorrere in una vasta area naturale, il Bosco del Rugareto, interessando i territori comunali di Cislago, Gerenzano e Rescaldina.\nIl corso d'acqua prosegue attraversando un'area prevalentemente agricola. Giunto in territorio di Origgio, inizia a scorrere in un'area maggiormente urbanizzata. A Lainate sottopassa l'Autostrada dei Laghi e il Canale Villoresi, dopodich\u00e9 il torrente attraversa un contesto fortemente antropizzato, imbrigliato in argini in cemento armato. Entrato in territorio di Rho, scorre quasi interamente sotto il livello stradale. Riappare nei pressi della stazione di Rho confluendo, dopo pochi metri a sud dell'impianto ferroviario, nel fiume Olona.\nA Rho, all'imbocco del tratto tombinato, si diparte dal Bozzente uno scolmatore, che entra in azione nei periodi caratterizzati da intense precipitazioni, deviando la portata in eccesso nel Canale Scolmatore di Nord Ovest. Il grado di inquinamento del Bozzente \u00e8 decisamente elevato.\nIl Bozzente \u00e8, dopo la Lura, il secondo maggior tributario del fiume Olona.\nComuni attraversati.\nIl torrente Bozzente interessa i territori di tre province: Como, Varese e Milano. I comuni bagnati sono, invece, dodici.\n Provincia di Como\n Provincia di Varese \n Citt\u00e0 metropolitana di Milano \nStoria.\nLa deviazione dell'Olona nell'alveo del Bozzente.\nNon sempre il Bozzente \u00e8 confluito nell'Olona: in origine aveva un alveo autonomo che lo portava a raccogliere le acque del Lura, del Merlata e a dirigersi verso Milano confluendo poi nel Pudiga.\nL'Olona, originariamente, all'altezza di Lucernate, frazione di Rho, proseguiva lungo il suo alveo naturale piegando verso sud e attraversando la moderna Settimo Milanese per poi passare a diversi chilometri da Milano percorrendo in seguito l'alveo dell'Olona inferiore o meridionale e sfociare nel Po a San Zenone. L'Olona fu deviato dagli antichi Romani verso Milano a causa del fabbisogno d'acqua della popolazione della citt\u00e0, diventata molto numerosa con il passare dei secoli: il modesto regime idrico di Seveso e Pudiga non era infatti pi\u00f9 sufficiente a soddisfare le sue necessit\u00e0.\nL'Olona fu deviato verso Milano anche per un altro motivo: avere un corso d'acqua che costeggiasse interamente la via Severiana Augusta, antica strada romana che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore). Parte del tracciato della via Severiana Augusta, che venne utilizzato anche nel Medioevo e nei secoli seguenti, fu ripreso da Napoleone Bonaparte per realizzare la strada statale del Sempione.\nGli antichi Romani reputarono fondamentale avere una via d'acqua che costeggiasse la via Severiana Augusta per dare un cospicuo incremento ai commerci lungo questa strada, soprattutto considerando il maggiore carico trasportabile sui barconi fluviali rispetto al semplice trasporto terrestre. L'opera di deviazione dell'Olona verso Milano venne realizzata in concomitanza alla costruzione della via Severiana Augusta, ovvero nei primi anni dell'Era volgare, cio\u00e8 tra la fine dell'era repubblicana e i primi decenni dell'et\u00e0 imperiale romana.\nIl nuovo alveo artificiale dell'Olona fu scavato ex novo solo per un breve tratto: giunti a Rho al torrente Bozzente, i progettisti allargarono il suo letto per poter accogliere una maggior portata d'acqua, quella dell'Olona. A monte il Bozzente originariamente attraversava il centro di Cislago, sfiorava quello di Gerenzano, lambiva Uboldo e si perdeva nei boschi tra Origgio e Lainate.\nInfatti solo in periodi di grandi piogge il Bozzente riceveva l'apporto del \"Gradeluso\" (a sua volta ingrossato dal Fontanile di Tradate), ingrossandosi maggiormente, raggiungendo l'alveo che poi sarebbe diventato quello dell'Olona e che era, in regime normale, in secca. In regime di piena il Bozzente proseguiva poi il suo corso raccogliendo le acque del Lura dirigendosi verso Milano e confluendo poi, come gi\u00e0 accennato, nel Pudiga. Il tratto rhodense dell'antico corso del Bozzente era di fatto una strada, che in tempi di piogge copiose poteva accogliere le acque in eccesso del torrente.\nNormalmente il Gradeluso, il Fontanile di Tradate e il Bozzente non si univano fra loro. Il primo si perdeva nei pressi della Cascina Massina di Cislago, mentre il secondo nei Boschi Ramascioni di Gorla Minore. Con le piogge i paesi di Cislago, Gerenzano, Uboldo, Origgio e Lainate erano sovente rovinosamente colpiti dalle piene: per questo si cerc\u00f2 pi\u00f9 volte di modificare il percorso dei tre torrenti.\nI secoli successivi.\nCos\u00ec come quello dell'Olona, il percorso del Bozzente fu deviato pi\u00f9 volte, con il contributo del Ducato di Milano e dei Conti Borromeo sin dai primi anni del XVII secolo, per impedirne lo straripamento e le conseguenti alluvioni dei paesi che si trovavano lungo l'antico corso.\n\u00c8 poi nel 1603, con il \"Contratto Borromeo\", che il Bozzente fu sbarrato da una grande chiusa nei pressi di \"San Martino\", a monte di Cislago e condotto ad immettersi in un nuovo alveo, denominato \"Cavo Borromeo\", che scorreva tra i boschi, lontano dai centri abitati. Nel Cavo Borromeo fu fatto confluire anche il Gradeluso, che divenne tributario a tutti gli effetti del Bozzente. \nNel XVIII secolo, per\u00f2, la grande chiusa che sbarrava il Bozzente presso San Martino si rovin\u00f2, cosicch\u00e9 gran parte delle acque del torrente ripresero a scorrere nell'antico alveo naturale. Al Cavo Borromeo rest\u00f2, invece, indirizzata una piccola parte di portata del Bozzente pi\u00f9 l'intera portata del Gradeluso. I comuni cercarono di fronteggiare la nuova situazione realizzando canali scolmatori che dal vecchio alveo naturale riconducevano le acque al Cavo Borromeo. Ci\u00f2 non serv\u00ec, per\u00f2, a risparmiarli da alcune devastanti alluvioni, che videro anche l'unione del Fontanile al Gradeluso.\nNel 1762 iniziarono cos\u00ec dei nuovi lavori di sistemazione dei corsi d'acqua. Il Bozzente tramite la creazione di un nuovo alveo a monte di Cislago fu condotto ad immettersi totalmente nel Cavo Borromeo. Il Gradeluso ebbe un nuovo corso che lo portava a perdersi nei boschi posti a settentrione della \"Cascina Visconta\" di Cislago. Il Fontanile ebbe argini rinforzati e la sistemazione della sua area di sparpagliamento nei boschi ad est di Gorla Minore.\nI lavori pi\u00f9 recenti.\nL'area di spagliamento del Bozzente fu oggetto di importanti interventi. All'altezza di Gerenzano fu creata la Roggia Maestra, che aveva lo scopo di prelevare un terzo della portata del torrente disperdendola nei boschi circostanti. La portata residua del Bozzente si dirigeva invece verso i boschi di Origgio, dove tramite un sistema di rogge e canaletti andava ad esaurirsi. In caso di forti piogge fu, inoltre, realizzato un canaletto che scolmava le acque in eccesso nel fiume Olona.\nNel corso del XX secolo la sempre pi\u00f9 forte urbanizzazione dei territori a ridosso dell'area di spagliamento, la mancanza di importanti interventi di manutenzione e il sempre maggior grado di inquinamento del corso d'acqua, determinarono la decisione di abbandonare l'area di spagliamento di Origgio, portando il Bozzente ad immettere interamente e stabilmente la sua portata nel fiume Olona. Cos\u00ec dal 1960 le acque del Bozzente scorrono canalizzate nei comuni di Origgio, Lainate, Nerviano e Rho, sino a confluire nell'Olona, di cui il Bozzente \u00e8 divenuto di fatto il secondo maggior tributario dopo il Lura.\nDagli anni Ottanta, poco prima della confluenza nell'Olona, il Bozzente pu\u00f2 immettere parte delle sue acque di piena, tramite un apposito canale nel Canale Scolmatore di Nord Ovest, che purtroppo data la pessima condizione delle acque del torrente, ha suscitato non poche polemiche poich\u00e9 immette le sue acque inquinate nel Ticino, che \u00e8 notevolmente pi\u00f9 pulito."}
{"id": "134626", "revid": "121649514", "url": "https://it.wikipedia.org/wiki?curid=134626", "title": "Valdemaro IV di Danimarca", "text": "Biografia.\nEsilio e formazione.\nValdemaro IV Atterdag re di Danimarca \u00e8 figlio minore di Cristoforo II di Danimarca e di Eufemia di Pomerania-Wolgast, figlia di Boghislao IV di Pomerania. Secondo Niccol\u00f2 Machiavelli che si rifaceva a fonti, il futuro sovrano era intelligente e cinico con un sicuro istinto di politica ed economia. Quando Cristoforo II di Danimarca (1319-1326) avanz\u00f2 le sue pretese alla tutela del duca minorenne Valdemaro V di Schleswig figlio di una sorella di Gerardo III il Grande conte di Holstein, quest'ultimo si oppose e si venne ad una battaglia presso Schleswig, che costrinse Cristoforo a rifugiarsi alla corte di Ludovico IV il Bavaro; lo segu\u00ec anche il figlio Valdemaro IV e in Baviera si form\u00f2 tra il 1326 e il 1338. I suoi fratelli Erik Christoffersen di Danimarca e Otto Christoffersen di Danimarca duca di Lalandia ed Estonia furono incarcerati e uccisi dagli Holstein. Gerardo fece eleggere re di Danimarca, dagli Stati danesi, suo nipote Valdemaro III di Danimarca e se ne riserb\u00f2 la tutela, cos\u00ec fu per alcuni anni il vero padrone del Regno di Danimarca. Nel 1326 costrinse, Cristoforo, prima dell'esilio, a rilasciargli la \"Constitutio Waldemariana\" la cui clausola essenziale fu che il ducato di Schleswig non doveva mai essere unito sotto lo stesso principe insieme alla Danimarca. Alla Dieta di Nyborg, lo Schleswig fu consegnato a Gerardo come ducato ereditario.\nL'opposizione nazionale contro il dominio tedesco di Gerardo in Danimarca, riport\u00f2 all'esule Cristoforo, con la mediazione del re del Sacro Romano Impero Lodovico, la corona per due anni (1330-1332). Gerardo dovette cedere di nuovo lo Schleswig a suo nipote Valdemaro III, pur seguitando ad esercitare il potere effettivo. Dopo la morte di Cristoforo e il conseguente interregno di otto anni (1332-1340), durante i quali il Regno della Danimarca sembrava dovesse smembrarsi, Gerardo allarg\u00f2 la sua sfera d'azione sulla parte continentale della Danimarca e nell'isola di Fionia.\nAscesa al trono.\nDopo il riuscito attentato a Gerardo per mano del cavaliere dello J\u00fctland, Niels Ebbesen e i suoi fratelli avvenuto nel 1340, fu guidata dallo stesso carnefice l'Assemblea Viborg con i conti del Holstein, il 24 giugno (giorno di San Giovanni Battista), in seguito al quale Valdemaro IV venne riconosciuto re di Danimarca. Non fu obbligato a firmare uno statuto come aveva fatto suo padre, perch\u00e9 la funzione del re si era ridotta a una semplice parvenza, tutta la Danimarca era stata pignorata dal Sacro Romano Impero. La fusione fra lo Schleswig e il Holstein aveva fatto grandi progressi sotto Gerardo, la nobilt\u00e0 di Holstein si stabil\u00ec nel nord e la lingua tedesca fu introdotta nella cancelleria del duca di Schleswig. Il raggio d'azione di Valdemaro IV era limitato dal momento che includeva solo lo J\u00fctland Settentrionale. Valdemaro III manteneva parte dello J\u00fctland, lo Schleswig era promesso al conte di Holstein mentre la Scania era stata data in pegno a Magnus Smek Eriksson re di Svezia e quindi ancora reclamabile di diritto dal re danese. Nils tent\u00f2 di liberare lo J\u00fctland Centrale dagli Holstein durante l'Assedio del Castello di S\u00f8nderborg il 2 novembre, ma il cavaliere assieme ai suoi fratelli fu ucciso. Fu stabilito che Valdemaro IV dovesse sposare Edvige di Schleswig, sorella del duca Valdemaro III di Danimarca e figlia di Eric II duca di Schleswig. Come dote, Edvige gli aveva permesso l'acquisizione della parte dello J\u00fctland a nord del fiume Konge\u00e5 che Valdemaro IV sfrutt\u00f2 tassando i contadini per ripagare l'ipoteca sul resto della penisola (7.000 marchi d'argento).\nRipristino del regno danese.\nNel 1344 recuper\u00f2 la Frisia Settentrionale che tass\u00f2 a vantaggio del pagamento dello J\u00fctland Meridionale. I contadini sovra-tassati crebbero irrequieti sotto le costanti richieste di denaro. Nel 1345 nasce Margherita che morir\u00e0 all'et\u00e0 di 5 anni, nel 1347 la sorella Ingeborg di Danimarca futura nonna materna di Eric VII di Pomerania. All'infuriare della \"peste nera\" (1348-1350) Valdemaro IV approfitt\u00f2 della pestilenza per prendersi i pegni dei proprietari deceduti. La vendita dei diritti di corona dell'Estonia all'Ordine dei Fratelli della Casa Ospitaliera di Santa Maria dei Teutonici in Gerusalemme, regione gi\u00e0 controllata da quest'ultimi, nel 1346 procur\u00f2 a Valdemaro IV i mezzi finanziari per disimpegnare le pi\u00f9 importanti provincie del paese danese che aveva priorit\u00e0 rispetto a una provincia lontana orientale. Intorno al 1346 dopo un viaggio a Lubecca (come racconta il cronista Detmar von L\u00fcbeck) Valdemaro IV inizi\u00f2 una crociata contro il Granducato di Lituania con Eric II di Sassonia-Lauenburg senza giungere a risultati. In seguito and\u00f2 in pellegrinaggio a Gerusalemme e ricevette l'onorificenza di Cavaliere del Santo Sepolcro ma fu anche censurato da Papa Clemente VI per esserci andato senza la previa delibera papale. I finanzieri di Valdemaro IV furono il Casato di Wttelsbach, infatti dal 1349 al 1354 prese parte al loro fianco a diverse campagne nel Sacro Romano Impero. Valdemaro IV inizi\u00f2 recuperando la Zelanda, grazie alla consegna da parte del vescovo di Roskilde di Copenaghen, fornendo una base sicura da cui raccogliere le tasse sul commercio. Fu il primo re danese a governare Copenaghen. Valdemaro IV fu in grado di conquistare o acquistare altri castelli e fortezze fino alla ritirata degli Holstein dall'isola a seguito della presa armata di Kalundborg e del Castello di S\u00f8borg. Nel 1349 Valdemaro IV controllava la Zelanda, gran parte dello J\u00fctland e della Fionia. In accordo col Papa d'Avignone pot\u00e9 straordinariamente ottenere il pieno controllo della presidenza episcopale danese. Cerc\u00f2 di occupare gli uffici vacanti nella Chiesa con persone leali e di aumentare le entrate, soprattutto attraverso una rigorosa politica fiscale. Quando mor\u00ec, quasi tutte le sedi vescovili erano capitanate da seguaci di Valdemaro IV. Nel 1349 la figlia Caterina morir\u00e0 ancora bambina, come il fratello Valdemaro nel 1350.\nNel 1353 nacque Margherita I di Danimarca.\nNel 1358 Valdemaro IV conquist\u00f2 il Castello di Nordborg sull'Isola di Als. Nel 1359 sopravvisse a una rivolta della nobilt\u00e0, guidata da Niels Bugge che risolse con una riconciliazione tra l'opposizione e il governo nella pace del 1360. Nel 1359 fece fidanzare sua figlia Margherita I di Danimarca con il figlio di Magnus, Haakon VI Magnusson re di Norvegia; nel 1363 fu celebrato il matrimonio, nonostante l'opposizione dell'aristocrazia svedese, avversa per la perdita delle provincie di Scania proprio per mano del re danese. Lo stesso anno mor\u00ec il principe ereditario di Valdemaro IV, Cristoforo, duca di Lalandia ed Halland (1341/1344-1363), sepolto nella Cattedrale di Roskilde. Nel 1360 Valdemaro IV ottenne il pieno dominio della Scania, del Halland e del Blekinge, sfruttando le debolezze del regno di Svezia di Magnus. Il 27 luglio del 1361 Valdemaro IV conquist\u00f2 l'isola di Gotland con l'ottenimento della capitale e di un enorme bottino nella Battaglia di Visby, segu\u00ec per il re danese l'aggiunta del titolo di \"Signore di Gotland\". Nel XIV secolo a Visby fu costruita una croce commemorativa alla Battaglia di Visby. Nel 1362 diede sposa Ingeborg a Enrico III di Meclemburgo-Schwerin. Nel 1363 partecip\u00f2 in Inghilterra al celebre \"Banchetto dei Cinque Re\".\nLe Guerre di Valdemaro.\nLa conquista fruttuosa del Gotland assieme all'aumento del tributo per la pesca delle aringhe nell'\u00d8resund gli attir\u00f2 l'ostilit\u00e0 di una potente lega nel 1367, la Confederazione di Colonia, costituita dalla Lega Anseatica con diversi principi del Sacro Romano Impero, il duca Alberto II di Meclemburgo, il Holstein, il duca Enrico di Schleswig e il re di Svezia; con l'obbiettivo di ristabilire i vecchi privilegi persi sulla Danimarca e il controllo commerciale nell'\u00d8resund. La prima guerra tra la Lega Anseatica e la Danimarca si focalizz\u00f2 sul dominio politico e commerciale della Scania, impresa che fu fallimentare per la prima fazione perch\u00e9 Valdemaro IV riusc\u00ec a mantenere il proprio potere sulla regione. La seconda guerra tra la Lega Anseatica e la Danimarca tra il 1368 e il 1370 fu invece una sconfitta per Valdemaro IV a causa della strategia avversaria consistente in un largo blocco navale al fine di giungere presto a stipulare una pace vantaggiosa per la Confederazione di Colonia. L'aristocrazia dello J\u00fctland si rivolt\u00f2 contro Valdemaro IV e lo costrinse ad andare nel Sacro Romano Impero per cercare nuovi alleati. Durante la sua assenza nel regno il governo era tenuto da un consiglio tenuto dal seguace del re danese Henning Podebusk. Nel frattempo Alberto II e gli Holstein progettavano una spartizione della Danimarca: ad Alberto II la Zelanda, M\u00f8n e Falster; al figlio Alberto III di Meclemburgo la Scania e il Gotland; e agli Holstein lo J\u00fctland la Fionia e l'isola di Langeland. Alberto II affid\u00f2 le proprie campagne a pirati, dal momento che non possedeva abbastanza forze. Nel 1370 mor\u00ec la figlia Ingeborg. Lo stesso anno la Lega Anseatica, sotto la guida di Lubecca, raggiunse con Henning Podebusk la Pace di Stralsunda nel 1370, assicurava alla prima la supremazia economica e politica nell\u2019Europa Settentrionale, con la consegna per 15 anni delle fortezze di Helsingborg, Malm\u00f6 e Falsterbo; la dogana danese era al botteghino della Lega Anseatica. Inoltre l'elezione del re danese necessitava ora il consenso della Lega Anseatica. Alberto II fu escluso dalla Pace di Stralsunda, cos\u00ec stipul\u00f2 nel 1371 un accordo particolare che stabiliva che alla morte di Valdemaro IV sarebbe subentrato alla reggenza del regno Alberto III.\nMorte.\nNel 1371 Valdemaro IV torn\u00f2 dal Sacro Romano Impero : contrariato per le decisioni prese in sua assenza, cerc\u00f2 di rimettere in assetto il suo paese, progettando l'ottenimento dello Schleswig. Mor\u00ec nel 1375 a Nord della Zelanda, nel Castello di Gurre.\nIl suo corpo fu sepolto a Vordingborg e nel 1377 trasferito nella chiesa del Monastero di Sor\u00f8.\nValdemaro nelle leggende.\nLa leggenda dell'Oldemorstoft testimonia un attentato fallito verso Valdemaro IV avvenuto per mezzo di un'arma da fuoco.\nUn'altra leggenda narra che Valdemaro IV avesse un'amante, Tove, che fu assassinata dalla regina. Originariamente per\u00f2 la leggenda era attribuita all'antenato Valdemaro I Il Grande di Danimarca."}
{"id": "134629", "revid": "831312", "url": "https://it.wikipedia.org/wiki?curid=134629", "title": "Giro d'Italia 1987", "text": "Il Giro d'Italia 1987, settantesima edizione della \"Corsa Rosa\", si svolse in ventidue tappe precedute un cronoprologo iniziale dal 21 maggio al 13 giugno 1987, per un percorso totale di 3\u00a0915 km. Fu vinto dall'irlandese Stephen Roche, che si aggiudic\u00f2 una delle edizioni pi\u00f9 controverse del Giro.\nVenne trasmesso in TV da Raiuno e in radio da Rai Radio1.\nResoconto degli eventi.\nRoberto Visentini, vincitore del Giro 1986, e il suo compagno di squadra alla Carrera Stephen Roche, reduce da una buona primavera e vincitore pochi giorni prima del Tour de Romandie, si dividevano i favori del pronostico alla vigilia della corsa. Rientravano comunque nel listino dei candidati al successo anche Giuseppe Saronni, Jean-Fran\u00e7ois Bernard, Phil Anderson, Robert Millar e Moreno Argentin. Mancava invece Francesco Moser, feritosi alla mano sinistra (pi\u00f9 numerosi traumi) in una caduta tre giorni prima del via del Giro: lo sostitu\u00ec, tra le file della Supermercati Brianzoli-Chateau d'Ax, lo svizzero Hubert Seiz.\nRoberto Visentini conquist\u00f2 la prima maglia rosa aggiudicandosi il prologo di Sanremo. L'indomani dovette cedere la \"leadership\" al giovane olandese Erik Breukink, vincitore nella breve semitappa di San Romolo; nello stesso giorno Roche fece sua la cronodiscesa del Poggio a Sanremo, e quando la Carrera prevalse nella cronometro a squadre, and\u00f2 ad indossare la maglia di leader davanti a Visentini. Il simbolo del primato fu sulle spalle dell'irlandese per dieci giorni (da segnalare tre successi di tappa per Argentin), prima che Visentini tornasse a vestire di rosa dopo aver dominato la cronometro di San Marino. Nell'occasione Roche pag\u00f2 un distacco importante (2'47\"), scivolando al secondo posto in classifica, a 2'42\" dal compagno di squadra: il direttore sportivo della Carrera Davide Boifava nomin\u00f2 cos\u00ec Visentini capitano, assicurandogli l'appoggio dei gregari. Roche, nonostante il distacco, era per\u00f2 intenzionato a tutelare i propri interessi (cos\u00ec dir\u00e0 in seguito) e a riprendersi la maglia.\nIl 6 giugno, durante la quindicesima tappa, dal Lido di Jesolo a Sappada, l'irlandese and\u00f2 all'attacco, per due volte, contravvenendo alle direttive del ds Boifava. Prima tent\u00f2 la fuga, insieme a Ennio Salvador, sulla discesa della Forcella di Monte Rest, venendo ripreso dopo circa 45 chilometri; poco dopo allung\u00f2 nuovamente, questa volta insieme a Jean-Fran\u00e7ois Bernard, presto seguito da altri \"big\" come Phil Anderson, Marino Lejarreta, Johan van der Velde. I gregari della Carrera, tutti eccetto il solo Eddy Schepers, si misero allora a tirare per riprendere Roche e difendere il capitano designato. Il ricongiungimento non avvenne, anzi Visentini and\u00f2 in crisi di fame nella salita verso Cima Sappada: al termine della frazione accus\u00f2 un distacco pesante, 6'50\" dal vincitore Van der Velde e 5'54\" da Roche, e perse la maglia rosa proprio a favore del compagno di squadra. Visentini accus\u00f2 allora l'irlandese di tradimento, minacciando di farlo escludere dalla squadra; i tifosi italiani si schierarono con il campione uscente, e nelle tappe seguenti, con sputi, insulti e anche qualche pugno, manifestarono pi\u00f9 volte il loro astio nei confronti del \"traditore\".\nIl giorno dopo Sappada, Roche, pur senza l'aiuto dei compagni di squadra, riusc\u00ec a ottenere il sostegno dei corridori della Panasonic, capitanata dai suoi amici Robert Millar e Phil Anderson, e pot\u00e9 affrontare \"scortato\" la tappa dolomitica e la cruciale ascesa della Marmolada, rispondendo anche a due attacchi di Visentini. Negli ultimi giorni controll\u00f2 quindi la corsa, legittimando il successo prima nella frazione di Pila, dove con Millar e Marino Lejarreta stacc\u00f2 di due minuti gli altri uomini di classifica, e poi con la vittoria nella cronometro conclusiva di Saint-Vincent. Proprio nella tappa di Pila Visentini si stacc\u00f2 e cadde, fratturandosi il polso: giunse comunque al traguardo, ma fu costretto al ritiro. Sul podio finale con Roche salirono due atleti della Panasonic, Robert Millar, staccato di 3'40\", ed Erik Breukink, a 4'17\". Per la seconda volta nella storia del Giro il podio parl\u00f2 straniero (la prima nel 1972), con soli due italiani tra i primi dieci classificati."}
{"id": "134630", "revid": "1305772", "url": "https://it.wikipedia.org/wiki?curid=134630", "title": "Criminalit\u00e0 in Messico", "text": "La criminalit\u00e0 in Messico \u00e8 uno dei problemi sociali pi\u00f9 preoccupanti della storia recente messicana e, in generale, dell'intero continente americano. La recrudescenza della violenza dei cartelli della droga sfociata in una sanguinosa guerra della droga ha portato a una situazione di destabilizzazione democratica e parziale collasso delle attivit\u00e0 delle forze dell'ordine, in concomitanza a un aumento esponenziale dei crimini violenti.\nI narcotrafficanti messicani giocano un ruolo importante nel traffico di stupefacenti a livello internazionale, secondi solo ai cartelli colombiani, occupandosi della distribuzione di cocaina, eroina e marijuana tra l'America Latina e gli Stati Uniti.\nNonostante tradizionalmente il Messico abbia sempre avuto elevati tassi di criminalit\u00e0, soprattutto in prossimit\u00e0 dei grandi centri metropolitani, le attivit\u00e0 del crimine organizzato hanno subito un'evoluzione che ha portato a una corruzione dilagante nelle classi dirigenti e a un malcontento popolare negli strati sociali mediobassi della societ\u00e0. Le citt\u00e0 maggiormente plagiate dai crimini violenti sono: Ciudad Ju\u00e1rez, Citt\u00e0 del Messico, Tijuana, Monterrey, Acapulco, Nuevo Laredo, Chihuahua . In generale, il tasso di violenza \u00e8 molto alto negli Stati settentrionali e in quelli del Pacifico, in particolare Chihuahua, Sinaloa, Guerrero, Michoac\u00e1n, Durango, Nuevo Le\u00f3n e Tamaulipas.\nL'alta incidenza di criminalit\u00e0 in Messico ha inoltre spinto milioni di persone a cercare rifugio nei vicini Stati Uniti, fruttando ulteriore denaro alle bande criminali messicane per l'entrata clandestina nel Paese. Ci\u00f2 ha portato all'innalzamento di una barriera di confine tra i due Stati.\nCriminalit\u00e0 organizzata.\nSecondo alcune ricostruzioni, se ne pu\u00f2 dividere la storia in due periodi principali:\nSarebbero attivi anche nel traffico delle metanfetamine, nel quale avrebbero strappato il \"primato\" alle bande di motociclisti americani.\nLe varie organizzazioni per\u00f2 sono profondamente divise e spesso scoppiano tra di esse sanguinose guerre che decimano entrambi i gruppi in lotta. Sono quattro i gruppi pi\u00f9 potenti:\nA cui si aggiungono:"}
{"id": "134631", "revid": "6340", "url": "https://it.wikipedia.org/wiki?curid=134631", "title": "LindowsOS", "text": ""}
{"id": "134632", "revid": "767487", "url": "https://it.wikipedia.org/wiki?curid=134632", "title": "Les Hot Swing", "text": "Les Hot Swing sono un gruppo fondato nel 1988 dal chitarrista Alessandro Russo. La loro musica si ispira a quella delle piccole formazioni musicali jazzistiche per strumenti a corde nate in Europa negli anni Trenta, in particolare il Quintette du Hot Club de France di Django Reinhardt e St\u00e9phane Grappelli e, in Italia, il Quintetto Ritmico di Milano del chitarrista Luciano Zuccheri.\nStoria dei Les Hot Swing.\nIl repertorio di Les Hot Swing include standard degli anni Venti e Trenta, brani di gypsy jazz, canzoni swing italiane (\"Maria Gilberta\", \"A zonzo\", \"Il ritmo dell'amore\") e composizioni originali soprattutto di Russo (\"Mr. Oso\", \"Fred Tuscolana\", \u201cSwingarsela\u201d e altri). \nIl gruppo \u00e8 composto da Alessandro Russo ([chitarra solista), Stefano Tavernese (violino, mandolino, voce), Piero Piciucco (contrabbasso) e Jacopo Benci (chitarra ritmica). \nIl virtuosismo chitarristico di Russo, la verve vocale e strumentale di Tavernese, ed un grande senso dell'umorismo fanno delle esibizioni dal vivo del gruppo uno spettacolo divertente oltre che musicalmente godibile. Dal 1988 in poi, Les Hot Swing costituiscono un appuntamento fisso della scena musicale romana, prendendo inoltre parte a numerose rassegne di musica jazzistica in Italia, e a programmi radio e televisivi. \nL'album di esordio, intitolato \"Les Hot Swing\" (New Sound Planet/Hi, Folks!), esce nel 1989 e il suo produttore esecutivo \u00e8 Ezio Guaitamacchi. \nNel 1990 il \"Dizionario della canzone italiana\" (Curcio Editore) curato da Renzo Arbore dedica una voce a Les Hot Swing.\nDurante gli anni Novanta ha fatto parte de Les Hot Swing il violinista cubano Rub\u00e9n Chaviano Fabi\u00e1n, successivamente trasferitosi a Firenze dove ha suonato e inciso col chitarrista Maurizio Geri e quindi con un proprio trio, Alta Madera; anche il clarinettista Luca Velotti, collaboratore fra gli altri di Paolo Conte, suona in varie occasioni col gruppo. \nSia Chaviano Fabi\u00e1n che Velotti partecipano alle registrazioni del secondo album de Les Hot Swing, \"Swingarsela\" (Geva), pubblicato nel 2004.\nNel 2008 Stefano Tavernese lascia Les Hot Swing (ritorner\u00e0 con gli ex-compagni occasionalmente dal 2015 in poi). Il gruppo continua come trio con Russo, Benci e Piciucco, e occasionalmente come duo (Russo chitarra solista, Benci chitarra ritmica e voce).\nCollegamenti esterni.\nErnesto De Pascale, recensione dell'album \u201cSwingarsela\u201d (2004)"}
{"id": "134650", "revid": "1498232", "url": "https://it.wikipedia.org/wiki?curid=134650", "title": "Nikon FM3a", "text": "La Nikon FM3a \u00e8 una fotocamera SLR per pellicola 35\u00a0mm.\nUscita sul mercato nel 2001, \u00e8 l'erede della FM2 (1983) ma acquisisce importanti caratteristiche della serie FE, come l'automatismo a priorit\u00e0 di diaframma della FE2. Da quest'ultima prende inoltre il mirino e la visualizzazione dei dati dell'esposimetro, utilizzando un galvanometro ad aghi che indica in automatismo il tempo impostato dalla macchina, mentre in manuale funziona a sovrapposizione di aghi (calcolato - impostato).\nIl suo otturatore \u00e8 detto \"ibrido\" in quanto in manuale \u00e8 del tutto meccanico ed agisce anche in assenza di corrente, in A invece \u00e8 elettromeccanico (meccanico ma assistito dall'energia elettrica)\n\u00c8 venduta fornita, eventualmente, a corredo dell'obiettivo Nikkor 45 mm f/2.8P, con finiture dello stesso colore del corpo macchina. L'otturatore \u00e8 a tendine in titanio e offre tempi compresi tra 8 s e 1/4000 di secondo, controllati elettronicamente con l'esposizione a priorit\u00e0 di diaframma e meccanicamente (tra 1 s e 1/4000 s) con l'accesso diretto, offrendo la funzionalit\u00e0 completa (tranne per l'esposimetro) in assenza di batterie.\nLa baionetta F mantiene la compatibilit\u00e0 con tutti gli obiettivi AI, AIs, N/AI e AF prodotti dalla Nikkor, naturalmente senza l'autofocus.\nLa macchina mantiene le caratteristiche di robustezza dei corpi degli anni '70. Il corpo \u00e8 in lega di silicio e alluminio, parzialmente rivestito di materiale plastico antisdrucciolo; le calotte superiore ed inferiore sono in ottone, cromato o verniciato nero. In aggiunta la FM3a prevede l'impostazione automatica (DX) della sensibilit\u00e0 della pellicola, nonch\u00e9 la possibilit\u00e0 della compensazione del flash (TTL) ed il blocco dell'esposizione tramite appositi pulsanti.\nLa FM3 \u00e8 compatibile con il motore MD-12 della stessa casa Nikon."}
{"id": "134652", "revid": "486946", "url": "https://it.wikipedia.org/wiki?curid=134652", "title": "Gonfaloni della Repubblica Serenissima", "text": ""}
{"id": "134668", "revid": "6220", "url": "https://it.wikipedia.org/wiki?curid=134668", "title": "Gujarati", "text": ""}
{"id": "134679", "revid": "6220", "url": "https://it.wikipedia.org/wiki?curid=134679", "title": "Bashkardi", "text": ""}
{"id": "134684", "revid": "1266317", "url": "https://it.wikipedia.org/wiki?curid=134684", "title": "Gigi Reder", "text": "Divenne noto al grande pubblico per l'interpretazione del Ragionier Filini, collega di Ugo Fantozzi nell\u2019omonima saga cinematografica.\nBiografia.\nGigi Reder nasce a Napoli il 25 marzo 1928 da padre tedesco e da madre napoletana, pi\u00f9 precisamente del quartiere di Capodimonte. Dopo gli studi presso l'Universit\u00e0 Federico II, si trasferisce a Roma, entrando nel mondo della radio con l'incarico di radiopresentatore e attore di radiodrammi. Esordisce anche sul palcoscenico con opere dialettali e d'avanspettacolo per poi cimentarsi, con ottimi risultati, in rappresentazioni di prosa grazie alla partecipazione in compagnie importanti capitanate dai pi\u00f9 noti nomi dell'epoca, quali Peppino De Filippo, Turi Ferro, Mario Scaccia e Giorgio Albertazzi.\nL'esordio sul grande schermo arriva agli inizi degli anni cinquanta con piccole parti in molte commedie. Spalla di lusso e valente caratterista, nella sua carriera quasi cinquantennale partecipa a circa sessanta film, spesso con interpretazioni di notevole spessore (vanno ricordate le partecipazioni a film di Fellini, Germi, Bevilacqua, Vittorio De Sica, Comencini e Luciano Salce).\nIl geometra Filini.\nReder diviene famoso grazie al personaggio del ragionier Filini (Renzo Filini, nel primo film, Silvio Filini in \"Fantozzi contro tutti\" e Arturo Filini in \"Fracchia contro Dracula\") nella saga del ragionier Fantozzi e Fracchia al fianco di Paolo Villaggio, creando col comico genovese un sodalizio artistico che porter\u00e0 a quattordici film di successo e segnando un'indelebile traccia nella comicit\u00e0 italiana. Col suo personaggio Reder regala momenti d'umanit\u00e0, di tenerezza e gag esilaranti: da ricordare l'episodio pi\u00f9 intenso in cui organizza gite per pensionati cercando di dimenticare l'emarginazione della vecchiaia (\"Fantozzi va in pensione\"). Consegue notevoli consensi di pubblico anche per \"Fracchia la belva umana\" (nel ruolo della vecchia madre siciliana del serial killer) e \"Fracchia contro Dracula\". Per il ruolo del geometra Filini otterr\u00e0, nel 1987, la candidatura al David di Donatello per il miglior attore non protagonista per il film \"Superfantozzi\" e, nel 1994, quella al Nastro d'argento al migliore attore non protagonista per \"Fantozzi in paradiso\".\nTelevisione.\nReder \u00e8 stato interprete televisivo di originali e divertenti telefilm, variet\u00e0: fra essi \"Le avventure di Laura Storm\" (1966, episodio \"A carte scoperte\"), a fianco di Lauretta Masiero. In una puntata di \"Scala reale\", programma televisivo della Rai del 1966, si pu\u00f2 notare Gigi Reder, nella parte di uno scolaro, dietro a Gaetano Pappagone (interpretato da Peppino De Filippo). Interprete di \"sketch\" memorabili (ancora con Paolo Villaggio, stavolta con la saga incentrata sul personaggio di Giandomenico Fracchia), negli ultimi anni di carriera era tornato a teatro, lavorando tra gli altri con Barbara Bouchet.\nPolitica.\nIn occasione delle elezioni del 1987 fece uno spot per la campagna elettorale del PSDI, interpret\u00f2 la parte di un elettore che, all'interno della cabina elettorale, guarda la scheda e ragiona sul voto da esprimere. Attaccando a uno a uno gli altri partiti giunge alla conclusione che l'unico voto possibile \u00e8 quello socialdemocratico affermando: \"Gli unici con un po' di buonsenso mi sembrano i socialdemocratici!\", casualmente fece lo stesso anche Paolo Villaggio che si candid\u00f2 per Democrazia Proletaria.\nLa morte.\nMor\u00ec a Roma l'8 ottobre 1998, all'et\u00e0 di 70 anni, a causa di un arresto cardiaco presso l'Ospedale San Filippo Neri; i funerali si sono celebrati il giorno seguente presso la Basilica di Santa Maria del Popolo, ed \u00e8 stato sepolto nel Cimitero comunale di Formello, comune laziale a nord di Roma.\nPaolo Villaggio, compagno di tanti successi, comunic\u00f2 per primo la notizia alla stampa pronunciando queste parole:\nVillaggio dedicher\u00e0 alla sua memoria \"Fantozzi 2000 - La clonazione\", l'ultimo film della saga fantozziana, nel quale non compare il ragionier Filini."}
{"id": "134685", "revid": "465169", "url": "https://it.wikipedia.org/wiki?curid=134685", "title": "Marna (fiume)", "text": "La Marna (in francese \"Marne\") \u00e8 un fiume francese del Bacino parigino. Il fiume, che d\u00e0 il nome ad alcuni dipartimenti, \u00e8 stato teatro di scontri durante la prima guerra mondiale.\nIdronimo.\nIl suo nome verrebbe dal celtico (gallico) \"Matrona\", \"madre nutrice\", omofono del latino \"matrona\" (cf. la dea dei Galli \"Modron\"), derivato dal gallico *\"m\u0101tr\", madre, e dalla radice idronimica assai corrente \"onna\".\nPercorso.\nPrincipale affluente della Senna, la Marna nasce sull'altopiano di Langres, a Balesmes-sur-Marne (Alta Marna, 52) e dopo un percorso di 525\u00a0km si getta nella Senna a Charenton-le-Pont/Alfortville (Valle della Marna, 94). \nI principali comuni attraversati.\nI dipartimenti e le maggiori citt\u00e0 attraversate sono:\nPrincipali affluenti.\nI principali affluenti della Marna sono (rd=alla destra orografica; rs=alla sinistra orografica):\nLa Marna nelle arti figurative.\nNel XIX e nel XX secolo, le rive della Marna hanno ispirato numerosi pittori:"}
{"id": "134688", "revid": "287204", "url": "https://it.wikipedia.org/wiki?curid=134688", "title": "Lingua Igbo", "text": ""}
{"id": "134691", "revid": "345405", "url": "https://it.wikipedia.org/wiki?curid=134691", "title": "Cucina albanese", "text": "La cucina albanese (in albanese: \"kuzhina shqiptare\") \u00e8 l'espressione dell'arte culinaria sviluppata in Albania, rappresentante della cucina mediterranee, basata sull'importanza dell'olio d'oliva, della frutta, della verdura, della carne e del pesce. Le tradizioni culinarie del popolo albanese sono diverse in conseguenza dei fattori ambientali che sono soprattutto adatti alla coltivazione di quasi tutti i tipi di erbe, verdure e frutta. L'olio d'oliva \u00e8 il grasso vegetale pi\u00f9 antico e comunemente usato nella cucina albanese, prodotto fin dall'antichit\u00e0 in tutto il paese, in particolare lungo le coste.\nL'ospitalit\u00e0 \u00e8 un'usanza fondamentale della societ\u00e0 albanese e servire il cibo \u00e8 parte integrante dell'accoglienza di ospiti e visitatori. Non \u00e8 raro che i visitatori siano invitati a mangiare e bere con la gente del posto. Il codice d'onore albanese medievale, chiamato besa, ha portato a prendersi cura di ospiti e sconosciuti come un atto di riconoscimento e gratitudine.\nLa cucina albanese pu\u00f2 essere suddivisa in tre principali cucine regionali.\nLa cucina della regione settentrionale ha un'origine rurale, costiera e montuosa. Carne, pesce e verdure sono al centro della cucina settentrionale. Le persone l\u00ec usano molti tipi di ingredienti, che di solito crescono nella regione tra cui patate, carote, mais, fagioli, cavoli ma anche ciliegie, noci e mandorle. Anche le cipolle sono componenti importanti della cucina locale e aggiunti a quasi tutti i piatti.\nLa cucina della regione centrale \u00e8 rurale, montagnosa e costiera. La regione centrale \u00e8 la pi\u00f9 ricca di vegetazione, biodiversit\u00e0 e specialit\u00e0 culinarie. Ha caratteristiche mediterranee per la sua vicinanza al mare, che \u00e8 ricco di pesci. I piatti qui includono diverse specialit\u00e0 di carne e dessert di ogni tipo.\nNel sud, la cucina \u00e8 composta da due componenti: i prodotti rurali del campo tra cui latticini, agrumi e olio d'oliva, e prodotti costieri, come frutti di mare. Tale regione \u00e8 particolarmente favorevole all'allevamento di animali, poich\u00e9 i pascoli e le risorse alimentari sono abbondanti.\nLe cipolle sono probabilmente l'ingrediente pi\u00f9 utilizzato nel paese. L'Albania \u00e8 al secondo posto nel mondo in termini di consumo pro capite di cipolla.\nCaratteristiche.\nLa posizione strategica dell'Albania nella penisola balcanica occidentale, nelle immediate vicinanze del Mar Mediterraneo, ha una grande influenza sulla cucina albanese. Molti alimenti comuni nel bacino del Mediterraneo, come olive, grano, ceci, latticini, pesce, frutta e verdura, sono importanti nella tradizione culinaria albanese. L'Albania ha un clima decisamente mediterraneo. In tutto il territorio del paese, esiste una vasta gamma di microclimi dovuti a diversi tipi di suolo e topografia che consentono di coltivare una variet\u00e0 di prodotti. Agrumi come arance e limoni, fichi e olive prosperano nel paese.\nColazione.\nOgni regione ha la sua colazione tipica. La colazione consiste spesso in un pasto leggero. Il pane fresco viene spesso consumato e servito con burro, formaggio, marmellata e yogurt, accompagnato da olive, caff\u00e8, latte, t\u00e8 o raki. \u00c8 comune avere solo frutta o una fetta di pane e una tazza di caff\u00e8 o t\u00e8 per colazione. Il caff\u00e8 e il t\u00e8 vengono gustati sia nelle case che nei numerosi bar presenti nelle citt\u00e0 di tutto il paese.\nGli antipasti.\nGli antipasti in Albania si chiamano meze.\nAntipasti popolari in Albania includono pane integrale o pane di mais, che rimane uno degli alimenti pi\u00f9 importanti ed \u00e8 sempre presente sulla tavola albanese. Quindi l'espressione tipica albanese per \"andare a mangiare un pasto\" (albanese: \" p\u00ebr t\u00eb ngr\u00ebn\u00eb buk\u00eb \") pu\u00f2 essere letteralmente tradotta come \"andare a mangiare il pane\". In Albania, il pane fa parte della cultura dell\u2019ospitalit\u00e0 albanese come dice l\u2019espressione: \"pane, sale e cuore\" (\" buk\u00eb, krip\u00eb e zem\u00ebr \").\nLe insalate di verdure sono quasi servite insieme a pranzo e cena, che nella maggior parte dei casi sono piatti a base di carne. Gli ingredienti che vengono utilizzati sempre nelle insalate sono peperoni verdi o rossi, cipolle, pomodori, olive e cetrioli. Le insalate rappresentative della cucina albanese sono condite con sale, olio d'oliva o limone e aceto.\nUna meze in stile albanese comprende insalate di verdure fresche e cotte, cetrioli sottaceto e altre verdure, uova sode, prosciutto crudo, salame e formaggio feta, accompagnato da peperoni arrostiti, olio d'oliva e aglio. Oggi, le interpretazioni moderne della meze albanese fondono la combinazione tradizionale e moderna di vari antipasti.\nF\u00ebrgese, noto anche come F\u00ebrgese Tiran\u00eb, \u00e8 un piatto vegetariano tradizionale e nazionale in Albania fatto di peperoni verdi e rossi, insieme a pomodori e cipolle spellati e spesso servito come contorno per vari piatti di carne.\nIl Japrak \u00e8 un piatto di verdure ripieno a base di foglie di vite, olio d'oliva e ripieno di riso, manzo grigliato e cipolle tritate e generalmente servito freddo con pane e tarator.\nTarator \u00e8 un antipasto freddo e di solito viene servito come contorno durante i caldi mesi estivi. Gli ingredienti del tarator includono cetriolo, aglio, olio d'oliva, sale e yogurt. Le verdure e i frutti di mare fritti e grigliati sono generalmente offerti con il tarator.\nAlcune variet\u00e0 di zuppe sono apprezzate, soprattutto in inverno. Le zuppe particolarmente popolari sono le zuppe di patate, cavoli, fagioli e carne o pesce. Come Tarhana, Grosh\u00ebt e Shqeto.\nIl pranzo.\nIl pranzo \u00e8 tradizionalmente il pi\u00f9 grande pasto della giornata per gli albanesi. Tutti in Albania si godono questa pausa pranzo, dai bambini delle scuole agli operai e ai funzionari del governo. Tradizionalmente, le persone tornano a casa per pranzare con le loro famiglie, ma ora \u00e8 comune pranzare con gruppi di amici in ristoranti o caffetterie. Il pranzo a volte consiste in \" gjell\u00eb \", un piatto principale di carne cotta lentamente con varie verdure, accompagnato da un'insalata di verdure fresche, come pomodori, cetrioli, peperoni verdi, cipolle e olive. Le insalate sono in genere servite con piatti di carne e sono condite con sale, olio vergine di oliva, aceto bianco o succo di limone. Durante il pranzo vengono consumate anche verdure e salsicce alla griglia o fritte e varie forme di frittate, accompagnate da caff\u00e8, t\u00e8, succhi di frutta e latte.\nLa cena.\nLa cena in Albania \u00e8 il pasto pi\u00f9 piccolo, spesso composto solo da una variet\u00e0 di pane, carne, pesce fresco o frutti di mare, formaggio, uova e vari tipi di verdure, simili alla colazione, o possibilmente a sandwich.\nIngredienti.\nSituata nell'Europa meridionale, nelle immediate vicinanze del Mar Mediterraneo, la cucina albanese offre una vasta gamma di frutta fresca, che cresce naturalmente nel fertile suolo albanese e sotto il caldo sole. Considerando di essere un paese agricolo, l'Albania \u00e8 un importante importatore ed esportatore di frutta. Oltre agli agrumi, ciliegie, fragole, mirtilli e lamponi sono tra i frutti pi\u00f9 coltivati. Molti albanesi tengono alberi da frutto nei loro cortili. La frutta fresca e secca viene consumata come snack e dessert.\nI frutti tradizionalmente associati alla cucina albanese includono mela, uva, oliva, arancia, nettarina, mora, ciliegia, cachi, melograno, fichi, anguria, avocado, limone, pesca, prugna, fragole, lampone, gelso e corniola.\nUn'ampia variet\u00e0 di verdure viene spesso utilizzata nella cucina albanese. A causa delle diverse condizioni climatiche e del suolo in tutta l'Albania, si possono trovare coltivazioni di cavoli, rape, barbabietole, fagioli, patate, porri e funghi in una ricca variet\u00e0. Vengono anche lavorate verdure secche o in salamoia, specialmente nelle regioni pi\u00f9 secche o pi\u00f9 fredde come nelle remote Alpi albanesi, dove le verdure fresche erano difficili da uscire dalla stagione. Le verdure particolarmente utilizzate includono cipolla, aglio, pomodoro, cetriolo, carota, pepe, spinaci, lattuga, foglie di vite, fagioli, melanzane e zucchine.\nLe erbe sono molto popolari. Un'ampia variet\u00e0 \u00e8 prontamente disponibile nei supermercati o negli stand di prodotti locali in tutto il paese. La vicinanza al Mar Mediterraneo e le condizioni climatiche ideali consentono la coltivazione di circa 250 piante aromatiche e medicinali. L'Albania \u00e8 tra i principali produttori ed esportatori di erbe nel mondo. Inoltre, il paese \u00e8 un importante produttore mondiale di origano, timo, salvia, salvia, rosmarino e genziana gialla. Le erbe pi\u00f9 usate e altri condimenti nella cucina albanese includono carciofo, basilico, peperoncino, cannella, coriandolo, lavanda, origano, menta piperita, rosmarino, timo, alloro, vaniglia, zafferano.\nBevande.\nIl t\u00e8 \u00e8 una bevanda ampiamente consumata in tutta l'Albania e particolarmente servita in bar, ristoranti o a casa. Il paese \u00e8 ricco nella coltivazione di una vasta gamma di erbe. Le variet\u00e0 pi\u00f9 popolari di t\u00e8 che bevono in Albania includono il t\u00e8 di montagna in stile albanese, che cresce nelle montagne e nei villaggi albanesi e il t\u00e8 nero in stile russo e turco con zucchero nel t\u00e8 con limone, latte o miele.\nIl caff\u00e8 \u00e8 un'altra bevanda popolare in Albania, ma pi\u00f9 particolarmente nelle citt\u00e0 e nei villaggi. Esistono varie variet\u00e0 di caff\u00e8 popolari in Albania, tra cui caff\u00e8 filtro e caff\u00e8 istantaneo come espresso, cappuccino, macchiato, moka e latte. I bar e le caffetterie si trovano ovunque nelle aree urbane e fungono da luoghi di incontro per socializzare e condurre affari. Quasi tutti servono prodotti da forno e sandwich e molti servono anche pasti leggeri. Tirana \u00e8 particolarmente nota per la sua cultura del caff\u00e8.\nNel 2016, l'Albania ha superato la Spagna diventando il paese con il maggior numero di caffetterie pro capite al mondo. In effetti, ci sono 654 caffetterie per 100.000 abitanti in Albania, un paese con solo 2,5 milioni di abitanti.\nDhall\u00eb \u00e8 una bevanda tradizionale e salutare a base di yogurt in Albania prodotta mescolando yogurt con acqua o latte e spezie. \u00c8 particolarmente popolare durante il mese estivo e pu\u00f2 essere servito con sale, a seconda dei gusti.\nBoza, \u00e8 una bevanda al malto a base di mais e grano che viene ampiamente consumata con i dessert in Albania.\nRak\u0131 \u00e8 il distillato pi\u00f9 popolare in Albania. \u00c8 considerata la bevanda alcolica nazionale del paese. I tipi pi\u00f9 comuni di raki nel paese sono di uva, prugna o mora. Viene comunemente servito agli anziani ed \u00e8 riscaldato e addolcito con miele o zucchero, con aggiunta di spezie. Anche se nel sud del paese, il \" Raki rigoni\" \u00e8 molto popolare tra la gente ed \u00e8 fatto con origano bianco, che viene coltivato nella regione.\nL'Albania \u00e8 un paese che beve vino tradizionalmente. Il popolo albanese beve vino con moderazione e quasi sempre ai pasti o in occasioni sociali. Gli albanesi bevono circa 5,83 litri di vino a persona all'anno, che \u00e8 in aumento da quando la produzione albanese di vino di alta qualit\u00e0 cresce per soddisfare la domanda. Le origini della produzione di vino in Albania risalgono a 6000 anni fa.\nDessert e dolci.\nEsiste una forte tradizione di cucina casalinga nel paese e le pasticcerie sono presenti in ogni citt\u00e0 e villaggio in tutto il paese. I dessert interamente albanesi sono costituiti principalmente da frutti, tradizionalmente, la frutta fresca viene spesso consumata dopo un pasto come dessert. Molti dei dessert e dolci sono ispirati dalla cultura sia occidentale che orientale.\nBaklava \u00e8 prodotta frequentemente in Albania, in particolare attorno ad alcune festivit\u00e0 religiose di musulmani, cattolici e ortodossi. \u00c8 preparato su grandi vassoi e tagliato in una variet\u00e0 di forme. \u00c8 fatto con nocciole o noci zuccherate con sciroppo.\nLa petulla \u00e8 un impasto fritto tradizionale a base di farina di grano o grano saraceno, molto popolare tra gli albanesi e servito con zucchero a velo o formaggio feta e marmellata o miele.\nBallokume \u00e8 un biscotto albanese, che ha avuto origine a Elbasan durante il Medioevo e preparato ogni anno il giorno d'estate, un giorno festivo nel paese. Deve essere preparato in grandi pentole di rame, ben montato con un cucchiaio di legno e cotto in un forno a legna.\nTollumba \u00e8 un dolce fritto, croccante e dolce, tradizionalmente consumato nella penisola balcanica. Inoltre, \u00e8 composto da pezzetti di pasta fritta, simili alle ciambelle, immersi in molto sciroppo di limone. L'impasto contiene amido e semola, che lo mantiene leggero e croccante.\nTamb\u00ebloriz, noto anche come sultjash, \u00e8 un dolce popolare tra la popolazione albanese in tutto il mondo. \u00c8 una specie di budino di riso a base di latte, riso, cannella e noci, si pu\u00f2 aggiungere anche l'uvetta.\nKadaif \u00e8 una pasta fatta con lunghi e sottili fili ripieni di noci o pistacchi e dolcificata con sciroppo, a volte viene servita insieme a baklava.\nKabuni \u00e8 un dolce tradizionale albanese servito a freddo a base di riso fritto nel burro, brodo di montone, uvetta, sale e zucchero caramellato. Viene quindi bollito prima di aggiungere zucchero, cannella e chiodi di garofano macinati.\nTrile\u00e7e \u00e8 un adattamento albanese del tres leches. \u00c8 un pan di spagna composto da latte di mucca, capra e bufali d'acqua. Secondo il giornale turco H\u00fcrriyet, l'Albania \u00e8 stata la prima nazione a introdurre nella zona il dolce sudamericano. Si ritiene che la popolarit\u00e0 delle soap opera brasiliane in Albania abbia portato gli chef locali ad importare il dessert.\nCarne e pesce.\nLa cucina del paese \u00e8 in gran parte a base di carne. Manzo e vitello sono le carni pi\u00f9 comunemente consumate in Albania, seguite dalla carne di maiale.\nL'Albania ha molti piccoli ristoranti specializzati in manzo, agnello, capra e vitello. In localit\u00e0 ad alta quota, carne affumicata e conserve sott'aceto sono comuni.\nIl pollame pi\u00f9 comune consumato \u00e8 il pollo e l'anatra. Il pollo \u00e8 preparato in una moltitudine di modi, dal semplice arrosto al forno a elaborate casseruole con sughi. Anche se \u00e8 un paese con un importante presenza islamica, gli albanesi musulmani non seguono particolarmente le leggi halal e le specialit\u00e0 a base di maiale vengono comunemente consumate.\nIl pesce fresco \u00e8 prontamente disponibile e catturato al largo delle aree costiere dell'Adriatico e del Mar Ionio all'interno del Mar Mediterraneo, ma anche dal Lago di Butrinto, dal Lago di Scutari, dal Lago di Ocrida, dal Lago di Prespa e dalla Laguna di Karavasta, Laguna di Narta e Laguna di Patos. Il pesce fresco viene servito intero, in stile mediterraneo, grigliato, bollito, fritto intero o a fette, condito solo con succo di limone appena spremuto. I piatti di pesce sono spesso aromatizzati con aceto bianco e olio d'oliva vergine, che cresce soprattutto nel sud dell'Albania.\nGli albanesi che vivono nelle citt\u00e0 costiere, in particolare a Durazzo, Saranda e Valona, sono appassionati delle loro specialit\u00e0 di pesce. Piatti di pesce popolari includono trota, calamari, polpi, seppie, triglie, branzini, orate e altro come merlano al forno, carpe, triglie o anguille con olio d'oliva e aglio sono ampiamente consumati nel paese.\nTav\u00eb Kosi \u00e8 un piatto nazionale in Albania che \u00e8 amato in tutto il paese. La specialit\u00e0 \u00e8 un semplice piatto di agnello e riso al forno, servito con una salsa allo yogurt aromatizzata. Di recente, \u00e8 diventato molto popolare tra i Greci e i Turchi associati alla grande diaspora albanese in Grecia e Turchia.\nI Qebapa sono piccole salsicce di agnello o manzo alla griglia. Viene servito principalmente con cipolle, panna acida, ajvar e pane pita chiamato pitalka.\nGullash, o tasqebap, viene in realt\u00e0 mangiato molto frequentemente nelle zone montuose dell'Albania. \u00c8 un tradizionale spezzatino di carne speziato alla paprika originario dell'Ungheria, popolare in tutta l'Europa centrale e nei Balcani.\nPa\u00e7e \u00e8 tradizionalmente comune in Albania. \u00c8 fatto con una testa di pecora, di maiale o di qualsiasi bestiame, bollita fino a quando la carne si stacca facilmente. Viene quindi stufato con aglio, cipolla, pepe nero e aceto. A volte viene aggiunta una piccola farina per addensare lo stufato.\nLe Qofte sono polpette fritte, che di solito sono fatte di carne macinata, erbe e spezie e cucinate con salsa di pomodoro e verdure o fagioli. In tutto il paese ci sono alcuni negozi specializzati chiamati Qofteri, che offrono qofte e birra.\nMimilige \u00e8 piatto fatto di farina di mais che viene bollita in acqua con l'intestino di agnello, burro e formaggio. Questo piatto caldo pu\u00f2 essere cotto, grigliato, fritto o cremoso. \u00c8 un piatto molto importante nella regione della Lab\u00ebria.\nPite.\nLe torte albanesi sono tra i piatti pi\u00f9 caratteristici ed emblematici della cucina tradizionale. Possono essere dolci o salati. Pertanto, un pezzo di tale torta pu\u00f2 servire come piatto principale di un pasto.\nIl pite \u00e8 considerato anche uno dei cibi nazionali dell'Albania e della maggior parte degli albanesi. Pite \u00e8 una torta a base di pasta sfoglia fatta in casa con molti tipi diversi, il pi\u00f9 comune dei quali \u00e8 Pite me Spinaq (spinaci), Pite me Mish (carne) e Pite me Djath (formaggio). Diversi musicisti di fama internazionale del patrimonio albanese come Rita Ora, Dua Lipa e Action Bronson hanno diffuso la loro passione per questo piatto albanese.\nLa flia \u00e8 un tradizionale pancake a strati spazzolato con crema a base di ingredienti semplici e cotto lentamente per alcune ore. Viene spesso servito caldo, fresco e con verdure in salamoia, miele, yogurt o marmellata di frutta.\nBakllasar\u00ebm \u00e8 una torta a strati, senza nulla all'interno, che viene coperta con yogurt e aglio e quindi riscaldata di nuovo. \u00c8 particolarmente mangiato a pranzo. Un altro piatto popolare \u00e8 il Kungullur, che \u00e8 composto da strati di pasta sfoglia riempiti con pur\u00e8 di zucca, burro, sale o zucchero.\nAltre torte degne di nota sono Byrek, Pepeq, Shaprak, Qollopita, Lakror."}
{"id": "134699", "revid": "6220", "url": "https://it.wikipedia.org/wiki?curid=134699", "title": "Nahuatl", "text": ""}
{"id": "134701", "revid": "1543377", "url": "https://it.wikipedia.org/wiki?curid=134701", "title": "Standard &amp; Poor's", "text": "Standard and Poor's Corporation (S&amp;P) \u00e8 una societ\u00e0 privata con base negli Stati Uniti che realizza ricerche finanziarie e analisi su titoli azionari e obbligazioni, fra le prime tre agenzie di rating (valutazione) al mondo insieme a Moody's e Fitch Ratings.\n\u00c8 ben nota per i suoi indici di borsa: S&amp;P 500 per gli Stati Uniti, S&amp;P 200 per l'Australia, S&amp;P/TSX per il Canada, S&amp;P CNX Nifty per l'India e S&amp;P/MIB per l'Italia.\nS&amp;P non \u00e8 quotata in borsa ed \u00e8 posseduta dal gruppo McGraw-Hill (di cui azionista di maggioranza \u00e8 Capital World Investment), che \u00e8 presente invece sul listino della Borsa di New York.\nStoria.\nSi pu\u00f2 far risalire l'origine delle valutazioni al documento \"History of Railroads and Canals in the United States\" (Storia finanziaria delle ferrovie e dei canali degli Stati Uniti), pubblicato da Henry Varnum Poor nel 1860, contenente un dettagliato resoconto delle informazioni operative e finanziarie di tutte le compagnie ferroviarie attive negli Stati Uniti.\nDurante la sua vita Poor si batt\u00e9 affinch\u00e9 le aziende fossero obbligate a rendere pubblici i loro bilanci alla gente e a possibili investitori. Colse questo appello il figlio Henry William, che insieme a Luther Lee Blake, un analista finanziario, crearono indici finanziari trasparenti. Risale al 1941 la nascita dell'agenzia nella forma attuale, acquistata nel 1966 dal colosso dell'informazione finanziaria McGraw-Hill.\nValutazione del credito.\nLa societ\u00e0 classifica la capacit\u00e0 di credito usando una scala standardizzata di valutazione. Il totale del debito sottoposto in un centinaio di paesi al rating di S&amp;P risulta pari a miliardi di dollari, pi\u00f9 del doppio del Pil degli Stati Uniti, con una percentuale di copertura del mercato delle valutazioni pari al 39%, contro il 40% di Moody's e il 16% di Fitch. Sono invece i giudizi espressi ogni anno.\nRating a breve termine.\nS&amp;P valuta su questioni specifiche tramite una scala da A-1 a D. All'interno della categoria A-1 pu\u00f2 essere presente il segno pi\u00f9 (+): ci\u00f2 indica che la volont\u00e0 dell'emittente dell'obbligazione di rispettare il suo obbligo \u00e8 estremamente forte.\nAzionariato.\nNell'azionariato compaiono in evidenza, a fine 2009, oltre all'azionista di controllo McGraw-Hill, detenuta da \"Capital World Investors\", uno dei primi gestori indipendenti di fondi negli Usa, la societ\u00e0 di asset management \"State Street Corporation\"; altre come la societ\u00e0 d'investimento \"BlackRock\", la societ\u00e0 finanziaria \"Fidelity Investments\" e \"Vanguard Group\". Figurano inoltre numerose altre banche e gruppi finanziari di proporzioni inferiori.\nInchieste giudiziarie per falsit\u00e0.\nMalgrado essa goda d'indubbia autorevolezza e consolidata considerazione internazionale, negli ultimi anni i suoi indici ed i criteri di valutazione adottati hanno destato critiche da parte di osservatori, media e studiosi. In particolare agli inizi del 2012, a proposito del declassamento eccessivo dei valori attribuiti a diversi paesi dell'Unione europea relativamente al loro grado di redimibilit\u00e0. Tali giudizi sono stati considerati sospetti tenendo conto di come tutti gli investitori azionisti in S&amp;P, come nelle altre agenzie di \"rating\", non possano ritenersi soggetti terzi \"super partes\", ma potrebbero essere degli interessati utilizzatori delle loro stesse valutazioni di solvibilit\u00e0 nell'acquisto di titoli e/od obbligazioni sui mercati finanziari.\nAltri casi celebri come quelli di aziende come Parmalat, Enron o Lehman Brothers, tutte dichiarate insolventi sebbene giudicate nel breve periodo affidabili da parte di S&amp;P, hanno sollevato critiche relativamente all'attendibilit\u00e0 delle valutazioni emesse dall'agenzia.\nStandard &amp; Poor's venne posta sotto inchiesta negli Stati Uniti nel 2011 per aver manipolato il mercato con dati falsi sui cosiddetti titoli tossici.\nAnche in Italia, nel 2012, Standard &amp; Poor's \u00e8 stata messa sotto inchiesta dalla magistratura per aver manipolato il mercato azionario con dati falsi. Sulle manipolazioni di mercato (\"market abuse\") e sull'abuso di informazioni privilegiate (\"insider trading\").\nStandard &amp; Poor's \u00e8 accusata di \"manipolazione pluriaggravata e continuata del mercato finanziario\". Cinque persone accusate: gli analisti Eileen Zhang e Frank Gill, dipendenti dell'agenzia con sede a Londra, e Moritz Kraemer, dipendente di Francoforte, anche il responsabile dei servizi per l'Europa e l'Africa Yeann Le Pallec e l'ex presidente di Standard &amp; Poor's, l'indiano Deven Sharma. Nella lista degli indagati \u00e8 finita anche l'amministratore delegato per l'Italia di S&amp;P, Maria Pierdicchi, con l'ipotesi di favoreggiamento degli analisti stessi. Nelle conclusioni del pubblico ministero si contesta agli imputati di aver attuato il 20 maggio, il 23 maggio e il 1\u00ba luglio del 2011, \"una serie di artifici concretamente idonei a provocare una destabilizzazione dell'immagine, prestigio e affidamento creditizio dell'Italia sui mercati finanziari\". Il Pm e la Guardia di finanza contestano a S&amp;P anche l'aggravante di \u00abaver cagionato alla Repubblica Italiana un danno patrimoniale di rilevantissima gravit\u00e0\u00bb, che dovranno risarcire.\nIl processo si \u00e8 concluso il 30 marzo 2017 con l'assoluzione di tutti gli indagati perch\u00e9 il fatto non sussiste.\nMario Draghi, Presidente della Banca centrale europea, il 24 gennaio 2011, ha detto al Pubblico Ministero della procura di Trani: \u00abBisogna fare a meno delle agenzie di rating: sono altamente carenti e discreditate.\u00bb\nRisarcimenti.\nGli avvocati della Casa Bianca fanno causa all'agenzia di \"rating\" Standard &amp; Poor's, il 5 febbraio 2013. Sono stati richiesti 5 miliardi di dollari di risarcimento danni, per aver gonfiato alcuni titoli immobiliari, i mutui \"subprime\", contribuendo a determinare la crisi dei mutui \"subprime\" nel 2008."}
{"id": "134702", "revid": "5296", "url": "https://it.wikipedia.org/wiki?curid=134702", "title": "Standard &amp; Poor", "text": ""}
{"id": "134703", "revid": "123716333", "url": "https://it.wikipedia.org/wiki?curid=134703", "title": "Camargue", "text": "La Camargue (nome francese, : ), in italiano Camarga (\"idem\" in occitano), \u00e8 la zona umida a sud di Arles, in Francia, fra il Mar Mediterraneo e i due bracci del delta del Rodano. Il braccio orientale si chiama \"Grand Rh\u00f4ne\"; quello occidentale \"Petit Rh\u00f4ne\".\nL'amministrazione del territorio \u00e8 del dipartimento delle Bocche del Rodano, che prende nome proprio da questa zona. Un'estensione dell'area, la \"Petite Camargue\" (Piccola Camarga), subito ad ovest del \"Petit Rh\u00f4ne\" (Piccolo Rodano), si trova nel dipartimento del Gard.\nGeografia.\nCon un'area di oltre 930\u00a0km\u00b2 la Camargue \u00e8 il pi\u00f9 grande delta fluviale dell'Europa occidentale (tecnicamente \u00e8 per\u00f2 un'isola, essendo completamente circondata dalle acque). Essa \u00e8 una vasta pianura comprendente vaste lagune (\"\u00e9tangs\") di acqua salata divisi dal mare da banchi di sabbia e circondati da paludi coperte da canneti, a loro volta attorniati da grandi aree coltivate. Approssimativamente un terzo della Camargue \u00e8 formato da laghi o paludi.\nL'area centrale intorno alla costa dell'\u00c9tang de Vaccar\u00e8s \u00e8 protetto come riserva nazionale dal 1927, per proteggere il gran numero di uccelli selvatici presenti nel territorio. Il Parco Regionale della Camargue fu poi creato nel 1970.\nFlora e fauna.\nLa Camargue \u00e8 la dimora di pi\u00f9 di 400 specie di uccelli, con gli stagni di acqua salata che forniscono uno dei pochi habitat europei per il fenicottero rosa.\nGli stagni sono poi favorevoli anche alla vita di insetti, fra cui alcune delle pi\u00f9 feroci zanzare di tutta la Francia. In Camargue vive una razza particolare di cavalli, chiamata appunto \"Camargue\". \u00c8 luogo di molte specie protette ed \u00e8 essa stessa area protetta.\nUn altro tipico paesaggio di questa regione sono le \"sansouries\", praterie dal suolo salato, dove cresce la salicornia, una pianta carnosa, e dove pascolano liberamente tori e cavalli.\nLa flora della Camargue \u00e8 adattata a coesistere con condizioni di acqua salata; fioriscono quindi la lavanda di mare oltre alle tamerici, ai salici ed i canneti.\nParco regionale.\nUfficialmente istituito come parco e riserva naturale nel 1972, il Parco naturale regionale della Camargue copre 820\u00a0km\u00b2. Qui si possono trovare alcuni degli animali selvatici maggiormente protetti di tutta l'Europa. Esiste anche un museo che aiuta a comprendere flora, fauna e storia dell'area.\nDal 1966 l'area del parco \u00e8 stato insignita del Diploma europeo delle aree protette.\nInfluenza umana.\nGli uomini hanno vissuto per secoli nella Camargue, influenzandola notevolmente con bonifiche, argini, risaie e saline. Gran parte della Camargue esterna \u00e8 stata drenata per fini agricoli.\nCi sono alcune citt\u00e0 di varia grandezza nella Camargue. La sua \"capitale\" \u00e8 Saintes-Maries-de-la-Mer che \u00e8 meta dei pellegrinaggi annuali del popolo Rom in venerazione di Santa Sara.\nAltre citt\u00e0 notevoli sono Arles che si trova all'estremo nord del delta, all'altezza della biforcazione principale del Rodano, e la citt\u00e0-fortezza medievale di Aigues-Mortes sul bordo occidentale della zona, nella \"Petite Camargue\".\nI confini della Camargue sono costantemente modificati dal Rodano che trasporta a valle enormi quantitativi di melma - circa 20 milioni di\u00a0m\u00b3 l'anno. Alcuni \"\u00e9tangs\" sono proprio ci\u00f2 che rimane di antichi bracci del fiume. La tendenza generale \u00e8 l'estensione della terra emersa all'interno del Mar Mediterraneo. \nCos\u00ec Aigues-Mortes per esempio \u2013 sulla costa quando fu costruita\u00a0\u2013 \u00e8 ora circa a 5\u00a0km all'interno. Il passo del cambiamento si \u00e8 modificato negli ultimi tempi a causa di barriere artificiali, come dighe sul Rodano e marine, che tuttavia non impediscono il verificarsi delle alluvioni che rimangono un problema che caratterizza la regione.\nEtimologia.\nSecondo alcuni studiosi (B\u00e9n\u00e9dicte e Jean-Jacques F\u00e9ni\u00e9) il nome \"Camargue\" deriverebbe dal nome di un senatore romano della gens Annia, allora molto influente ad Arles.\nSecondo altre varie ipotesi, il nome deriverebbe da \"Ca-mar\" (\"campo ricoperto d'acqua\", in dialetto celto-ligure), \"cara-marca\" (\"cara frontiera\", in lingua occitana, oppure, sempre in lingua occitana, \"n'a cap marca\" (\"non c'\u00e8 frontiera\").\nMa forse l'etimologia pi\u00f9 corretta, anche se inaspettata, \u00e8 quella di Caii Marii Ager (campo di Gaio Mario, in latino), ipotesi sostenuta dallo storico Louis-Pierre Anquetil nella sua opera \"Histoire de France\" (ed. 1833, tomo 1, pagg. 52 ss., ed. 1851-1853, tomo 1, pag. 40), nonch\u00e9 dalla tradizione orale della citt\u00e0 di Arpino, ove Gaio Mario ebbe i natali nel 156 a.C.; la quale tradizione sostiene che, dopo aver sconfitto i Germani ad Aquae Sextiae (Aix-en-Provence) e nella battaglia dei Campi Raudii, all'apogeo della sua gloria, Mario non dimentic\u00f2 la sua patria d'origine e, disponendo della Gallia transalpina come terra di conquista, don\u00f2 ad Arpino quei territori, le cui rendite servirono a mantenere i templi e gli edifici pubblici della citt\u00e0.\nCollegamenti esterni.\n "}
{"id": "134705", "revid": "41", "url": "https://it.wikipedia.org/wiki?curid=134705", "title": "Multi piattaforma", "text": ""}
{"id": "134711", "revid": "1305772", "url": "https://it.wikipedia.org/wiki?curid=134711", "title": "Alberto Pascal", "text": "Biografia.\nNato a Pavia da una famiglia di origine francese, originaria di Tarascona, a pochi chilometri da Avignone, figlio del matematico Ernesto Pascal, fratello di Mario e nipote del latinista Carlo Pascal, studi\u00f2 matematica dal 1912 al 1915 all'Universit\u00e0 di Napoli.\nMor\u00ec giovanissimo, a soli 23 anni, durante la prima guerra mondiale. Alla fine del conflitto gli fu conferita la laurea \"ad honorem\" in matematica.\nLa sua fama si deve alle pubblicazioni realizzate durante gli anni da studente, in gran parte dedicate alla storia della matematica, e in particolare all'attivit\u00e0 di Girolamo Saccheri (1667-1733)."}
{"id": "134714", "revid": "198277", "url": "https://it.wikipedia.org/wiki?curid=134714", "title": "Eccellenza (calcio)", "text": "LEccellenza \u00e8 la quinta divisione del campionato italiano di calcio. \u00c8 il secondo campionato dilettantistico per importanza, il maggiore a livello regionale, ed \u00e8 organizzato dai Comitati Regionali della Lega Nazionale Dilettanti.\nCaratteristiche.\nIstituito a partire dalla stagione 1991-1992, rappresenta il campionato di livello pi\u00f9 elevato su base regionale e vi partecipano squadre dilettantistiche. Proprio per questa base regionale, le caratteristiche dei vari campionati non sono omogenee in tutta Italia, ma possono cambiare in alcuni dettagli, come il numero di squadre partecipanti ed il numero di retrocesse. Complessivamente sono 28 i gironi di Eccellenza, per un totale di 465 squadre partecipanti. Vi sono regioni con un solo girone, altre con due, mentre solamente la Lombardia ne ha tre. La Valle d'Aosta non ha, invece, alcun girone, infatti le squadre valdostane sono sempre state accorpate ai gironi piemontesi, non avendo essa un numero di squadre sufficiente a costituire un proprio comitato regionale.\nLe squadre sono obbligate ad utilizzare in ogni gara un calciatore under-19 ed un under-18.\nIn Alto Adige il campionato assume anche il nome tedesco di \"Oberliga\", ovvero \"lega superiore\".\nPromozione.\nOgni anno vi sono 36 promozioni in Serie D cos\u00ec distribuite:\nPlay-off nazionali.\nGli spareggi delle seconde classificate dei 28 gironi di Eccellenza sono stati istituiti a partire dalla stagione 1993-94, quando per\u00f2 erano previste soltanto tre promozioni complessive al C.N.D. \nA partire dalla stagione successiva, la 1994-95, i posti a disposizione per la categoria superiore sono diventati definitivamente sette.\nLa Lega Nazionale Dilettanti effettua gli accoppiamenti tramite sorteggio integrale per area, ovvero 10 squadre del Nord, 10 del Centro, 8 del Sud: per ottenere ci\u00f2, inserisce le due squadre dell'Emilia-Romagna (geograficamente del Nord) nell'urna del Centro (con Toscana, Umbria, Marche, Lazio, Abruzzo e Sardegna). Le 28 societ\u00e0 sono abbinate in 14 accoppiamenti per il primo turno con gare di andata e ritorno, definendo per sorteggio chi gioca la prima partita in casa.\nLe 14 squadre qualificate si affrontano poi nel secondo turno, sempre con gare di andata e ritorno, giocandosi la promozione in Serie D: in questo caso il sorteggio ha gi\u00e0 abbinato gli accoppiamenti nel turno precedente (in tale fase una societ\u00e0 del Nord ne incontra una del Centro). Per quel che concerne l'ordine di svolgimento delle gare del secondo turno, \u00e8 stabilito che disputa la prima gara in trasferta la squadra che, nel precedente turno, ha disputato la prima gara in casa e viceversa. Nel caso in cui entrambe le squadre interessate abbiano, invece, disputato la prima gara del precedente turno in casa o in trasferta, l'ordine di svolgimento \u00e8 determinato da apposito sorteggio effettuato dalla Lega.\nIn caso di parit\u00e0 nelle doppie sfide vige la regola dei gol fuori casa, in caso di ulteriore parit\u00e0 si va ai tempi supplementari e, all'occorrenza, ai tiri di rigore.\nPromozioni dai play-off nazionali.\nUna reale comparazione tra i vari gironi pu\u00f2 essere effettuata tramite il conteggio delle promozioni dagli spareggi nazionali, istituiti nella stagione 1993-1994. La Lombardia ad esempio \u00e8 la regione che ha visto il maggior numero di squadre festeggiare la promozione ma \u00e8 anche quella col maggior numero di squadre partecipanti. Il campionato pugliese \u00e8 quello con la media promozione pi\u00f9 alta mentre dalla Basilicata nessuna squadra \u00e8 riuscita a ottenere la promozione.\nDati aggiornati al termine della stagione 2020-2021.\nPlay-off regionali.\nQuando furono istituiti, nella stagione 1993-94, gli spareggi nazionali erano riservati alle seconde classificate di ogni girone di Eccellenza. Col tempo, per vivacizzare la parte alta delle classifiche, la maggior parte dei Comitati Regionali ha adottato i play-off regionali per designare la squadra che acceder\u00e0 a quelli nazionali.\nTali playoff regionali coinvolgono un numero diverso di squadre, solitamente 4, a seconda dei Comitati Regionali. Spesso si usa anche il criterio del punteggio massimo di distacco (9 punti, nella maggior parte dei casi, ossia un distacco non in doppia cifra), quando il distacco in classifica \u00e8 maggiore la sfida play-off non viene disputata e la squadra meglio classificata accede alla fase successiva.\nPromozione attraverso la Coppa Italia Dilettanti.\nA partire dalla stagione 1993-94 anche la Coppa Italia Dilettanti fornisce un posto-promozione per la Serie D, allora chiamata Campionato Nazionale Dilettanti. Tale posto va:\nPer ottenere la promozione in Serie D la societ\u00e0 interessata non doveva militare in Promozione e non deve essere retrocessa al termine del campionato. A partire dalla stagione 2007-08 le squadre di Promozione non possono pi\u00f9 partecipare alla Fase Nazionale della Coppa Italia Dilettanti, risolvendo il problema alla radice: se una di loro vince la Fase Regionale, a quella Nazionale accede la societ\u00e0 di Eccellenza sconfitta in finale.\nSe tutte le 4 semifinaliste nazionali sono gi\u00e0 promosse tramite campionato, allora il posto-promozione non viene assegnato come \u00e8 capitato nella stagione 1996-97.\nRetrocessione.\nDiversi i meccanismi per le retrocessioni: solitamente retrocedono le ultime tre di ogni girone con modalit\u00e0 che variano ma che nella maggior parte delle regioni hanno visto l'introduzione dei play-out, con la discesa diretta del fanalino di coda e la sfida fra le successive quattro squadre peggio piazzate, purch\u00e9 i distacchi non siano a doppia cifra. Le squadre retrocesse disputeranno l'annata seguente la Promozione.\nCampionati d'Eccellenza.\nIl numero di partecipanti pu\u00f2 variare nel corso degli anni. Il seguente elenco \u00e8 aggiornato alla stagione 2021-2022.\nRecord.\nNumero di vittorie consecutive: 24 ottenute dalla Villese nell'Eccellenza Calabria 2004-2005.\nUfficiali di gara.\nIn tutte le gare di Eccellenza, il competente organo tecnico dell\"'A.I.A.\" (Associazione Italiana Arbitri), oltre all'arbitro, designa anche i due assistenti (erroneamente noti come \"guardalinee\"), formando la terna arbitrale.\nNella finale della Coppa Italia Dilettanti non \u00e8 rara la designazione anche del quarto uomo."}
{"id": "134719", "revid": "290948", "url": "https://it.wikipedia.org/wiki?curid=134719", "title": "Ente di ispezione", "text": "L'ente di ispezione (OdI) \u00e8 una azienda autorizzata e accreditata per svolgere attivit\u00e0 di ispezione presso altre aziende con riferimento a specifici processi e/o controllo dei medesimi.\nL'ente di ispezione viene spesso attivato da un cliente, un'associazione di consumatori o da un'autorit\u00e0 giudiziaria che utilizza lo strumento dell'ispezione come valutazione obiettiva e imparziale dell'accuratezza delle attivit\u00e0 svolte da un'azienda (fornitore, ecc.)\nNell'ambito relativo al contratto cliente-fornitore, l'ispezione \u00e8 lo strumento di controllo e vigilanza che consente di validare l'applicazione dei requisiti contrattuali.\nNel contratto, in tal caso, saranno identificati periodicit\u00e0, preavviso, evidenze da presentare, reportistica da produrre, calendario della ispezione e di conseguenza eventuali sanzioni o premi nel caso di irregolarit\u00e0 rilevate.\nEnte di ispezione e organismo di certificazione.\nL'ente di ispezione non deve essere confuso con l'Organismo di Certificazione (OdC).\nInfatti, mentre il primo garantisce l'attuazione imparziale di una generica ispezione su un tema specifico concordato (ad esempio la difettosit\u00e0 di un prodotto oppure l'igiene di un reparto alimentare) e fornisce eventuale riscontro alla azienda/cliente richiedente, nel secondo caso l'ente \u00e8 responsabile nel certificare un sistema di gestione rispetto ad una norma (ad esempio ISO 9001, ISO 14001) per l'azienda stessa.\nEssendovi comunque molte analogie e competenze affini, spesso l'ente di certificazione \u00e8 abilitato anche al ruolo di Organismo di ispezione.\nL'abilitazione riguarda la possibilit\u00e0 di ispezionare o certificare un'azienda, e tecnicamente \u00e8 indicata con il termine di \"accreditamento\": viene rilasciata dal corrispondente ente di accreditamento. In Italia tale riferimento \u00e8 ACCREDIA."}
{"id": "134723", "revid": "79932779", "url": "https://it.wikipedia.org/wiki?curid=134723", "title": "Silent enim leges inter arma", "text": "Silent enim leges inter arma (letteralmente: \"Tacciono infatti le leggi in mezzo alle armi\") \u00e8 una frase latina tratta dalla \"Pro Milone\" di Cicerone, probabilmente ispirata sia dalla visione dello storico greco Tucidide sulla natura violenta della guerra e dal suo approccio realistico alle relazioni internazionali, sia dalla situazione politica e sociale della Roma del suo tempo (I secolo a.C.), travagliata dalle guerre civili.\nSottolinea la triste realt\u00e0 per cui, in tempi di guerra, non valgono n\u00e9 le leggi n\u00e9 le convenzioni di uno stato di diritto, ma tutto \u00e8 in balia della violenza che la guerra porta con s\u00e9.\nLetteratura.\n\"Inter arma silent leges\" \u00e8 la formula sprezzante con cui Graham Hughes (in \"Civil Disobedience and the Political Question Doctrine\", 1968) interpret\u00f2 la decisione della Corte Suprema di respingere tutti i ricorsi circa la costituzionalit\u00e0 di decisioni governative concernenti la guerra del Vietnam (decisione che si appellava al principio di separazione dei poteri) come un'abdicazione al proprio ruolo. \nCultura di massa.\nLa frase (nella forma \"Inter arma enim silent leges\") \u00e8 stata ripresa come titolo di un episodio della serie tv di fantascienza \"\" (7\u00aa stagione, episodio 16), nel quale il dottor Julian Bashir viene reclutato dalla Sezione 31 e coinvolto in un elaborato piano riguardante l'alto comando romulano. Nella stessa forma \u00e8 presente nel fim The Conspirator di Robert Redford in bocca al segretario di guerra unionista Edwin McMasters Stanton "}
{"id": "134724", "revid": "1429175", "url": "https://it.wikipedia.org/wiki?curid=134724", "title": "Ebro", "text": "L'Ebro (cos\u00ec anche in spagnolo, \"Ebre\" in catalano) \u00e8 il pi\u00f9 grande fiume spagnolo ed il secondo della penisola iberica (dopo il Tago).\nLa sua lunghezza, misurata dalla sorgente del fiume Hijar, sulla Pe\u00f1a Labra (Cordigliera Cantabrica), \u00e8 di 930\u00a0km ed il suo bacino ha 83.093\u00a0km\u00b2 di superficie. Tradizionalmente, tuttavia, la sorgente si fissa a circa 1.000 s.l.m. in localit\u00e0 Fontibre, presso Reinosa, dove una modesta risorgiva (circa 1\u00a0m\u00b3/s) con un cippo segnala la sorgente: da qui alla foce la lunghezza \u00e8 di 910\u00a0km.\nSfocia in un ampio delta nel Mar Mediterraneo, una trentina di chilometri a sud-est della citt\u00e0 di Tortosa, in provincia di Tarragona.\nGeografia.\nDopo Reinosa il suo corso superiore si svolge in grandi gole. Il fiume attraversa le regioni di Cantabria, Castiglia e Le\u00f3n, Paesi Baschi, Navarra, La Rioja e Aragona prima di sfociare nel Mar Mediterraneo in Catalogna, con un grande delta di 320\u00a0km\u00b2 vicino a Tortosa.\nLe alluvioni abbondanti che caratterizzano il fiume fanno avanzare il delta nel mare coi detriti trasportati.\nL'Ebro bagna Miranda de Ebro, Logro\u00f1o, Tudela e Saragozza. Il suo corso \u00e8 stato attrezzato per la produzione di elettricit\u00e0, l'irrigazione e la coltivazione di riso.\n La portata media del fiume nel 1971 era di 11\u00a0m\u00b3/s a Reinosa, 81\u00a0m\u00b3/s a Miranda de Ebro, 300\u00a0m\u00b3/s a Saragozza e 614\u00a0m\u00b3/s a Tortosa. L'irrigazione intensiva ha poi per\u00f2 ridotto questi valori, specie in corrispondenza dell'attraversamento delle steppe semidesertiche dell'Aragona.\nAlla foce - aperta nell'ampio delta, sede di un parco naturale - la portata dovrebbe essere di 745\u00a0m\u00b3/s contro i 426\u00a0m\u00b3/s nel 1994. In ogni caso l'Ebro resta il massimo fiume spagnolo per portata media d'acqua (oltretutto interamente spagnolo, a differenza del Tago, del Duero, del Guadiana che scorrono, in parte, in Portogallo).\nI principali affluenti sono: il Tir\u00f3n, il Najerilla, l'Alhama, lo Jal\u00f3n, lo Huerva, l'Aguasvivas, il Mart\u00edn, il Guadalope ed il Matarra\u00f1a da destra, l'Ega, l'Arga, l'Arag\u00f3n, l'Arba, il G\u00e1llego ed il Segre (il maggiore per portata d'acqua) da sinistra. Lungo il corso del fiume si trovano i bacini artificiali (\"embalses\") dell'Ebro, di Sobr\u00f3n, di Mequinenza e di Ribaroja. Le numerose chiuse per la produzione di energia idroelettrica e la conformazione del letto, ne fanno un fiume non navigabile (ad eccezione della zona del delta).\nStoria.\nIl nome proviene dal latino \"Iberus\", legato al termine basco \"ibar\" significa \u00abriva del fiume\u00bb.\nIl fiume ha dato nome al popolo degli \"Iberi\", da cui l'aggettivo che contraddistingue l'intera penisola, appunto: \"iberica\"."}
{"id": "134726", "revid": "77358", "url": "https://it.wikipedia.org/wiki?curid=134726", "title": "Electrometal industrial", "text": ""}
{"id": "134727", "revid": "367445", "url": "https://it.wikipedia.org/wiki?curid=134727", "title": "Ministero dell'economia e delle finanze", "text": "Il Ministero dell'economia e delle finanze, noto anche attraverso l'acronimo MEF, \u00e8 un dicastero del governo italiano. Ha il compito di controllare le spese pubbliche, le entrate dello Stato, nonch\u00e9 sovraintendere alla politica economica e finanziaria, oltre ai processi e agli adempimenti di politica di bilancio sul bilancio dello Stato.\nL'attuale ministro \u00e8 Daniele Franco, in carica dal 13 febbraio 2021.\nStoria.\nGi\u00e0 nel 1947 il Governo De Gasperi III prov\u00f2 ad accorpare i preesistenti ministeri del Tesoro e delle Finanze, ma l'esperimento trov\u00f2 forte opposizione politica per il largo potere concentrato nelle mani del ministro Pietro Campilli, e fu quindi rapidamente abbandonato per oltre cinquant'anni.\nDopo un primo riordina con la , sulla base della delega conferita dalla legge 15 marzo 1997, n. 59 venne emanato il il quale unific\u00f2 i ministeri economici, segnatamente il ministero delle finanze e il ministero del tesoro, del bilancio e della programmazione economica, a sua volta costituito nel 1998 dall'accorpamento tra il ministero del tesoro e il ministero del bilancio e della programmazione economica. Durante il governo Berlusconi II venne emanato il regolamento di attuazione con il , sancendo l'assorbimento nel Ministero dell'economia e delle finanze dei precedenti dicasteri: ovvero il Ministero del tesoro, del bilancio e della programmazione economica ed il Ministero delle finanze.\nNel 2001, appena divenuto operativo, il Ministero dell'economia e delle finanze si articolava in 5 dipartimenti:\nI primi quattro dipartimenti erano stati ereditati dal ministero del tesoro, del bilancio e della programmazione economica, mentre il quinto dipartimento costituiva l'unica struttura dipartimentale del ministero delle finanze. La disciplina organizzativa del dicastero fu poi riformata col d.lgs. 173/2003. A seguito della riorganizzazione operata dal DPR 43/2008, il dicastero venne ad articolarsi in 4 dipartimenti:\nLa successiva riorganizzazione avvenne con DPR 67/2013.\nOrganizzazione.\nIl dicastero ha una struttura centrale e territoriale alquanto complessa, frutto dell'accorpamento dei vecchi dicasteri e variamente rivisitata negli ultimi anni.\nDipartimenti.\nSecondo la disciplina dettata dal DPCM 103/2019, cos\u00ec come modificato dal DPCM 161/2020, il Ministero \u00e8 articolato nei seguenti dipartimenti:\nA. Il Dipartimento del tesoro \u00e8 articolato in 8 direzioni e 2 servizi:\nB. Il Dipartimento della Ragioneria generale dello Stato \u00e8 articolato in:\nB1. Sono qualificati come uffici centrali di livello dirigenziale generale 9 Ispettorati Generali (IG), 2 servizi, e 1 unit\u00e0 di missione:\nB2. Gli uffici centrali del bilancio sono istituiti presso ciascun Ministero:\nB3. Gli uffici territoriali del bilancio e le ragionerie territoriali dello Stato costituiscono il sistema delle ragionerie.\nC. Il dipartimento delle finanze si articola in 6 uffici di livello dirigenziale generale:\nD. Il dipartimento dell'amministrazione generale, del personale e dei servizi si articola in 5 direzioni:\nUffici di diretta collaborazione.\nSecondo la disciplina dettata dal DPR 227/2003, sono uffici di diretta collaborazione del ministro:\nAltri uffici centrali.\nInfine, sempre nell'ambito del dicastero operano alcuni uffici ad ordinamento particolare:\nUffici territoriali.\nA livello periferico il Ministero \u00e8 organizzato in Ragionerie Territoriali dello Stato (RTS), che dipendono organicamente e funzionalmente dal Dipartimento della Ragioneria Generale dello Stato. Dal 1\u00ba febbraio 2015, in seguito alla riorganizzazione degli Uffici Territoriali del MEF, le RTS di Biella, Crotone, Enna, Lecco, Lodi, Massa Carrara, Prato, Rimini, Verbania e Vibo Valentia sono state soppresse o accorpate ad altre RTS.\nFino al 28 febbraio 2011 esistevano anche le Direzioni territoriali dell'economia e delle finanze, o DTEF, che dipendevano organicamente e funzionalmente dal Dipartimento dell'Amministrazione Generale, del Personale e dei Servizi, ma con DM 23/12/2010 ne \u00e8 stata stabilita la cessazione delle attivit\u00e0.\nLe competenze delle DTEF sono state assorbite in gran parte dalle Ragionerie Territoriali dello Stato, ma non di tutto il personale, poich\u00e9 una parte \u00e8 passato all'Agenzia dei Monopoli.\nLe agenzie fiscali.\nIn stretto coordinamento con il Ministro, ma del tutto autonome, sono le agenzie fiscali:\nLe Agenzie hanno la propria sede centrale a Roma ed uffici periferici su tutto il territorio nazionale.\nLa giustizia tributaria.\nPresso il Ministero ha sede il \"Consiglio di presidenza della giustizia tributaria\", organo di autogoverno dei giudici tributari, con compiti simili al Consiglio superiore della magistratura. I giudici tributari operano presso le Commissioni Tributarie, hanno lo status di magistrati onorari e sono nominati dal Ministro dell'Economia e delle Finanze su designazione del Consiglio di Presidenza della Giustizia Tributaria.\nFunzioni.\nAi sensi del d.lgs. n. 300/1999, esercita le funzioni e i compiti spettanti allo Stato in materia di politica economica, politica finanziaria e di bilancio, in relazione alla programmazione degli investimenti pubblici, coordinamento della spesa pubblica e verifica dei suoi andamenti, politiche fiscali e sistema tributario, demanio e patrimonio statale, catasto e dogane, programmazione, coordinamento e verifica degli interventi per lo sviluppo economico, territoriale e settoriale e politiche di coesione. Ha il compito precipuo di organizzare la formazione e gestione del bilancio dello Stato, compresi gli adempimenti di tesoreria e la verifica dei relativi andamenti e flussi di cassa, assicurandone il raccordo operativo con gli adempimenti in materia di copertura del fabbisogno finanziario, nonch\u00e9 alla verifica della quantificazione degli oneri derivanti dai provvedimenti e dalle innovazioni normative ed al monitoraggio della spesa, coordinandone e verificandone gli andamenti e svolgendo i controlli previsti dall'ordinamento.\nCura la programmazione economica e finanziaria, il coordinamento e la verifica degli interventi per lo sviluppo economico territoriale e settoriale e delle politiche di coesione, anche avvalendosi delle camere di commercio, industria, artigianato e agricoltura, con particolare riferimento alle aree depresse, esercitando a tal fine le funzioni attribuite dalla legge in materia di strumenti di programmazione negoziata e di programmazione dell'utilizzo dei fondi strutturali comunitari. In materia finanziaria, cura l'analisi del sistema fiscale e delle scelte inerenti alle entrate tributarie ed erariali in sede nazionale, comunitaria e internazionale, nonch\u00e9 alle attivit\u00e0 di coordinamento. \nLa sua attivit\u00e0 va coordinata con le agenzie fiscali, regolate da apposita convenzione, a cui il Ministero, per conto dello Stato, detta gli obiettivi da conseguire, e di cui nomina i vertici, ed inoltre pu\u00f2 disporre dell'operato della Guardia di Finanza per il perseguimento di finalit\u00e0 e obiettivi previsti dalla legge, tramite il ministro da cui il corpo dipende direttamente .\nSvolge inoltre compiti di vigilanza sugli enti, le attivit\u00e0 e le funzioni relative ai rapporti con le autorit\u00e0 di vigilanza e controllo previsti dalla legge, ed \u00e8 componente del Consiglio supremo di difesa.\nPartecipazioni.\nLe partecipazioni societarie dirette del Ministero sono, in ordine alfabetico:\nEnti vigilati.\nIl MEF vigila sui seguenti Enti:"}
{"id": "134728", "revid": "1921867", "url": "https://it.wikipedia.org/wiki?curid=134728", "title": "Hybrid Theory", "text": "Hybrid Theory \u00e8 il primo album in studio del gruppo musicale statunitense Linkin Park, pubblicato il 24 ottobre 2000 dalla Warner Bros. Records.\nIl disco ha venduto oltre 27 milioni di copie in tutto il mondo e negli Stati Uniti d'America \u00e8 stato certificato disco di diamante, oltre ad aver raggiunto le prime posizioni della classifica Billboard 200.\nAntefatti.\nIn seguito alla pubblicazione dell'EP \"Hybrid Theory\" (1999), il gruppo riusc\u00ec ad ottenere un contratto discografico dalla Warner Bros. Records, grazie anche ai consigli di Jeff Blue, che si un\u00ec alla Warner dopo essersi dimesso dalla Zomba. Viste le prime difficolt\u00e0 a trovare un produttore che finanziasse l'album, Don Gilmore decise di prendere le redini del progetto e assunse Andy Wallace al mixer.\nI Linkin Park perci\u00f2 entrarono negli NRG Recording Studios di North Hollywood (California) verso la fine del 1999 per registrare nuovi brani che sarebbero stati inseriti nell'album di debutto. Durate circa quattro settimane, nel corso delle sessioni il gruppo propose i precedenti brani incisi come Xero ed altri composti successivamente nei vari demo distribuiti in tale anno; per l'occasione le parti rappate di Mike Shinoda vennero massicciamente riscritte e corrette, mentre i ritornelli rimasero perlopi\u00f9 invariati. A causa dell'assenza di Phoenix, il chitarrista Brad Delson registr\u00f2 la maggior parte delle linee di basso, ad esclusione di \"One Step Closer\" (registrata con Scott Koziol), \"Papercut\", \"A Place for My Head\" e \"Forgotten\" (registrate con Ian Hornbeck). I Dust Brothers collaborarono invece alla realizzazione di \"With You\".\nShinoda, inoltre, disegn\u00f2 la copertina dell'album, che illustra un soldato con ali di libellula, simboleggiante il carattere appunto \"ibrido\" della musica dei Linkin Park: il soldato rappresenta l'aggressivit\u00e0 e la dinamica del metal/hard rock, le ali di libellula la leggerezza e l'orecchiabilit\u00e0 dell'hip hop.\nStile e composizione.\nLa musica di \"Hybrid Theory\" \u00e8 il risultato dell'unione di molti stili e ispirazioni differenti. Il cantato di Chester Bennington \u00e8 influenzato da Depeche Mode, Deftones e Stone Temple Pilots, mentre i riff e la tecnica del chitarrista Brad Delson riprendono Guns N' Roses, The Smiths, U2 e gli stessi Deftones. Il rapping di Shinoda, presente in sette brani, si rif\u00e0 molto ai The Roots.\nI testi parlano invece dei problemi con cui Bennington ha dovuto fare i conti durante l'infanzia e l'adolescenza: violenze sessuali, eccessivo e costante abuso di droga e alcol, il divorzio dei suoi genitori, isolamento, delusioni e fallite relazioni sociali. Secondo quanto spiegato da Shinoda, i testi esprimono sentimenti, esperienze ed \u00abemozioni che provi tutti i giorni e di cui puoi parlare\u00bb. Nel 2002 Bennington dichiar\u00f2 alla rivista \"Rolling Stone\": \nPromozione.\nIn anticipazione all'uscita dell'album i Linkin Park hanno presentato come primo singolo \"One Step Closer\", entrato in rotazione radiofonica nelle stazioni statunitensi il 28 settembre 2000. La seconda traccia dell'album \u00e8 caratterizzata da un'introduzione composta da riff di chitarra e percussioni elettroniche, che sfocia poi in un pezzo di chitarre pesanti e distorte e una batteria aggressiva. Nel relativo video musicale \u00e8 apparso anche Scott Koziol, il quale registr\u00f2 le linee di basso del brano.\n\"Hybrid Theory\" \u00e8 stato pubblicato negli Stati Uniti d'America il 24 ottobre 2000 e alla fine dell'anno entr\u00f2 nella Billboard 200 alla posizione numero 16 e fu certificato disco d'oro cinque settimane dopo l'uscita.\nDurante il 2001 sono stati estratti altri tre singoli: \"Crawling\" (vincitore di un Grammy Award alla miglior interpretazione hard rock l'anno successivo), \"Papercut\" (uscito per il solo mercato internazionale) e \"In the End\" (il cui video fu premiato come miglior video rock agli MTV Video Music Awards 2002). Questi brani si succedettero nella Alternative Airplay stilata da \"Billboard\" e tra questi soltanto \"In the End\" raggiunse la vetta, apparendo inoltre nelle classifiche di tutto il mondo. Tale successo dietro al singolo \u00e8 in parte dovuto al posizionamento in classifica di \"Hybrid Theory\", giunto secondo nella Billboard 200, alle spalle di \"The Eminem Show\" di Eminem. L'album inoltre raggiunse la Top 10 nelle classifiche di Regno Unito, Svezia, Nuova Zelanda, Austria, Finlandia e Svizzera.\nNel 2001 \"Hybrid Theory\" vendette copie in madrepatria, divenendo il disco pi\u00f9 venduto dell'anno. Inoltre, secondo una stima, l'album continu\u00f2 a vendere copie a settimana all'inizio del 2002. Le vendite proseguirono a ritmo veloce negli anni successivi, e nel 2005 \"Hybrid Theory\" venne certificato disco di diamante per aver venduto 10 milioni di copie negli Stati Uniti. Fino al 2013 ha venduto 27 milioni di copie in tutto il mondo, rendendolo il pi\u00f9 grande successo del gruppo nonch\u00e9 l'album pi\u00f9 venduto del XXI secolo. Dopo il successo dell'album i Linkin Park vennero invitati a partecipare a vari tour e concerti, come l'Ozzfest, il Family Values Tour, il KROQ's Almost Acoustic Christmas, e il tour da loro creato, il \"Projekt Revolution\", che hanno avuto loro stessi come headliner e svariati gruppi di supporto, tra cui Adema, Cypress Hill, Korn, Snoop Dogg e Mudvayne. In quel periodo si riun\u00ec al gruppo il bassista originario Phoenix. I Linkin Park tennero un giornale online sul proprio sito ufficiale per tutta la durata dei tour, dal 2001 al 2002, nel quale ogni membro del gruppo inseriva le proprie annotazioni. Nel 2001 i Linkin Park sostennero 324 concerti.\nNel 2001 venne reso disponibile anche il video per la quarta traccia \"Points of Authority\", uscito sotto forma di singolo promozionale in Europa. Il video \u00e8 composto da riprese da alcuni concerti del gruppo con alcune scene di backstage tratte dall'album video \"Frat Party at the Pankake Festival\". Bourdon, circa la composizione del brano, dichiar\u00f2 alla rivista statunitense \"Rolling Stone\": \u00abBrad [Delson] scrisse questi riff di chitarra, poi torn\u00f2 a casa. Mike [Shinoda] decise di dividerli in diverse parti e riarrangiarli al computer\u00bb; Delson, nella stessa intervista, elogi\u00f2 l'abilit\u00e0 di Shinoda, descrivendolo come \u00abun genio del livello di Trent Reznor.\u00bb Intorno allo stesso periodo il brano conclusivo \"Pushing Me Away\" fu distribuito sotto forma di disco promozionale in Francia.\nL'11 marzo 2002 venne pubblicata un'edizione speciale dell'album riservato esclusivamente al mercato asiatico. Questa versione, oltre a contenere il disco originale, contiene un secondo disco costituito da cinque tracce, di cui tre eseguite dal vivo al Docklands Arena di Londra (\"Papercut\", \"Points of Authority\" e \"A Place for My Head\") e le altre due inedite: \"My December\" e il rifacimento di \"High Voltage\". Il 20 aprile 2013, in occasione del Record Store Day, il gruppo ha ripubblicato in un numero limitato a una speciale edizione in vinile dell'album contenente anche il 10\" di \"One Step Closer\".\nL'11 agosto 2020 i Linkin Park hanno annunciato un'edizione deluxe di \"Hybrid Theory\" volta a celebrare i vent'anni dalla sua pubblicazione. Uscita il 9 ottobre dello stesso anno, il cofanetto contiene l'album originale, il disco di remix \"Reanimation\", l'EP \"Hybrid Theory\", tre DVD (tra cui \"Frat Party at the Pankake Festival\"), tutte le b-side pubblicate tra il 2001 e il 2002 e svariate demo, di cui alcune rese disponibili precedentemente negli EP distribuiti dal fan club LP Underground.\nAccoglienza.\nLe recensioni dell'album furono molto contrastanti. Alcuni critici ebbero impressioni positive: Stephanie Dickison di \"PopMatters\" dichiar\u00f2 che i Linkin Park erano \u00abun gruppo di gran lunga pi\u00f9 complesso e talentuoso di certe boy band hard rock\u00bb, aggiungendo che \u00abloro continueranno ad affascinare e sfidare i suoni standard della musica\u00bb. \"Sputnikmusic\" descrisse \"Hybrid Theory\" come \u00abun chiaro album mainstream all'alba del nuovo secolo, e per buone ragioni\u00bb, e diede all'album tre stelle su cinque. Robert Christgau del \"Village Voice\" scrisse che \u00abgli adulti non hanno idea di cosa provano i ragazzi arrabbiati\u00bb e diede all'album due stelle pi\u00f9 una menzione d'onore, citando \"Papercut\" e \"Points of Authority\" come vette pi\u00f9 alte dell'album. Jenny Eliscu di \"Rolling Stone\" comment\u00f2 che l'album \u00absprigiona tanta potenza quanto quella dei Limp Bizkit o dei Korn\u00bb, e lo defin\u00ec un album che \u00abriflette la frustrazione della vita\u00bb.\nAltre critiche, comunque, sconsigliarono l'album: \"Sputnikmusic\", dopo aver inizialmente apprezzato l'album, dichiar\u00f2 che \u00ab\"Hybrid Theory\" ha degli evidenti inconvenienti\u00bb, descrivendo i riff di chitarra di Brad Delson \u00abspesso insulsi e non originali\u00bb e aggiunse che \u00abmanca variet\u00e0 [nell'album]\u00bb. William Ruhlmann di AllMusic disse che \u00abi Linkin Park hanno uno stile gi\u00e0 stracotto\u00bb e defin\u00ec \"One Step Closer\" \u00abun tipico sforzo\u00bb, riferendosi al ritornello.\nRiconoscimenti.\nMalgrado alcune recensioni negative, \"Hybrid Theory\" venne inserito in molte classifiche speciali stilate da varie testate musicali e siti internet. Alcune delle pi\u00f9 importanti di queste liste che includono \"Hybrid Theory\" sono riportate qui di seguito:\nTracce.\nTesti e musiche dei Linkin Park, eccetto dove indicato."}
{"id": "134730", "revid": "1805885", "url": "https://it.wikipedia.org/wiki?curid=134730", "title": "Confidenzialit\u00e0", "text": "Nel campo della sicurezza delle informazioni (\"Information Security\"), confidenzialit\u00e0 \u00e8 l'erronea traduzione italiana del termine inglese confidentiality Di \"false friends\" di questo tipo ne esistono diversi e un modo per non incappare in grossolani errori potrebbe essere quello di non tradurre alcune definizioni. Se proprio non si riesce a fare a meno della versione italiana, \u00e8 bene fare riferimento a fonti ufficiali (\"UNI\") che nell'ambito delle attivit\u00e0 di normazione cura anche il recepimento di standard internazionali, traducendoli in italiano. In questo modo, potremmo scoprire, forse con sorpresa, che, in questo caso dovremmo usare il termine riservatezza, cos\u00ec definito: \"propriet\u00e0 delle informazioni di non essere rese disponibili o divulgate a individui, entit\u00e0 o processi non autorizzati\". \"Confidentiality\", al pari di altri termini rilevanti nell'ambito della sicurezza delle informazioni, \u00e8 definita all'interno dello standard ISO/IEC 27000:2018 ."}
{"id": "134737", "revid": "124285848", "url": "https://it.wikipedia.org/wiki?curid=134737", "title": "Maldobr\u00ece", "text": "L'opera principale e pi\u00f9 conosciuta di \"Carpinteri &amp; Faraguna\", la coppia di giornalisti, scrittori e commediografi dialettali triestini Lino Carpinteri (Trieste 1924 - Trieste 2013) e Mariano Faraguna (Trieste 1924 - Trieste 2001).\nLa serie delle \"Maldobr\u00ece\" (dalla combinazione dall'italiano \"male\" e dello sloveno \"dobro\" = \"bene\", in italiano si tradurrebbe in \"malbuonie\") \u00e8 una raccolta di storie e racconti prevalentemente umoristici di ambiente giuliano-dalmata ispirati al ricordo di un mondo e una cultura che non c'\u00e8 pi\u00f9 e a valori ormai scomparsi.\nI protagonisti delle narrazioni sono gli abitanti delle province del litorale adriatico dell'Impero Asburgico; l'ambientazione \u00e8 prevalentemente lungo le coste orientali del mare Adriatico ma si estende a quasi tutto il mondo; l'epoca \u00e8 prevalentemente quella compresa fra la battaglia di Lissa (1866) e la Prima guerra mondiale, meno spesso quella fra le due Guerre Mondiali e in rarissimi casi si accenna al secondo dopoguerra.\nLo schema dei racconti \u00e8 pressoch\u00e9 sempre lo stesso: i battibecchi e i ricordi di Bortolo (un marinaio ormai in pensione e dalle mille avventure, reali o millantate) e della siora Nina (anziana massaia pettegola e credulona).\nLino Carpinteri ha affermato nel 2002 che il 90% dei personaggi \u00e8 stato ispirato da persone reali. Ci sono numerosi riferimenti a regnanti ed eventi storici, in genere accurati.\nMolto particolare \u00e8 la lingua nella quale sono scritte le Maldobr\u00ece: il cosiddetto \"istro-veneto\"; pi\u00f9 che un dialetto, una \"lingua franca\" su base veneta con numerosissime influenze slovene e tedesche, ma perfino turche ed arabe (e latine, come del resto il dialetto triestino).\nLa prima versione fu realizzata per la radio (nella fortunata interpretazione di Lino Savorani), in seguito le Maldobrie vennero raccolte in sei volumi e pi\u00f9 tardi vennero anche pubblicate, una alla settimana, su La Cittadella (supplemento del luned\u00ec del quotidiano Il Piccolo), alcune furono raccolte in volumi omaggio distribuiti dalle Cooperative Operaie di Trieste Istria e Friuli. Alcuni lavori teatrali degli stessi autori riprendono e sviluppano gli stessi temi.\nNel 2004 e nel 2005 sono apparsi anche due volumi delle Maldobr\u00ece a fumetti, sceneggiati e disegnati da Walter Chendi. Nel 2010 un terzo volume si \u00e8 aggiunto."}
{"id": "134741", "revid": "508036", "url": "https://it.wikipedia.org/wiki?curid=134741", "title": "Garonna", "text": "La Garonna (in francese Garonne, in occitano, in catalano e spagnolo Garona) \u00e8 un grande fiume della Francia sud-occidentale che scorre in Francia per 528\u00a0km, preceduta dal percorso in Spagna di 99\u00a0km. Il nome deriva dal latino Garumna, trascrizione dell'antico nome indigeno aquitano \"kar\", che significa \u201croccia\u201d, unito al suffisso celtico \"-onna\", che vuol dire \u201cfiume\u201d (vedere Senna o Dordogna).\nEsso sfocia con un'apertura a estuario (vedere \"Estuario della Gironda\").\nGeografia.\nIl fiume \u00e8 formato da due rami distinti\n, che nascono entrambi in territorio spagnolo dai Pirenei: il primo, denominato effettivamente \"Riu Garona\", nasce presso il Puerto de la Bonaigua ad oltre 2.000 m s.l.m. e scende lungo la Val d'Aran fino a Boss\u00f2st ove entra in territorio francese. Il secondo, assai pi\u00f9 ricco d'acqua (e dunque considerato come l'effettiva sorgente del fiume), scaturisce su una falda del picco d'Aneto appartenente al massiccio della Maladeta dall'omonimo ghiacciaio (il maggiore dei Pirenei).\nDopo pochissimi chilometri, presso il circo morenico ai piedi del Pico de Aneto, l'acqua del fiume, dopo avere formato una spettacolare cascata alta oltre 30 metri, s'inabissa in una voragine naturale (detta \"Forau dels Agualluts\") in alta Val Esera (perci\u00f2 nel bacino idrografico superficiale del Rio Ebro), per riemergere, dopo un tragitto sotterraneo di una decina di chilometri, in Val d'Aran, in una spettacolare risorgiva chiamata in occitano \"Uels deth J\u00f2eu\" (Occhi del J\u00f2eu), con portata media di 10 metri cubi al secondo.\nQuest'ultima si trova a mezza costa poco a monte di Bossost (pi\u00f9 precisamente del borgo di Es Bordes) e gettandosi nell'altro ramo proveniente dal Puerto de la Bonaigua ne raddoppia la portata ordinaria.\nScorrendo con andamento nord-est il fiume si arricchisce dell'apporto del fiume Louge dopodich\u00e9 si appresta ad attraversare Tolosa da dove viene affiancato sino alla foce dal Canal du Midi.\nFuori dall'abitato assume direzione nord-ovest ricevendo da destra presso Moissac il notevole apporto del Tarn.\nDa qui bagna Agen, riceve da destra il Lot, sfiorando anche la citt\u00e0 di Marmande.\nCon andamento meandriforme raggiunge Bordeaux giungendo in prossimit\u00e0 della fine del suo corso.\nLa foce del fiume, che avviene nell'Oceano Atlantico congiunta a quella della Dordogna, d\u00e0 luogo al grosso estuario della Gironda che ha una larghezza imponente (12\u00a0km).\nCon l'alta marea, un mascheretto d'acqua di mare ricopre il fiume melmoso all'estuario dove si trovano grandi fari.\nRegime idrologico.\nIl regime della Garonna, nonostante le origini pirenaiche, \u00e8 estremamente torrentizio: la portata d'acqua, immediatamente a monte della confluenza con la Dordogna, a fronte di una media annua di circa 700\u00a0m\u00b3/s, varia da minimi estivi di 150\u00a0m\u00b3/s a massimi imponenti anche di oltre 9.000\u00a0m\u00b3/s, che in pi\u00f9 di un'occasione hanno causato disastrose alluvioni.\nIl modulo del fiume a Mas-d'Agenais \u00e8 di 631\u00a0m3/s (pi\u00f9 della Senna al suo estuario, che \u00e8 pi\u00f9 o meno di 540\u00a0m3/s).\nDa sottolineare inoltre che, nonostante i valori di portata minima non trascurabili, la navigabilit\u00e0 della Garonna \u00e8 impossibile nella stagione delle magre a causa della scarsa profondit\u00e0 del fiume che, peraltro, verso la foce raggiunge anche larghezze ragguardevoli. Nemmeno la confluenza della Dordogna, proveniente dal Massiccio Centrale, muta tale regime anzi, lo rende ancora pi\u00f9 irregolare.\nL'estuario della Gironda infatti, a fronte di un volume medio di portata di oltre 1.000\u00a0m\u00b3/s, pu\u00f2 dar luogo a piene anche di 14.000\u00a0m\u00b3/s.\nPrincipali affluenti.\nSeguendo il corso dalla sorgente:\nPesci migratori.\nDei passaggi per pesci sono stati installati nei comuni di Golfech, Tolosa e Carbonne per facilitare loro il superamento di sbarramenti artificiali come briglie, bacini artificiali o dighe. Tra le specie ittiche che risalgono questo fiume vi \u00e8 lo storione europeo (\"Acipenser sturio\")."}
{"id": "134745", "revid": "1543377", "url": "https://it.wikipedia.org/wiki?curid=134745", "title": "Elio Mosele", "text": "Laureato in lingue e letterature straniere, \u00e8 stato docente nella scuola media superiore, professore e rettore dell'Universit\u00e0 di Verona, direttore dell'Istituto di lingue e letterature straniere, direttore della Biblioteca \"Frinzi\", preside della facolt\u00e0 di lingue e letterature straniere, presidente della Conferenza nazionale dei Presidi di lingue e letterature straniere.\nIn occasione delle elezioni amministrative del 2004 \u00e8 stato eletto presidente della provincia col 52,5% dei voti, in rappresentanza di una coalizione di centrodestra formata da:\nIl mandato amministrativo \u00e8 scaduto nel 2009."}
{"id": "134746", "revid": "287204", "url": "https://it.wikipedia.org/wiki?curid=134746", "title": "Dordogna (fiume)", "text": "La Dordogna (in francese \"Dordogne\") \u00e8 un fiume del sud-ovest della Francia.\nLa sua sorgente \u00e8 sul Puy de Sancy, nel Puy-de-D\u00f4me, sul Massiccio Centrale e la sua foce, nella Gironda, in Nuova Aquitania. \u00c8 lungo 490\u00a0km.\nDeve il suo nome ai due torrenti che si uniscono sui fianchi del Puy de Sancy, la Dore e la Dogne per formare la Dordogna.\nDall'11 luglio 2012, tutto il bacino idrografico della Dordogna \u00e8 tutelato come riserva della biosfera dall'UNESCO.\nPercorso.\nDipartimenti e comuni attraversati.\nLa Dordogna attraversa sei dipartimenti e centosettantatre (173) comuni tra i quali i principali sono:\nAffluenti.\nI principali affluenti sono, da monte verso valle, (D) = alla destra orografica; (S) = alla sinistra orografica:"}
{"id": "134749", "revid": "125761414", "url": "https://it.wikipedia.org/wiki?curid=134749", "title": "Marco Reguzzoni", "text": "Imprenditore, gi\u00e0 esponente di spicco della Lega Lombarda, \u00e8 stato il presidente della Provincia di Varese dal 26 maggio 2002 al 12 febbraio 2008 e Capogruppo dei deputati della Lega Nord alla Camera dei deputati dal 26 aprile 2010 al 20 gennaio 2012, anno in cui ha abbandonato ogni carica politica. Fondatore di Volandia, Parco e Museo del Volo, oggi \u00e8 imprenditore nel campo immobiliare e nelle biotecnologie.\nCarriera politica.\nLaureato in ingegneria gestionale presso il Politecnico di Milano, sposato con Elena Speroni (figlia dell'europarlamentare Francesco Speroni), due figlie (Carolina e Beatrice), \u00e8 stato nella Lega Lombarda fin dagli albori del movimento.\nTesserato alla Lega Lombarda come \"Riaa\" dal 1986, \u00e8 stato consigliere comunale a Busto Arsizio (dal 1993 al 1997) e consigliere provinciale (1993-2008), ricoprendo fin da giovanissimo vari incarichi tra i quali quelli di segretario provinciale di Varese, di organizzatore della festa nazionale e di responsabile organizzativo federale.\nAl momento della sua elezione a presidente della Provincia di Varese, nel 2002, all'et\u00e0 di 31 anni, diventa il pi\u00f9 giovane presidente di Provincia d'Italia, eletto nel turno elettorale del 2002 (elezioni del 26 maggio), raccogliendo il 56,8% dei voti in rappresentanza di una coalizione di centrodestra. Nel 2007 per la stessa coalizione viene riconfermato alla presidenza della provincia con un successo senza precedenti che sfiora il 70% dei voti. \u00c8 l'uomo politico pi\u00f9 votato nella storia della provincia di Varese, e nel giugno 2007 viene nominato vice segretario Nazionale della Lega lombarda.\nIl 30 marzo 2008 era a Parigi sul palco del BIE per festeggiare la vittoria di Milano nella gara con Smirne per aggiudicarsi l'Esposizione Universale: era infatti Presidente della societ\u00e0 del gruppo Fiera Milano che ha presentato la candidatura per l'Expo 2015.\nAlle elezioni politiche del 2008 \u00e8 stato eletto parlamentare alla Camera ricoprendo il ruolo di Vicepresidente del gruppo Lega Nord. Il 28 aprile 2010 della medesima legislatura \u00e8 stato nominato Capogruppo della Lega Nord alla Camera dei deputati. Siede in Commissione X, Industria, Turismo, Commercio e Attivit\u00e0 produttive.\nDa sempre vicino a Umberto Bossi, si distingue per l'attenzione alle questione economiche in generale e delle piccole imprese, per le battaglie a favore dell'aeroporto di Malpensa, per l'Expo e delle infrastrutture lombarde.\nIl 22 giugno 2011 alcuni deputati firmano una lettera (primo firmatario Roberto Maroni) per chiedere l'elezione di un nuovo capogruppo alla Camera, ma il leader Umberto Bossi esprime piena fiducia in Reguzzoni confermandolo nel ruolo di Presidente di gruppo almeno fino alla fine del 2011. A gennaio Reguzzoni si dimette e gli succede Gianpaolo Dozzo .\n\u00c8 autore della legge Reguzzoni sul \"made in Italy\", detta anche legge Reguzzoni-Versace, oltre che di numerose proposte di legge e interrogazioni parlamentari, soprattutto nel campo delle piccole e medie imprese, del credito alle aziende e alle famiglie, delle infrastrutture e del federalismo.\nNel giugno del 2015 viene espulso da direttivo provinciale di Varese della Lega dopo aver lanciato al Teatro Nuovo di Milano con Nunzia De Girolamo a \"I Repubblicani\", nuovo movimento nato con l\u2019intento, non riuscito, di raggruppare le varie anime del centrodestra dopo l\u2019introduzione della nuova legge elettorale e quindi l\u2019idea di una federazione tra Forza Italia, Lega, Fratelli d\u2019Italia e il partito di Alfano.\nDue anni dopo con altri ex esponenti del Carroccio \u00e8 tra i fondatori di Grande Nord in opposizione alla svolta nazionale fatta intraprendere da Matteo Salvini alla Lega Nord. \u00a0 \n\u00c8 fondatore e presidente del Parco e Museo del Volo \u201cVolandia\u201d Malpensa, inaugurato nel 2010 nella sede storica delle ex Officine Aeronautiche Caproni..\nImprenditore nel campo delle biotecnologie, ha fondato una societ\u00e0 attiva nella ricerca, nello studio e nella conservazione delle cellule staminali amniotiche e placentari."}
{"id": "134751", "revid": "1745361", "url": "https://it.wikipedia.org/wiki?curid=134751", "title": "Severn", "text": "Il Severn () \u00e8 il pi\u00f9 lungo fiume del Regno Unito.\nLungo , ha un bacino idrico di includendovi gli affluenti del suo estuario.\nNasce in Galles e dopo un percorso verso est entra in Inghilterra, piegando verso sud in prossimit\u00e0 di Birmingham; lasciata Worcester piega verso sud-ovest e bagna Gloucester per poi terminare in un estuario a Bristol, nel canale omonimo.\nIdronimo.\nSecondo alcune fonti il suo nome deriva dal gallese \"Habren\", latinizzato con \"Sabrina\", che, secondo la mitologia, era una ninfa che affog\u00f2 nel fiume. Sabrina \u00e8 inoltre la dea del fiume Severn secondo la mitologia britannica.\nPercorso.\nIl fiume Severn nasce in Galles, ma scorre per la maggior parte dei suoi in Inghilterra. \nLa sorgente del fiume si trova a 610 metri di altitudine sul Plynlimon, un massiccio nei Monti Cambrici del Galles Centrale che domina la contea di Ceredigion e che rappresenta con i suoi 752 metri di altitudine la cima pi\u00f9 elevata della zona. Dal Plynlimon nasce altres\u00ec il fiume Wye.\nDal Ceredigion il fiume Severn scorre ancora nel Galles attraversando la contea di Powys per entrare poi in Inghilterra nella contea dello Shropshire e proseguire nel Worcestershire e successivamente nel Gloucestershire. In ciascuna di queste tre contee inglesi passa rispettivamente in un'importante citt\u00e0: Shrewsbury, Worcester e Gloucester. Nella contea dello Shropshire il fiume ha formato nel corso del tempo (a causa dei fenomeni erosivi) la Gola di Ironbridge, che \u00e8 protetta dal Patrimonio dell'UNESCO fin dal 1986.\nUna porzione importante del Severn \u00e8 il suo lungo e imponente estuario, grazie al quale il fiume si getta nel Canale di Bristol e infine nel Mar Celtico. L'estuario raccoglie inoltre le acque di altri importanti fiumi come il Wye, l'Usk e l'Avon.\nIl bacino idrografico del Severn \u00e8 piuttosto imponente estendendosi per circa , di cui circa 1/3 si trova in Galles e la restante parte in Inghilterra. Questo dato intende il bacino idrografico come contenente anche i fiumi che sfociano nell'estuario del Severn ossia il Wye, l'Usk e l'Avon; in caso contrario il bacino si riduce di quasi la met\u00e0 raggiungendo gli 11.420 km\u00b2.\nLa portata media \u00e8 in generale elevata, ma varia lungo il percorso a causa degli affluenti che pian piano portano sempre pi\u00f9 acqua al fiume principale. Alla stazione di Bewdley la portata media giornaliera \u00e8 di circa 60,95\u00a0m\u00b3/s mentre nella stazione di rilevazione dati pi\u00f9 vicina alla foce del fiume, a Haw Bridge, la portata \u00e8 quasi doppia: 106,62\u00a0m\u00b3/s.\nEstuario.\nL'estuario del Severn (in inglese \"Severn Estuary\", in gallese \"M\u00f4r Hafren\") \u00e8 uno dei pi\u00f9 importanti del Regno Unito e funge da confine tra il Galles e l'Inghilterra. \n\u00c8 all'interno di questo estuario che sfociano alcuni importanti fiumi come il Wye, l'Usk e l'Avon, ma sono le sue maree l'elemento distintivo. Qui l\u2019\"altezza dell'onda di marea\" (o \"ampiezza di marea\") ha dimensioni tali che l'estuario del fiume Severn \u00e8 considerato il terzo al mondo per ampiezza delle sue maree dopo le baie di Fundy e di Ungava in Canada e per questo motivo le autorit\u00e0 stanno pensando di sfruttare il fenomeno a fini energetici. L\u2019\"ampiezza di marea\" (differenza tra alta e bassa marea) supera infatti i 9,5\u00a0m vicino al porto di Bristol ed \u00e8 solo leggermente inferiore a Newport, ma rimane comunque superiore ai 9\u00a0m. L'alta marea \u00e8 anche molto rilevante raggiungendo e superando talvolta anche i 14 metri.\nIl fenomeno delle maree crea spesso anche un mascheretto, il \"Severn Bore\". Si tratta di un'onda marina che, in alcuni periodi dell'anno, quando c'\u00e8 l'alta marea, risale l'estuario e il fiume Severn per pi\u00f9 di fin quasi a Gloucester. Quest'onda attrae numerosi surfisti perch\u00e9 \u00e8 una tra la pi\u00f9 alte al mondo e la sua presenza \u00e8 oggi prevedibile (si trovano facilmente tutte le informazioni sui giorni e sugli orari in cui dovrebbe verificarsi nel corso di un anno).\nL'estuario ha una larghezza variabile dai circa 3 km nei pressi di Aust e i ben tra Cardiff in Galles e Weston-super-Mare in Inghilterra.\nVie di comunicazione.\nSul Severn si trovano circa un centinaio di ponti costruiti fin dai secoli passati per connettere le due sponde del fiume. Alcuni di questi sono divenuti monumenti nazionali, come l'Atcham Bridge, l'Over Bridge e l'Iron Bridge. L'Iron Bridge, costruito nel 1779 e inaugurato nel 1781, \u00e8 stato il primo ponte al mondo ad essere costruito in metallo ed \u00e8 anche protetto dall'UNESCO poich\u00e9 facente parte della Gola di Ironbridge.\nNella zona dell'estuario del fiume, i collegamenti tra le due sponde del Severn sono a lungo avvenuti solo per mezzo di imbarcazioni, ma gi\u00e0 nella seconda met\u00e0 dell'800 si costru\u00ec una Galleria ferroviaria, il \"Severn Tunnel\". Lungo ben 7 km, di cui solo 3,62 effettivamente sott'acqua, il tunnel fu costruito dal 1873 al 1886 e rimase per pi\u00f9 di 100 anni il tunnel ferroviario pi\u00f9 lungo del Regno Unito fino all'apertura del Tunnel della Manica.\nOggi troviamo nella zona dell'estuario anche 2 ponti autostradali che permettono un rapido spostamento in automobile tra Galles e Inghilterra. Il primo di questi ad essere costruito fu il \"Severn Bridge\" che venne aperto nel 1966 e sostitu\u00ec la linea di traghetti tra Aust (in Inghilterra) e Beachley (in Galles). Dagli anni ottanta, tuttavia, il \"Severn Bridge\" inizi\u00f2 a non essere pi\u00f9 sufficiente a sostenere l'incrementato traffico autostradale e si decise di costruire un secondo ponte alcuni chilometri pi\u00f9 a valle. Nel 1996 venne cos\u00ec inaugurato il \"Second Severn Crossing\" che si trova nei pressi del Severn Tunnel e congiunge Severn Beach (in Inghilterra) con Sudbrook (in Galles)."}
{"id": "134752", "revid": "1381093", "url": "https://it.wikipedia.org/wiki?curid=134752", "title": "Lola Racing Cars", "text": "La Lola Racing Cars (anche Lola Cars International) \u00e8 stata una casa di automobili da corsa fondata negli anni cinquanta da Eric Broadley a Bromley, South London, nel Regno Unito (successivamente, nel 1970, la sede venne spostata a Huntingdon). Essa \u00e8 stata una delle principali case costruttrici di vetture per competizioni sportive. Dipendente da questa casa \u00e8 anche la Lola Aylings, costruttrice di barche a remi. La casa ha attraversato problemi finanziari e chiuse nel 2012. Molti dei beni di Lola furono successivamente acquistati da un partenariato composto da Multimatic e dalla Carl Haas Automotive Company.\nGli esordi.\nLa prima vettura disegnata dal fondatore Eric Broadley fu la \"Broadley Special\" del 1957, una piccola auto spinta da un motore Ford da 1172\u00a0cm\u00b3 pilotata dallo stesso progettista; ma, capito che da pilota non avrebbe avuto successo, Broadley fond\u00f2 nel 1958 la sua azienda e realizz\u00f2 la prima vettura, la \"Mark 1\" (\"Modello 1\"), una piccola vettura sport a telaio tubolare spinta da un motore Coventry Climax da 1098\u00a0cm\u00b3, sebbene la vettura fosse completamente personalizzabile in quanto a motore, cambio e componentistica.\nDopo un paio di anni la Lola si ciment\u00f2 con le Formula Junior, realizzando nel 1960 la Mk.2 a motore anteriore e nel 1961 la successiva Mk.3 a motore centrale, entrambe vetture che risultarono essere non molto competitive, a differenza della successiva Mk.5 del 1962 (e della sua evoluzione Mk.5a), che ottenne numerose vittorie. Intanto dalla Mk.3 era stata derivata la Mk.4 che port\u00f2 l'azienda in Formula 1 e sempre nel 1962 venne concepita la prima Gran Turismo della Casa, la Mk.6 GT, che partecip\u00f2 alla 24 Ore di Le Mans 1963 nello speciale raggruppamento delle \"Gran Turismo Sperimentali\" (in pratica tra le \"vetture prototipo\", in quanto al momento ne erano stati realizzati solo tre esemplari, gli unici) e fu scelta dalla Ford come base per la sua Ford GT40.\nLa Formula 1.\nIl primo periodo (1962-1963).\nStagione 1962.\nLa Lola fece il suo ingresso in Formula 1 nel 1962, fornendo il telaio Lola MK4, motorizzato Coventry Climax, alla Bowmaker Yeoman Racing Team di Reg Parnell, con John Surtees e Roy Salvadori come piloti. L'affidare proprie vetture a \"team\" esterni sar\u00e0 una costante del costruttore britannico in F1.\nL'esordio avvenne nel Gran Premio d'Olanda: il successo fu immediato con Surtees in \"pole position\". La \"pole\" alla prima gara \u00e8 stata registrata solo da altre sette case in F1.\nI primi punti li ottenne Salvatori nel successivo Gp di Monaco, giunto quarto. La stagione fu positiva: John Surtees conquist\u00f2 due secondi posti, nel Gran Premio di Germania e nel Gran Premio di Gran Bretagna, e la Lola chiuse con 19 punti, quarta nel campionato costruttori.\nStagione 1963.\nNella stagione seguente la Lola fu meno competitiva. La Mk4, con la sua variante Mk4A, sempre affidata a Reg Parnell, non riusc\u00ec a conquistare punti.\nLa \"Hondola\" e il ritiro (1967-1968).\nStagione 1967.\nNel 1967 la Lola costru\u00ec la monoposto RA300 per conto della Honda; la vettura fu ribattezzata \"Hondola\". Con questa vettura Surtees conquist\u00f2 la vittoria nel Gran Premio di Monza, ultima per la casa nipponica fino al ritorno in F1 nel 2006. Sempre nel 1967 la BMW fece correre una Lola T100, con un proprio motore, al Gran Premio di Germania, con al volante Hubert Hahne, che si ritir\u00f2 per un guasto alle sospensioni.\nStagione 1968.\nL'anno successivo la Lola diede telai alla Reg Parnell Racing a cui si aggiunsero la Tim Parnell e la DW Racing Enterprises. Tuttavia non c'era affidabilit\u00e0, per cui i tre team chiusero a 0 punti e la Lola decise di abbandonare la Formula 1. Nell'anno vi fu una nuova apparizione nel Gran Premio di Germania, con la Lola T102 motorizzata BMW e guidata da Hahne, ma di nuovo zero punti.\nL'Embassy Hill (1974-1975).\nStagione 1974.\nLa Lola si ripresent\u00f2 nel 1974. Il pluricampione del mondo Graham Hill, grazie al tabaccaio Embassy, decise di intraprendere la strada di costruttore, fondando una scuderia che portava il suo nome, l'Embassy Hill, e chiedendo supporto tecnico alla casa britannica. Nacque la Lola T370, con la tradizionale motorizzazione Ford-Cosworth. Hill conquist\u00f2 l'unico punto della T370 in Svezia.\nStagione 1975.\nNella stagione 1975 il modello T370 venne utilizzato nei primi Gran Premi, per poi essere sostituito dalla Lola T371 (solo nel Gran Premio del Sud Africa) e dalla Hill GH1, che di fatto era la Lola ribattezzata col nome della scuderia britannica di propriet\u00e0 di Graham Hill. Dal Gran Premio di Spagna corsero Fran\u00e7ois Migault (anche se con una vettura ufficialmente considerata Lola) e Rolf Stommelen. Proprio quando il pilota tedesco era in testa la perdita dell'alettone provoc\u00f2 la sua uscita di pista con l'uccisione di quattro spettatori. Nel Gran Premio di Montecarlo proprio Graham Hill tent\u00f2 di qualificarsi, per l'ultima volta, ma senza fortuna.\nL'incidente aereo in cui per\u00ec Graham Hill, assieme col pilota Tony Brise, determin\u00f2 la chiusura della scuderia, e della terza avventura Lola in F1.\nLa Lola Haas (1985-1986).\nNel 1985 vi fu il ritorno col \"team\" statunitense \"Beatrice Haas,\" anche se in realt\u00e0 l'azienda Lola non aveva nulla a che fare con il progetto dal punto di vista tecnico. Carl Haas decise di partecipare al campionato di Formula 1 su richiesta dello sponsor Beatrice e cre\u00f2 la FORCE (\"Formula One Racing Cars Engineering\") che progettava e produceva le monoposto. Dal momento in cui Haas era pure l'importatore esclusivo dei telai Lola negli Stati Uniti, decise di applicare il marchio Lola alle vetture semplicemente per promozionare la marca.\nStagione 1985.\nNel 1985 si schier\u00f2 al Gran Premio d'Italia con una Lola THL1 motorizzata Hart e guidata dall'ex campione del mondo, l'australiano Alan Jones. Tre Gran Premi, tre ritiri.\nStagione 1986.\nNel 1986 il team Haas affianc\u00f2 a Jones il pilota francese Patrick Tambay. Dopo i primi Gran Premi, in cui venne utilizzata ancora la THL1, venne introdotta la Lola THL2 a motorizzazione Ford Cosworth, con cui vennero ottenuti solo 6 punti nella stagione. Nel Gran Premio d'Austria Jones chiuse 4\u00b0, seguito dal compagno di scuderia Tambay, mentre l'ultimo punto venne acquisito sempre da Jones, nella gara successiva, a Monza.\nLa Lola-Larrousse (1987-1991).\nStagione 1987.\nNei successivi 5 anni vi fu il connubio con la Larrousse a cui la Lola forn\u00ec i telai. Nel 1987 la Lola LC87, motorizzata Ford Cosworth, conquist\u00f2 3 punti, frutto di altrettanti sesti posti di Philippe Alliot. Il quinto di Yannick Dalmas nella gara d'Australia non porter\u00e0 punti, visto che nel campionato era stata iscritta una sola vettura.\nStagione 1988.\nNel 1988 \u00e8 il turno della Lola LC88, sempre a motore Ford Cosworth. I piloti sono confermati (tranne Dalmas sostituito nei primi due gp da Pierre-Henri Raphanel e da Aguri Suzuki), ma non colgono punti iridati.\nStagione 1989.\nL'anno seguente la Lola affronta le gare spesso con una sola vettura, tranne che nella parte centrale della stagione. La novit\u00e0 della stagione \u00e8 la motorizzazione Lamborghini. Dopo i primi Gran Premi corsi con la Lola LC88B, fa il suo esordio la Lola LC89. Alliot conquista un solo punto, nel Gran Premio di Spagna.\nStagione 1990.\nIl 1990 fu finalmente pi\u00f9 positivo. Dal terzo Gran Premio stagionale, a Imola, fece il suo esordio la Lola LC90, sempre motorizzata Lamborghini. Aguri Suzuki ottenne un 3\u00ba posto, nel Gran Premio di Suzuka, primo podio per la Lola dopo 28 anni. L'altro pilota, il transalpino \u00c9ric Bernard chiuse con 5 punti la sua stagione. La Lola chiuse al sesto posto la classifica costruttori, miglior risultato dal 1962.\nStagione 1991.\nL'anno seguente fu il turno della Lola LC91 con motorizzazione Ford Cosworth, ma i risultati non furono eccelsi, solo due punti: due sesti posti, uno nella prima gara stagionale con Suzuki, l'altro con Bernard in Messico. Al termine della stagione fu un nuovo abbandono del \"circus\" da parte della Lola.\nLa Lola-Scuderia Italia (1993).\nStagione 1993.\nNel 1993 la Lola fece ritorno con l'appoggio della Scuderia Italia. Il telaio, Lola T93/30, era motorizzato dalla Ferrari. Ingaggiati come piloti Michele Alboreto e Luca Badoer, la stagione viene chiusa a 0 punti.\nIl tentativo autonomo (1996-1997).\nStagione 1997.\nNel 1996 la Lola (che aveva frattanto siglato un accordo di sponsorizzazione con MasterCard) inizi\u00f2 a lavorare al progetto di una propria monoposto che corresse in Formula 1 sotto le insegne del \"MasterCard Lola Formula One Racing Team\". Il progetto prevedeva un anno ulteriore di sviluppo, onde giungere all'esordio nel 1998; tuttavia alcuni sponsor fecero pressione sulla Lola onde anticipare il debutto di un anno.\nFu cos\u00ec che ai nastri di partenza del mondiale 1997 venne schierata la Lola T97/30 motorizzata Ford e gommata Bridgestone. L'esperienza fu brevissima e disastrosa: alla prova dell'appuntamento inaugurale della stagione, la monoposto britannica sigl\u00f2 tempi pi\u00f9 alti finanche delle vetture di Formula 3000, non riuscendo a qualificarsi per la gara.\nGli sponsor ritirarono immediatamente il loro appoggio e la Lola si ritir\u00f2 dalla Formula 1: l'ammanco di liquidit\u00e0 era tuttavia tale che la casa automobilisticha dovette essere posta in liquidazione, dalla quale venne poi salvata grazie all'intervento di un gruppo di investitori britannici.\nI materiali residui furono acquistati dall'imprenditore serbo Zoran Stefanovi\u0107, che l'anno dopo tent\u00f2 di entrare in Formula 1 con una propria scuderia denominata Stefan Grand Prix, senza tuttavia andare a buon fine.\nIl possibile ritorno nel 2010.\nNel maggio 2009 la Lola ha inviato richiesta d'iscrizione al campionato del mondo di Formula 1 del 2010, in forza delle nuove norme che limitano il \"budget\" necessario per correre nella massima serie. Il 12 giugno 2009 la Lola non viene inserita nella lista emanata dalla FIA in merito alle scuderie ammesse al campionato 2010. Il giorno prima della pubblicazione della lista definitiva, pubblicazione prevista per il 19 giugno, la Lola annuncia il ritiro della propria candidatura al campionato 2010.\nLa Lola ha comunque inviato un ricorso presso la Corte d'Appello di Parigi in merito alle procedure seguite dalla FIA nella definizione delle nuove iscrizioni al campionato 2010.\nLa Lola non riuscendo a completare i lavori entro il 2011 ha comunicato ufficialmente che non prender\u00e0 parte al circus della Formula 1.\nLa Formula 2.\nDopo i risultati ottenuti nella formula regina negli anni sessanta, la Lola indirizz\u00f2 la sua attenzione verso altre categorie motoristiche, come la Formula 2. Dopo i primi anni con vetture motorizzate Ford (nel 1968 vennero vinti due Gran Premi), venne stretta una collaborazione con la BMW. La Lola per\u00f2 non fu capace di conquistare il titolo europeo, pur sfiorandolo con Hubert Hahne nel 1969, anno in cui la sua vettura di F2 s'impose per due volte.\nNegli anni seguenti l'impegno in F2 fu di fatto abbandonato. Nei primi anni ottanta venne prodotta un'ultima Lola di F2, che derivava da una Ralt: la Ralt RT2 divenuta Toleman TG280, della quale Toleman attribu\u00ec alla Lola la possibilit\u00e0 di costruirla col nome di T850. Con Stefan Johansson vennero conquistate due vittorie nel 1981.\nIl campionato CanAm 1966-1974.\nL'esperienza maturata da Broadley nel 1963 a Le Mans con la Lola Mk VI GT, spinta dal grosso motore Ford Fairlane V8 e il successivo coinvolgimento nel progetto della Ford GT 40 diedero alla Casa le basi per poter produrre vetture prototipo di grossa cilindrata. Nel 1965 Broadley rivolse lo sguardo alle gare nordamericane: il Campionato CanAm si disputava con automobili del Gruppo 7, un raggruppamento che imponeva alle vettura concorrenti la sola regola della carrozzeria barchetta e che con l'arrivo della tecnologia del motore centrale apriva un grosso mercato per i costruttori, in quanto le piccole officine artigiane non avevano la necessaria esperienza con questa innovazione tecnica. Realizz\u00f2 e immise sul mercato la sua T70, dopo che gi\u00e0 la McLaren aveva proposto ai team la sua \"M1\" prodotta localmente su licenza.\nLa vettura, pilotata e sviluppata da John Surtees (campione di Formula 1 del 1964), ottenne subito dei successi. Per la stagione successiva, il Campionato CanAm 1966, la vettura fu evoluta nel telaio e fu mantenuto il motore Chevrolet che era gi\u00e0 cresciuto nella cilindrata da 5 a 5,9 litri ed erogava 550 CV: denominata T70 Mk II, grazie alle sue accresciute doti di stabilit\u00e0 e facilit\u00e0 di guida permise a Surtees di vincere tre delle sei gare del campionato e di fare suo il titolo, permettendo cos\u00ec al costruttore di ottenere anche un buon successo di vendite, con una quarantina di vetture vendute entro la fine dell'anno.\nNegli anni seguenti, la Lola impieg\u00f2 le vetture T-160, T-163 e T-260, ma soffr\u00ec della concorrenza di McLaren e Porsche, che misero in pista vetture pi\u00f9 competitive e non le permisero di vincere pi\u00f9 nessun titolo fino alla chiusura del campionato per le \"Gruppo 7\", avvenuta nel 1974\nLa Formula 5000 e il campionato CanAm 1977.\nAlla fine degli anni sessanta la Formula A della SCCA si tramut\u00f2 nella Formula 5000 attraendo l'attenzione di molti costruttori e piloti. Era intesa come una serie a ruote scoperte poco costosa, che utilizzava motori V8. La Lola entr\u00f2 in questa categoria, come McLaren, Surtees e Chevron. Le gare si disputavano in molte parti del mondo e la Lola ottenne buoni risultati.\nLa Lola si aggiudic\u00f2 la F5000 britannica nel 1971, 1974 e 1975, la Formula Tasman nel 1975 e le edizioni 1973, 1974, 1975 e 1976 della Formula 5000 americana. Nel 1973 Jody Scheckter vinse il titolo utilizzando anche una vettura Trojan.\nCosti crescenti e il dominio Lola fece perdere di interesse il campionato statunitense di F5000. Le vecchie vetture furono quindi utilizzate nel campionato nazionale SCCA, mentre le vetture pi\u00f9 competitive furono riconvertite in vetture sport dotandole di specifiche carrozzerie integrali per partecipare al risorto Campionato CanAm nel 1977, che inizi\u00f2 cos\u00ec a sfruttare le vetture di Formula 5000 come base per suoi prototipi. La Lola vinse altri cinque campionati consecutivi tra il 1977 e il 1981 (portando a 10 i campionati di fila vinti negli USA con queste vetture), con Patrick Tambay, Jacky Ickx e Alan Jones. La Lola si era gi\u00e0 aggiudicata, tra l'altro, con John Surtees, la prima edizione di questo campionato, disputata nel 1966. Nel 1979 il costruttore britannico si aggiudic\u00f2 anche il campionato per vetture con motore di cilindrata inferiore a 2000\u00a0cm\u00b3.\nUSAC/CART/Champ Car.\nLe vittorie a Indianapolis negli anni sessanta.\nLa Lola ha costruito varie vetture per partecipare alla 500 Miglia di Indianapolis a partire dagli anni sessanta. Graham Hill vinse la 500 Miglia di Indianapolis 1966 con una Lola, e Jackie Stewart corse con una vettura a quattro ruote motrici. Al Unser, Sr. vinse l'edizione del 1978 con un telaio Lola modificato. Tuttavia l'interesse per le corse nordamericane non fu particolarmente sviluppato fino agli anni ottanta.\nIl ritorno negli anni ottanta: la rivalit\u00e0 con March e Reynard.\nLa chiusura definitiva della CanAm nel 1986 spinse il costruttore inglese gi\u00e0 dal 1985 a concentrarsi sulla CART e sulla 500 Miglia di Indianapolis. La presenza della Lola spinse la March a uscire dal campionato come team nel 1990 e come costruttore l'anno seguente. Sei anni dopo il ritorno sulle scene USA, la Lola festeggi\u00f2 un'altra vittoria alla 500 Miglia di Indianapolis 1990, con Arie Luyendyk.\nIl campionato, nelle stagioni seguenti, fu caratterizzato da una rivalit\u00e0 con la Reynard, esattamente come avveniva nel campionato europeo di F3000. La Reynard entr\u00f2 nella CART nel 1994 riducendo sempre pi\u00f9 lo spazio per la Lola. Nel 1998 ormai solo la \"Davis Racing\" utilizzava telai Lola, mentre la Penske Racing utilizzava telai propri, la Newman/Haas Racing quelli prodotti dalla Swift mentre gli altri erano clienti della Reynard. Tuttavia nel 1999 la Penske decise di abbandonare la produzione in proprio, affidandosi ai telai Lola. Anche i team Newman/Haas e Chip Ganassi Racing passarono ai Lola dall'anno seguente. Nel 2001 l'intero campo dei partecipanti era suddiviso fra Lola e Reynard.\nI problemi finanziari di quest'ultima e il fatto che molti team clienti della Reynard avessero deciso di passare all'Indy Racing League, fecero s\u00ec che lo sviluppo dei telai Reynard venisse fermato e nel 2003 Lola rimase l'unico costruttore in attivit\u00e0, ancora interessato alla Champ Car. Dal 2007 per\u00f2 la Champ Car divenne una formula monomarca con telaio fornito dalla Panoz, il DP01.\nLa Lola ha inoltre prodotto specifici telai per la Indy Lights tra il 1993 e il 2001, rimpiazzando cos\u00ec le vetture usate in precedenza, March 85B di Formula 3000.\nIl possibile ritorno dal 2012.\nNel febbraio 2010 la Lola ha presentato il proprio progetto per la fornitura della nuova vettura unica alla IRL a partire dal 2012. Accanto al progetto inglese vennero presentate proposte da parte di Dallara, Swift Engineering e DeltaWing. La scelta \u00e8 caduta sulla casa emiliana.\nLa Formula 3000.\nCon la nascita della Formula 3000 nel 1986, la Lola fece una \"falsa partenza\" a causa dell'impiego di un telaio di Formula Indy; dopo questo insuccesso la Lola produsse una F3000 molto pi\u00f9 convenzionale e competitiva.\nNel 1996 la Formula 3000 divenne una serie monomarca e la Lola si aggiudic\u00f2 il contratto con la FIA per la fornitura della vettura: la Lola T96/50. Il contratto fu rinnovato nel 1999 (Lola B99/50) e 2002 (Lola B02/50) prima della nascita del campionato di GP2, nel 2005.\nNon riuscendo a vincere l'appalto per la fornitura delle GP2 la Lola si focalizz\u00f2 nella fornitura di vetture per la Formula Nippon, tanto da acquisire l'esclusiva dal 2003 al 2008.\nLa Formula 3.\nIn Formula 3, la Lola diviene partner della Dome, costruttore giapponese, con cui produce monoposto di questo tipo dal 2003. Devono vedersela con l'italiana Dallara, tradizionale produttore per la categoria. La \"partnership\" fu terminata nel 2005, quando la Lola decise di costruire in proprio le monoposto di F3. Vinse la gara d'esordio nella F3 britannica, dovendo per\u00f2 successivamente cedere il passo alla pi\u00f9 competitiva Dallara, e uscire dalla categoria nel 2006.\nLa Lola ha annunciato di voler rientrare nella categoria dal 2013.\nA1 GP e Auto GP.\nLa Lola, nel 2005, vinse il contratto per la fornitura di vetture per la A1 Grand Prix. La Lola costru\u00ec 50 monoposto motorizzate dalla Zytek.\nIl costruttore britannico si occup\u00f2 della costruzione dei telai per l'A1 GP fino al 2008, mentre dal 2009 la nuova A1 GP viene costruita dalla Ferrari.\nDal 2009 queste vetture sono impiegate nell'Euroseries 3000, diventando dal 2010 l'unico telaio ammesso nella neonata Auto GP.\nVetture sport e Sport-prototipi.\nOltre alla gi\u00e0 citata esperienza di Eric Broadley con la \"Mk.6 GT\" e il suo coinvolgimento nel progetto della Ford GT40, per la stagione 1967 dalla \"Lola T70 Mk.II\" a carrozzeria barchetta vittoriosa nella CanAm fu derivata una vettura con carrozzeria coup\u00e9, denominata \"Mk.III\" e destinata alle gare di durata: vinse al 24 Ore di Daytona del 1969.\nAll'inizio degli anni settanta l'azienda produsse i modelli T210 e T212 per la categoria \"2 Litri\" del Gruppo 6, seguiti dalla serie T290 per la medesima categoria e, passando per la serie T280 da 3 litri e la T380 spinta ancora dal 3 litri Cosworth DFV, arriv\u00f2 alle T600 e T610 di classe \"IMSA GTP\" / \"FIA Gruppo C\" che sfruttavano l'aerodinamica ad effetto suolo.\nSul finire degli anni ottanta la Lola sigl\u00f2 un accordo con la Nissan in base al quale progett\u00f2 e realizz\u00f2 dei prototipi di Gruppo C marchiati Nissan. Dal 1989 al 1992 furono realizzate 5 differenti vetture.\nNel 1992 partecip\u00f2 al Campionato mondiale sportprototipi con un proprio telaio, realizzando la \"Lola T92/10\", prototipo chiuso spinto da un motore V10 Judd per la classe Sport 3,5 litri, ma questa serie fu soppressa poco dopo.\nLa casa inglese si ripresent\u00f2 nella categoria prototipi nel 1998, realizzando la \"B98/10\", una sport aperta venduta a scuderie private. Predisposta per essere equipaggiata con diverse motorizzazioni, colse vari successi. Si tratt\u00f2 della capostipite di una serie di prototipi realizzati nel corso degli anni fino ai giorni nostri.Nel 2001 collabor\u00f2 con la MG realizzando un telaio per la classe LMP-675 (attuale LMP2) adeguato alle esigenze del motore 4 cilindri in linea turbocompresso. La vettura fu ribattezzata \"MG-Lola EX257\". Si rivel\u00f2 molto veloce ma soffr\u00ec sempre di problemi di affidabilit\u00e0.\nNel 2008 present\u00f2 due nuovi telai la \"B08/60\" di classe LMP1 e la \"B08/80\" di classe LMP2, due coup\u00e9 chiusi, a distanza di 16 anni dai primi.\nIl team Charouz acquistasse un telaio B08/60, sul quale collocava il motore V12 della Aston Martin DBR9 fornito direttamente dalla casa madre, intenzionata ad una terza presa di contatto nei prototipi.\nNel 2009 l'Aston Martin entr\u00f2 ufficialmente tra i prototipi LMP1 acquistando dalla Lola alcuni telai \"B09/60\", che venivano poi rivisti livello aerodinamico, con una carrozzeria differente sviluppata dell'Aston Martin. Con questi prototipi, ribattezzati Lola-Aston Martin LMP1 e spinti dal motore V12 di 6.0 litri, il costruttore inglese vinse il campionato Le Mans Series.\nAltre categorie.\nLa Lola ha costruito vetture che hanno partecipato a molte categorie inferiori, anche come mezzo per affinare le capacit\u00e0 dei propri tecnici. Le vetture di queste categorie inferiori veniva costruite d'estate, mentre quelle per le categorie maggiori d'inverno, anche per mantenere occupata la \"factory\".\nLe vetture di Formula Atlantic derivavano da quelle pensate per la F2 e la F3, e altre vetture vennero pensate per la Formula Ford, la Sports 2000, la Formula Super Vee.\nPatrick Head, ingegnere capo storico della Williams, inizi\u00f2 a disegnare vetture proprio con Broadley.\nLa denominazione dei modelli.\nAl tempo della sua creazione, la Lola segue per le sue vetture sportive un preciso sistema di denominazione. I modelli sono indicati per ordine di costruzione, preceduto dal termine Mark.\nDal 1964 le denominazioni accolgono la parola \"Type\" (indicata con una \"T\"), con il primo, o primi due numeri indicanti il tipo di vettura, e gli altri due la variante.\nQuesto schema venne seguito fino al 1986; la \"T\" rimase ma i primi due numeri indicano l'anno di ideazione del modello, e le ultime due il tipo di vettura. Gli ultimi due numeri indicano anche eventuali varianti del modello. Un'altra variazione venne introdotta nel 1998, con la \"T\" rimpiazzata da una \"B\", in onore del neoproprietario, Martin Birrane.\nDal 1986 gli ultimi due numeri indicano la tipologia di vettura secondo questo schema:\nCos\u00ec una T92/10 \u00e8 una vettura per il gruppo C ideata nel 1992, e la B03/00 una vettura di Champ Car del 2003.\nAl di fuori di questo schema le vetture costruite dalla Lola per l'A1GP che vennero indicate come \"Lola A1GP\" o anche Lola B05/52.\nDal 2012.\nDopo essere stato acquistato da Martin Birrane nel 1998 in seguito all'insuccesso della scuderia \"MasterCard Lola\" in Formula 1, il 23 maggio 2012 il gruppo Lola Cars Automotive entra in amministrazione controllata, il 5 ottobre successivo, con la societ\u00e0 oberata da 32 milioni di sterline di debiti, gli amministratori hanno comunicato la cessazione delle trattative per la cessione dell'azienda, l'assenza di prospettive e l'esubero di tutto il personale rimasto. Successivamente la casa viene messa in liquidazione il 5 novembre 2012 quando Martin Birrane, proprietario del Lola Group, acquista la Lola Cars dai curatori fallimentari e in seguito l'azienda viene rilevata nel novembre del 2012 dalla Multimatic Sport che curer\u00e0 la prosecuzione e lo sviluppo di tutti i progetti del gruppo."}
{"id": "134754", "revid": "2034231", "url": "https://it.wikipedia.org/wiki?curid=134754", "title": "Apophis (personaggio)", "text": "Apophis \u00e8 un personaggio della serie televisiva di fantascienza \"Stargate SG-1\", interpretato da Peter Williams.\nDescrizione.\nUno dei pi\u00f9 vecchi Goa'uld viventi della Galassia, Apophis \u00e8 uno dei pi\u00f9 potenti Signori del Sistema mai vissuti, famoso per la sua astuzia e crudelt\u00e0 in battaglia. Tra i Goa'uld si parla di lui come di un grande re e di un implacabile signore della guerra.\nA un certo punto della loro storia, i Goa'uld rischiano l'estinzione, e i pi\u00f9 anziani e saggi tra loro scelgono di esplorare lo spazio per trovare una nuova razza aliena in cui incarnarsi. Ra, il Supremo Signore del Sistema e altri Goa'uld come lui danno inizio all'esplorazione spaziale. Giunto sul pianeta Terra, Ra esamina gli umani e li trova adatti ad ospitare nel proprio organismo un Goa'uld, a causa della facilit\u00e0 con cui la tecnologia e la biologia stessa dei Goa'uld possono riparare i loro corpi.\nGiunto sulla Terra insieme ai pochi Goa'uld sopravvissuti, Apophis si incarna nel corpo di uno scriba egizio del tempio di Amon, e, come gli altri superstiti all'estinzione, prende in prestito la religione dell'Antico Egitto, facendosi passare per un dio, il Serpente, Signore della Notte e della Morte, in costante contrapposizione con gli dei del giorno.\nSi serve dello Stargate per deportare sul suo vasto dominio galattico numerose popolazioni umane, governandole con il pugno di ferro e la devozione della sua falsa religione. Nel corso suo lungo regno, si fa numerosi nemici, primi fra tutti Ra, Cronus e, soprattutto, il demoniaco Sokar.\nIl suo impero \u00e8 molto vasto, comprende molte centinaia di pianeti per governare i quali si serve di numerosi Goa'uld minori al suo servizio, molti dei quali sono membri della sua famiglia. Il pi\u00f9 famoso di essi \u00e8 il servile e astuto Zipacna.\nDurante la rivolta di Abydos, Ra viene ucciso dal suo stesso ordigno esplosivo per mano del colonnello Jack O'Neill, e tra i Goa'uld inizia un fermento sociale con il quale molti Signori del Sistema tentano di ripartirsi il suo potere. Apophis ne approfitta per invadere il pianeta, soprattutto per garantirsi una serie di ospiti perfetti per i suoi figli.\nTra gli abydoniani che rapisce vi sono Skaara, grande amico di Jack O'Neill, e Sha're, moglie di Daniel Jackson. Il primo viene scelto per ospitare il principe Klorel, erede di Apophis, la seconda per la moglie Amonet, una regina Goa'uld. Contro le leggi Goa'uld, Apophis ha un figlio umano con Amonet; questo bambino verr\u00e0 successivamente battezzato Shifu. Shifu \u00e8 un Harcesis, e possiede le conoscenze di entrambi i genitori, ereditate geneticamente.\nPoich\u00e9 i terrestri, Tauri in lingua Goa'uld, si sono rivelati in grado di eliminare Ra, Apophis decide di invadere la Terra e schiavizzarne la popolazione, per renderla una fonte costante e sicura di nuovi ospiti e nuovi Jaffa. A tal fine prepara la maggior parte delle sue risorse militari in due grandi astronavi, scegliendo come proprio comandante in seconda il figlio Klorel, desideroso di ottenere la gloria di guerriero. Questa imminente invasione viene fermata in anticipo dall'Sg1, che grazie al recente salto Daniel Jackson in un universo parallelo, fa esplodere le sue due navi spaziali quando sono gi\u00e0 in orbita intorno al pianeta, causando la morte della maggior parte del suo esercito che si trovava a bordo. Apophis e Klorel tornano su Chulak umiliati, e il potere tra i Signori del Sistema di questo grande condottiero \u00e8 fortemente compromesso.\nApophis sa di dover agire in fretta per ristabilire il proprio potere, o i Signori del Sistema manderanno un sicario per ucciderlo e sceglieranno un altro Goa'uld per governare al suo posto. Pochi mesi pi\u00f9 tardi, i pochi avanzi del suo esercito un tempo poderoso vengono sgominati definitivamente da Sokar, suo antico rivale. L'ultimo dei suoi fedeli jaffa muore per sottrarlo a lui.\nDopo aver inviato un messaggio in codice alla Terra, fugge a bordo di una navetta jaffa, ormai, ridotto in fin di vita su di un mondo dove l'Sg1 lo soccorre, e decide di ospitarlo come prigioniero. Nel giro di poche ore muore a causa delle gravi sofferenze subite. Quando il simbionte alieno muore, l'ospite umano riprende il controllo di s\u00e9, e ricorda con rimpianto la vita prima della possessione, a Karnak, dove aveva una moglie e un figlio ed era uno scriba nel tempio di Amon. Con il controllo del mostruoso Apophis, gli era sembrato di precipitare in un terribile incubo da cui si \u00e8 risvegliato in un tempo che non \u00e8 il suo, in un mondo che non gli appartiene. Una volta portato a termine il rito funerario nell'antico stile egizio, praticato da Daniel Jackson, l'ospite muore serenamente, e il suo cadavere viene rimandato a Sokar con l'impiego dello Stargate.\nResuscitato dalla morte tramite il Sarcofago Goa'uld in presenza di Sokar, Apophis subisce nuove brutali torture, e in seguito viene inviato come capo delle guardie di Bynarr, Goa'uld minore al servizio di Sokar sull'infernale prigione lunare di Ne'tu.\nAlla morte di Sokar a bordo della sua nave ammiraglia, Apophis assume il controllo del vasto reame, dell'esercito e della flotta di quest'ultimo, superando di gran lunga il fasto e il potere del passato. Grazie a questo potere Apophis riesce a eliminare una volta per tutte alcuni dei suoi pi\u00f9 grandi e vecchi nemici come Heru-ur ed a mettere in crisi l'opposizione dei Tok'ra ed il dominio stesso dei Signori del Sistema. All'apice del potere e della gloria, Apophis viene attaccato dai potenti Replicatori e la sua nave si schianta contro il pianeta Delmak. Attualmente si ritiene che sia morto una volta per tutte. Apophis \u00e8 stato uno dei Goa'uld pi\u00f9 potenti mai esistiti e uno dei personaggi malvagi pi\u00f9 pericolosi di Stargate. Tra i goa'uld solo Anubis ha superato il potere e il prestigio di Apophis e questo si pu\u00f2 notare dal fatto che fino alla 5\u00aa stagione Apophis \u00e8 stato il cattivo principale della serie."}
{"id": "134759", "revid": "827882", "url": "https://it.wikipedia.org/wiki?curid=134759", "title": "Somme (fiume)", "text": "La Somme (da latino \"Samara\" a sua volta derivante da una parola celtica che significa \"tranquillit\u00e0\") \u00e8 un fiume del nord della Francia, che scorre nella regione dell'Alta Francia.\nDescrizione.\nLa sua sorgente \u00e8 vicino a San Quintino, nel dipartimento dell'Aisne e la sua foce nella Baia della Somme, nel dipartimento che porta il suo nome, dopo un percorso di 245\u00a0km.\nLa Somme \u00e8 caratterizzata da una pendenza lieve e una portata regolare. \u00c8 accompagnata da molti stagni e paludi, sfruttati per l'estrazione della torba, la caccia e pesca.\nLa costruzione del canale della Somme (iniziata nel 1770 e terminata nel 1843), lungo 170\u00a0km, ha favorito l'uso del fiume come via d'acqua.\nIl nome del fiume \u00e8 legato a quello della famosa battaglia svoltasi qui nel 1916 nel corso della Prima guerra mondiale fra Triplice intesa e Imperi centrali.\nAffluenti principali.\nI suoi affluenti principali sono: \nComuni attraversati.\nLa Somme attraversa, nel suo corso, 91 comuni; da monte verso valle:&lt;br&gt;"}
{"id": "134760", "revid": "1534511", "url": "https://it.wikipedia.org/wiki?curid=134760", "title": "Gruppo di Poincar\u00e9", "text": "In fisica ed in matematica il gruppo di Poincar\u00e9 \u00e8 il gruppo di isometrie dello spaziotempo di Minkowski. Si tratta del prodotto semidiretto delle traslazioni e delle trasformazioni di Lorentz, ed \u00e8 un gruppo di Lie non compatto a 10 dimensioni. L'algebra di Poincar\u00e9 \u00e8 l'algebra di Lie del gruppo di Poincar\u00e9. Questo gruppo prende il nome da Henri Poincar\u00e9.\nIl gruppo abeliano di traslazioni \u00e8 un suo sottogruppo normale, mentre il gruppo di Lorentz \u00e8 un sottogruppo, uno stabilizzatore di un punto.\nSi pu\u00f2 anche definire il gruppo di Poincar\u00e9 come un gruppo di estensione del gruppo di Lorentz determinato dalla sua rappresentazione vettoriale. Le sue rappresentazioni di energia positiva unitaria sono indicate dalla massa (numero non negativo) e dallo spin (intero o mezzo) e, nella meccanica quantistica sono associate a particelle.\nIn accordo con il programma di Erlangen, la geometria dello spazio di Minkowski \u00e8 definita dall'azione del gruppo di Poincar\u00e9: lo spazio di Minkowski \u00e8 considerato, per il gruppo, come uno spazio omogeneo.\nDefinizione.\nIl gruppo di Poincar\u00e9 \u00e8 il gruppo delle isometrie dello spaziotempo di Minkowski. Si tratta di un gruppo di Lie non compatto a 10 dimensioni, ed \u00e8 un sottogruppo minimale del gruppo delle trasformazioni affini invertibili da uno spazio in s\u00e9 stesso. Pi\u00f9 precisamente, il gruppo di Poincar\u00e9 \u00e8 un prodotto semidiretto delle traslazioni e del gruppo di Lorentz (il gruppo delle trasformazioni di Lorentz):\nL'algebra di Poincar\u00e9 \u00e8 l'algebra di Lie del gruppo di Poincar\u00e9, ed \u00e8 data dalle relazioni di commutazione:\ndove il vettore formula_4 \u00e8 il generatore delle traslazioni, il tensore formula_5 \u00e8 il generatore delle trasformazioni di Lorentz e il tensore formula_6 \u00e8 la metrica di Minkowski."}
{"id": "134761", "revid": "101508576", "url": "https://it.wikipedia.org/wiki?curid=134761", "title": "La maschera di ferro", "text": ""}
{"id": "134763", "revid": "1305772", "url": "https://it.wikipedia.org/wiki?curid=134763", "title": "L'uomo dalla maschera di ferro", "text": ""}
{"id": "134768", "revid": "125593342", "url": "https://it.wikipedia.org/wiki?curid=134768", "title": "Apocrifo di Giovanni", "text": "L'Apocrifo di Giovanni (Libro di Giovanni Evangelista o Libro segreto di Giovanni o Rivelazione segreta di Giovanni, in quanto qui \u00abapocrifo\u00bb sta a significare \u00absegreto\u00bb) \u00e8 un vangelo composto in lingua greca nel II secolo (entro il 185) attribuito (pseudoepigraficamente) a Giovanni apostolo. Si tratta di un vangelo gnostico.\nCitato da Ireneo di Lione, \u00e8 stato ritenuto perduto fino al ritrovamento di tre distinte versioni in lingua copta tra i Codici di Nag Hammadi nel 1945; pi\u00f9 una quarta versione.\nVersioni.\nL\"Apocrifo di Giovanni\" fu un libro estremamente diffuso tra i maestri gnostici, che lo rielaborarono pi\u00f9 volte, tanto che ne furono prodotte almeno cinque versioni:\nContenuto e tematiche trattate.\nL\"Apocrifo di Giovanni\" descrive l'apparizione di Ges\u00f9 all'apostolo, cui comunica una rivelazione privilegiata, non trasmessa nel suo ministero.\nLa rivelazione segreta descrivente creazione, caduta, redenzione dell'umanit\u00e0 contiene alcuni elementi tipici della dottrina gnostica:\nBreve riassunto.\nIl testo dell\"Apocrifo di Giovanni\" si apre con una prima scena dove si vede Giovanni salire al tempio per pregare. Raggiunto dalla voce di un notabile dell'ortodossia ebraica che gli insinua dubbi sul tradimento perpetrato dal falso maestro Ges\u00f9 che avrebbe distolto i suoi discepoli dall'osservanza della tradizione, Giovanni, triste e confuso, si allontana dal tempio, ritirandosi in un luogo deserto dove gli appare in visione colui che ha sconfitto la morte e gli impartisce nuovi insegnamenti segreti, affinch\u00e9 Giovanni non dubiti pi\u00f9 che il suo maestro lo ha tradito, ma gli ha insegnato la verit\u00e0."}
{"id": "134772", "revid": "1605525", "url": "https://it.wikipedia.org/wiki?curid=134772", "title": "Atti di Giovanni", "text": "Gli Atti del santo apostolo ed evangelista Giovanni il teologo o brevemente Atti di Giovanni sono un apocrifo del Nuovo Testamento relativo a Giovanni apostolo, scritto in greco nella seconda met\u00e0 del II secolo. Presenta influenze docetiste e gnostiche.\nLa tradizione indica come autore un certo Leucio Carino, discepolo dell'apostolo Giovanni, che avrebbe composto anche altri Atti apocrifi, compresi nel cosiddetto \"ciclo leuciano\": Atti di Pietro, Giovanni, Andrea, Tommaso, Paolo.\nIl testo \u00e8 pervenuto in una duplice versione. La versione pi\u00f9 antica \u00e8 pi\u00f9 lunga ma \u00e8 pervenuta priva della parte iniziale: descrive arrivo, predicazione e miracoli di Giovanni a Efeso, dopo aver lasciato la citt\u00e0 di Mileto nella quale si era rifugiato per sfuggire alle persecuzioni dei giudei a Gerusalemme.\nUna versione pi\u00f9 recente e pi\u00f9 breve descrive l'incontro tra Giovanni e Domiziano, il suo esilio a Patmos, quindi il suo ritorno e morte a Efeso.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "134779", "revid": "484362", "url": "https://it.wikipedia.org/wiki?curid=134779", "title": "Saona", "text": "La Saona (in francese \"Sa\u00f4ne\") \u00e8 un importante fiume dell'est della Francia, principale affluente di destra del Rodano. La sua sorgente si trova a quote modeste (402\u00a0m sul livello del mare) presso Viom\u00e9nil nel dipartimento dei Vosgi. Il fiume si arricchisce progressivamente di vari apporti scorrendo sinuoso fino a ricevere il suo principale affluente: il fiume Doubs.\nDa questa confluenza diventa navigabile sino alla foce (presso Lione) nel Rodano dopo un corso lungo 480\u00a0km.\nIl fiume, pur con un regime quasi esclusivamente pluviale (esclusa la porzione di bacino drenata dall'affluente Doubs), beneficia per\u00f2 nel suo alto corso della regolarit\u00e0 delle precipitazioni tipiche del clima Oceanico, fornendo cos\u00ec un notevole apporto medio d'acqua al fiume Rodano (473\u00a0m3/s), al punto da costituirne da Lione in poi quasi la met\u00e0 della sua portata ordinaria.\nIl suo nome deriva dal nome della dea celtica \"Souconna\", mentre il nome latino era \"Arar\".\nDipartimenti e principali citt\u00e0 attraversate.\nLa Saona attraversa nel suo corso 205 comuni, distribuiti su sei dipartimenti, appartenenti a quattro regioni, i pi\u00f9 importanti dei quali sono:\nAffluenti.\nI principali affluenti sono:"}
{"id": "134786", "revid": "125565626", "url": "https://it.wikipedia.org/wiki?curid=134786", "title": "Inn", "text": "L'Inn (in romancio \"En\", in latino \"Aenus\", in italiano storico \"Eno\" o \"Inno\") \u00e8 un importante fiume dell'Europa centrale, tributario destro del Danubio, lungo 517 chilometri. Il punto pi\u00f9 alto del suo bacino idrografico \u00e8 il Piz Bernina, a metri, mentre la sorgente \u00e8 considerata essere il Lago Lunghin ( m), ubicato nelle Alpi Svizzere, vicino al Passo del Maloja in alta Engadina (dal romancio \"Engiadina\": \"giardino dell'Inn\"), a ovest di St. Moritz, vicino al confine italiano.\nIdrografia.\nA poca distanza dalla sorgente forma i due laghi di Sils e di Silvaplana, dai quali esce verso nord-est, percorrendo tutta l'Engadina e passando per importanti centri abitati come St. Moritz e Zernez. Nei pressi di Zernez l'Inn riceve le acque dello Sp\u00f6l, che nasce in territorio italiano dalla Forcola di Livigno. Dopo Scuol nella bassa Engadina il fiume traccia per un breve tratto il confine tra Svizzera e Austria per poi entrare definitivamente nel Tirolo austriaco nei pressi di Pfunds e giungere a Landeck ed infine scorrere in direzione est fino ad attraversare Innsbruck (in tedesco \"ponte sull'Inn\"). Nei pressi di Kufstein l'Inn lascia la vallata che prende il suo nome ed entra in Baviera (Germania), dove scorre verso nord e attraversa citt\u00e0 come Rosenheim, Wasserburg am Inn e Waldkraiburg, poi il percorso vira a est, scorre presso M\u00fchldorf am Inn e Neu\u00f6tting e riceve i due grandi tributari Alz e Salzach.\nDa qui alla confluenza col Danubio forma il confine tra la Germania (Baviera) e l'Austria (Austria Superiore). Citt\u00e0 in questa ultima sezione del fiume sono Simbach am Inn, Braunau am Inn e Sch\u00e4rding. Tra le piccole cittadine sul fiume ci sono Braunau am Inn in Austria, luogo di nascita di Adolf Hitler e Marktl am Inn in Baviera (Germania), luogo di nascita del Papa Benedetto XVI.\nInfine a Passavia l'Inn confluisce nel Danubio (nei pressi della confluenza dell'Ilz). Sebbene l'Inn abbia un flusso medio maggiore del Danubio alla confluenza e il suo bacino contenga il punto pi\u00f9 alto del bacino dell'Inn-Danubio, l'Inn \u00e8 considerato un tributario del Danubio, perch\u00e9 quest'ultimo ha una lunghezza maggiore, un bacino pi\u00f9 ampio e ha un flusso pi\u00f9 regolare.\nL'Inn \u00e8 l'unico fiume che nasce in Svizzera e sfocia nel Mar Nero (attraverso il Danubio).\nIl fiume \u00e8 luogo di attivit\u00e0 sportive come rafting e windsurf sui laghi che forma."}
{"id": "134787", "revid": "307923", "url": "https://it.wikipedia.org/wiki?curid=134787", "title": "Peter Serkin", "text": "Biografia.\nFiglio del pianista Rudolf Serkin e nipote del violinista Adolf Busch, mentre sua madre Irene Busch era stata anch'essa una violinista nel \"Busch Quartet\", Peter entr\u00f2 all'et\u00e0 di undici anni al \"Curtis Institute of Music\", dove tra gli altri aveva insegnato suo padre.\nCollabor\u00f2 con molti musicisti e con complessi di fama ed inoltre fu uno dei membri fondatori del TASHI. Incise musica classica per diverse etichette discografiche.\nNel novembre 1959 suon\u00f2 con una orchestra da camera nel primo concerto nella Carnegie Hall di New York dove nel 1965 tenne il suo primo recital. Nel 1966 vinse il Grammy Award al miglior nuovo artista di musica classica per l'album J. S. Bach - Goldberg Variations del 1965 per la RCA Victor Red Seal. Nel 1968 partecip\u00f2 al Festival dei Due Mondi di Spoleto con l'artista Rudi Stern. Nel 1983 suon\u00f2 nella prima esecuzione assoluta nella Symphony Hall di Boston del Concerto per pianoforte e orchestra di Peter Lieberson diretto da Seiji Ozawa.\nViveva nel Massachusetts con la moglie Regina ed i loro cinque figli. \u00c8 morto nello stato di New York il 1\u00ba febbraio 2020 all'et\u00e0 di 72 anni per un tumore del pancreas."}
{"id": "134794", "revid": "124979410", "url": "https://it.wikipedia.org/wiki?curid=134794", "title": "Tina Pica", "text": "Biografia.\nNacque nel quartiere Borgo Sant'Antonio, da Giuseppe Pica e l'attrice Clementina Cozzolina. Ancora bambina, la piccola Tina cominci\u00f2 a lavorare come attrice con i suoi genitori in una compagnia teatrale ambulante, a Napoli e dintorni, distinguendosi gi\u00e0 per il notevole talento. In giovent\u00f9 lavor\u00f2 nella popolare Compagnia Drammatica diretta da Federico Stella, formazione che, in pianta stabile al Teatro San Ferdinando di Napoli, portava in scena i drammi di Eduardo Minichini, Luigi De Lise, Francesco G. Starace, Crescenzo Di Maio e dallo stesso Federico Stella.\nLa Pica a sua volta fond\u00f2 una compagnia negli anni venti, il \"Teatro Italia\", e cominci\u00f2 lei stessa a scrivere commedie. Negli anni trenta incontr\u00f2 la compagnia di Eduardo De Filippo, con il quale inizi\u00f2 una collaborazione in commedie teatrali come \"Napoli milionaria\", \"Filumena Marturano\", e \"Questi fantasmi\". A parte l'apparizione in due film muti di Elvira Notari del 1916, l'esordio fu nel film \"Il cappello a tre punte\" (1934), di Mario Camerini, seguito da \"Fermo con le mani\" di Gero Zambuto del 1937, con Tot\u00f2. Dopo \"Il voto\" (1950) e \"Ergastolo\" (1952), a 69 anni interpret\u00f2 Caramella in \"Pane, amore e fantasia\" (1953), \"Pane, amore e gelosia\" (1954), per cui vinse il Nastro d'argento alla migliore attrice non protagonista, e \"Pane, amore e...\" (1955), che la consacrarono come una delle caratteriste comiche pi\u00f9 amate del cinema italiano del dopoguerra.\nTra le sue interpretazioni pi\u00f9 popolari si ricordano \"Buonanotte... avvocato!\" (1955), \"Destinazione Piovarolo\" (1955), \"Un eroe dei nostri tempi\" (1955), \"Era di venerd\u00ec 17\" (1956), \"Ci sposeremo a Capri\" (1956), \"La nonna Sabella\" (1957), \"La nipote Sabella\" (1958), \"Lazzarella\" (1957), \"Il conte Max\" (1957), \"La zia d'America va a sciare\" (1958), \"La duchessa di Santa Lucia\" (1959), \"La Pica sul Pacifico\" (1959), \"Non perdiamo la testa\" (1959) e \"Ieri, oggi, domani\" (1963), il suo ultimo film, a 79 anni.\nTina Pica si spos\u00f2 due volte; nel 1912 con l'orefice Michele Ferrari, che mor\u00ec dopo sei mesi di matrimonio. Qualche anno dopo mor\u00ec pure la loro bambina. Nel 1935 Tina spos\u00f2 un appuntato della polizia municipale, Vincenzo Scarano. Con lui scrisse anche alcuni testi teatrali. Rimasero insieme fino alla morte di lui, nel 1967.\nTina Pica mor\u00ec a 84 anni a Napoli, a casa del nipote Giuseppe. A lei sono state intitolate una via a Roma e un giardino a Napoli."}
{"id": "134800", "revid": "125611433", "url": "https://it.wikipedia.org/wiki?curid=134800", "title": "Antonella Bellutti", "text": "Fu due volte campionessa olimpica, nell'inseguimento ad Atlanta 1996 e nella corsa a punti a Sydney 2000.\nCarriera.\nNella giovinezza Bellutti, allenata da Claudio Vantini, fu un'ottima interprete dei 100 m ostacoli, diventando primatista italiana juniores nei 100 metri ad ostacoli e vincendo sette titoli giovanili italiani; pratic\u00f2 anche la pallacanestro. Nel 1991, in seguito a un infortunio alla gamba, inizi\u00f2 a praticare il ciclismo; passata all'agonismo, nel 1992 si classific\u00f2 seconda nella specialit\u00e0 dell'inseguimento ai campionati italiani. Si tesser\u00f2 con la S.C. Adriana Bolzano.\nLa prima soddisfazione internazionale arriv\u00f2 ai mondiali 1995 a Bogot\u00e0, in cui ottenne la medaglia d'argento nell'inseguimento individuale, battuta da Rebecca Twigg. Il 6 aprile 1996 a Cali, adottando la posizione \"Superman\" gi\u00e0 introdotta da Chris Boardman, stabil\u00ec il nuovo record del mondo sui 3 chilometri da fermo (3'31\"924); in stagione partecip\u00f2 ai Giochi olimpici di Atlanta, vincendo la medaglia d'oro nell'inseguimento, e si aggiudic\u00f2 inoltre il bronzo mondiale di inseguimento. Nel 2000 prese parte ai Giochi olimpici di Sydney, vincendo un'altra medaglia d'oro, questa volta nella corsa a punti, prima ciclista italiana a vincere due ori in due edizioni consecutive dei Giochi; fu invece quinta nell'inseguimento.\nAltri successi del periodo furono tre Coppe del mondo di specialit\u00e0 (inseguimento nel 2000, corsa a punti nel 1999 e 2000) e quattordici singole prove di Coppa, l'oro agli europei di omnium endurance di Berlino del 1997, due omnium alla Sei giorni di Milano, nel 1998 e nel 1999, oltre a sedici titoli italiani: sette nell'inseguimento (consecutivi, dal 1994 al 2000), sei nei 500 metri a cronometro (consecutivi, dal 1995 al 2000), due nella velocit\u00e0 (1997 e 2000) e uno nella corsa a punti (1997).\nRitiratasi dal ciclismo a fine 2000 (nonostante qualche sporadica apparizione tra 2003 e 2004), nel 2002 partecipa come frenatrice di Gerda Weissensteiner alla prova di bob a due ai Giochi olimpici invernali di Salt Lake City, piazzandosi in settima posizione.\nAttivit\u00e0 extra-agonistica.\nInsegnante di educazione fisica diplomata all'Isef di Firenze nel 1993, poi iscritta all'Albo Pubblicisti dal 1997, tra anni '90 e 2000 Bellutti collabora con il \"Gazzettino\" di Venezia curando per sei anni la rubrica \"A ruota libera\". Il 18 aprile del 2001 viene eletta nella Giunta Nazionale del Comitato olimpico nazionale italiano, e nel gennaio del 2003 entra, come rappresentante unica degli atleti, nella Commissione ministeriale antidoping e nella commissione ministeriale per le pari opportunit\u00e0 nello sport.\nNell'aprile del 2002 torna nel mondo del ciclismo in qualit\u00e0 di direttore tecnico del settore pista della Nazionale di ciclismo, dimettendosi per\u00f2 pochi mesi dopo per contrasti con la Federazione. Nel frattempo collabora con Tv private per rubriche e programmi sportivi.\nDal 2005 al 2013 \u00e8 insegnante e coordinatrice dell'opzione sportiva del liceo scientifico \"G. Toniolo\" di Bolzano, per cui elabora e implementa un modello di didattica flessibile per la doppia carriera. Attraverso un algoritmo basato su indicatori di impegno e merito rende possibile, trasparente, oggettivo e ripetibile la valutazione del livello dell'atleta e, in relazione alla valutazione, l'applicazione di diversi interventi di didattica flessibile. Nel 2011 le viene chiesto di adattare il modello presso l'Universit\u00e0 di Trento, per cui prende vita il progetto di doppia carriera \"Top Sport\"; lo stesso modello viene poi adottato per il progetto dual career dall'Universit\u00e0 di Verona.\nDal 2011 al 2013 progetta, implementa e monitora il progetto UniFit per l'Universit\u00e0 di Trento, al fine di creare un protocollo di screening motorio e di relativi programmi di attivit\u00e0, dedicato alla promozione dello stile di vita sano e attivo tra gli studenti sedentari. Dal 2012 al 2013 \u00e8 anche responsabile del settore volontari del Comitato Organizzatore della XXVI Universiade invernale, svoltasi in Trentino-Alto Adige dall'11 al 21 dicembre 2013.\nNel 2014 si trasferisce da Rovereto ad Andogno, frazione del comune di San Lorenzo Dorsino nel Parco naturale Adamello Brenta, dove con la compagna Viviana Maffei ristruttura la vecchia locanda dei bisnonni Bellutti, riportandola in attivit\u00e0 come locanda con cucina bio-vegana. Nel 2017 esce il suo libro \"La vita \u00e8 come andare in bicicletta\", edizioni Sonda, in cui racconta la sua scelta alimentare, i motivi per cui ha prediletto l'alimentazione vegetale e parla dei disturbi del comportamento alimentare nello sport agonistico. Grazie a questo libro vince il premio Rotary Trentino con cui apre il primo corso di alimentazione vegetale in relazione alla performance sportiva nel corso di scienze motorie dell'Universit\u00e0 di Verona.\nNel 2019 \u00e8 incaricata dall'ufficio sport della presidenza del consiglio dei Ministri come ambasciatrice per l'European Week of Sport. Nel 2020 progetta, implementa e monitora il progetto Amova Kleos, finanziato da Sport&amp;Salute e dedicato alla promozione dell'attivit\u00e0 motoria e allo screening della condizione psicofisica tra gli over 65. Il 7 dicembre 2020 annuncia la sua candidatura alla Presidenza del Comitato olimpico nazionale italiano: della sua squadra fanno parte, fra gli altri, anche le campionesse Manuela Benelli e Stefania Passaro. Nel maggio 2021 viene riconfermato presidente Giovanni Malag\u00f2 ma la relazione prevoto di Antonella Bellutti rerster\u00e0 memorabile: purtroppo Il CONI non ha previsto registrazioni o dirette streaming quindi \u00e8 disponibile solo una registrazione da uno schermo della sala attigua. Certo la qualit\u00e0 del video non \u00e8 perfetta, rispetto alla perfezione tecnica, l' importante \u00e8 rendere noto il contenuto dell'intervento: clicca qui per vederlo."}
{"id": "134802", "revid": "99185", "url": "https://it.wikipedia.org/wiki?curid=134802", "title": "Terzo principio della termodinamica", "text": "Il terzo principio della termodinamica, detto anche teorema di Nernst, \u00e8 un teorema della termodinamica.\nNato e formulato inizialmente come \"principio\", pu\u00f2 essere \"dimostrato\" a partire da altri principi, e in particolare dal secondo.\nCome il secondo principio, a cui \u00e8 strettamente legato, questo stabilisce l'impossibilit\u00e0 di realizzare una certa classe di fenomeni. Esistono varie formulazioni, una moderna \u00e8 la seguente:\nAllo zero assoluto (zero kelvin), il sistema deve essere in uno stato con la minima possibile energia, e l'affermazione di sopra della terza legge, afferma che un cristallo perfetto a tale temperatura minima ha solo un microstato possibile. L'entropia \u00e8 infatti da una punto di vista statistico proporzionale al logaritmo del numero di microstati accessibili, e per un sistema consistente di molte particelle, la meccanica quantistica indica che vi \u00e8 un solo unico stato chiamato stato fondamentale con la minima energia. Se il sistema non ha un ben preciso ordine (ad esempio se \u00e8 un solido amorfo), allora in pratica rimane una entropia finita anche allo zero assoluto, ma il sistema a bassa temperatura rimane bloccato in una delle tante configurazione che hanno minima energia. Il valore costante residuale \u00e8 detto entropia residua del sistema. \nLa formulazione di questo principio secondo Nernst-Simon si preoccupa di processi termodinamici a bassa temperatura costante:\nIn questo caso si intende per sistema condensato un liquido o un solido.\nLa formulazione classica di Nernst (attualmente \u00e8 considerata pi\u00f9 una conseguenza della terza legge della termodinamica piuttosto che la legge stessa) afferma:\nEsiste anche una formulazione della terza legge che si occupa del comportamento specifico dell'energia:\nIl terzo principio come teorema.\nIl terzo principio della termodinamica \u00e8 a tutti gli effetti un teorema. Per dimostrarlo si immagini di avere a che fare con una macchina reversibile che lavora tra le temperature formula_1 e formula_2, non importa quale delle due sia la maggiore. Si supponga poi che la macchina in questione scambi le quantit\u00e0 di calore formula_3 e formula_4 con sorgenti alle temperature formula_1 e formula_2 rispettivamente. In questo modo pu\u00f2 essere definita operativamente la temperatura assoluta (misurata in kelvin) utilizzando la relazione\nda cui risulta chiaro come variare una temperatura non significa altro che moltiplicarla per una certa quantit\u00e0, ovvero il rapporto tra gli scambi di calore. Cos\u00ec se si avesse a disposizione un frigorifero, reale questa volta, che \u00e8 in grado, ad ogni suo ciclo, di far diminuire la sua temperatura di un fattore formula_8 esso non riuscirebbe mai a giungere allo zero assoluto con un numero finito di cicli: infatti, per il secondo principio della termodinamica, il rendimento di una macchina reale formula_9 \u00e8 pari a\ncon\nGrazie a queste ultime due propriet\u00e0 \u00e8 facile comprendere che\novvero che il rapporto tra il calore ceduto e quello assorbito non pu\u00f2 mai assumere un valore nullo. In questo senso, per esempio, se un frigorifero riuscisse ad ogni ciclo a dimezzare la sua temperatura, non riuscirebbe in alcun caso, e tantomeno con un unico ciclo, a portarla a zero in un tempo finito.\nGiustificazione statistica.\nDal punto di vista microscopico, quindi nel campo della meccanica statistica, il terzo principio pu\u00f2 essere espresso in questo modo:\nCome si nota, appare l'espressione \"entropia assoluta\", ovvero l'entropia non viene considerata in relazione al calore scambiato in una reazione, ma piuttosto come grandezza assoluta. In termodinamica statistica, infatti, l'entropia \u00e8 data dalla relazione \ndove formula_14 \u00e8 l'entropia, formula_15 \u00e8 la costante di Boltzmann, data da formula_16 (cio\u00e8 il rapporto tra la costante dei gas perfetti e la costante di Avogadro) e formula_17 \u00e8 il numero di microstati del sistema compatibile col numero di macrostati.\nDall'equazione risulta evidente che la variabile da cui dipende l'entropia \u00e8 formula_17; infatti, formula_19 ed formula_20 sono due costanti e per questo lo \u00e8 anche formula_21. Il macrostato pu\u00f2 essere definito come l'insieme delle condizioni macroscopiche di un sistema, quindi pressione, temperatura, numero di moli e volume. Il microstato \u00e8 invece un concetto legato al tempo. Si pu\u00f2 immaginare di scattare all'istante formula_22 una foto ad un sistema che si trovi in determinate condizioni, cio\u00e8 in un ben preciso macrostato. In tale istante, ognuna delle particelle del sistema ha una determinata posizione, diversa da quella che si pu\u00f2 osservare in una seconda foto scattata all'istante formula_23. La rapidit\u00e0 e la possibilit\u00e0 che hanno queste particelle di cambiare la loro posizione dipende dal macrostato.\nIntuitivamente \u00e8 facile notare come il numero di microstati possibili cambi a seconda delle condizioni che definiscono il macrostato del sistema. Infatti,\nQueste considerazioni permettono di affermare che tra l'entropia di un solido, quella di un liquido e quella di un gas sussiste in genere la seguente relazione:\nRisulta chiaro, quindi, che se la temperatura \u00e8 di 0 K, anche l'energia cinetica delle particelle che compongono il sistema \u00e8 0 e, di conseguenza, queste ultime restano ferme. Il numero di microstati possibili compatibili con tale macrostato \u00e8 1 e, poich\u00e9 il logaritmo di 1 \u00e8 0, formula_14 risulta essere pari a zero.\nEsiste una eccezione al fatto che l'entropia della fase solida sia inferiore alla fase liquida: il caso dell'elio-3. Infatti per questo isotopo dell'elio al di sotto di 0.31 K l'entropia del solido \u00e8 maggiore di quella del liquido.\nLa spiegazione \u00e8 che al di sotto di 0.31 K il solido continua ad avere due stati dello spin, quindi con una entropia finita, mentre il liquido essendo un liquido di Fermi ha una entropia che diminuisce linearmente con la temperatura. A temperatura molto pi\u00f9 bassa (frazioni di mK) anche l'entropia dell'elio-3 solido va a zero e quindi il terzo principio continua ad essere valido. \nDimostrazione statistica del terzo principio.\nDal punto di vista statistico, il terzo principio pu\u00f2 essere dimostrato nel modo seguente.\nSi pu\u00f2 introdurre la probabilit\u00e0 che all'equilibrio termico un singolo sistema canonico (che si mantiene all'equilibrio mediante soli scambi di calore) occupi un determinato livello energetico formula_26, definita come:\ndove le formula_28 rappresentano la molteplicit\u00e0 dello stato quantistico (che non dipende dal volume o dalla pressione del sistema, ma solo dalle simmetrie interne del sistema), formula_29 \u00e8 la funzione di partizione canonica e formula_30.\nA questo punto si pu\u00f2 effettuare un limite per formula_31, ovvero per formula_32:\ndove l'ultimo passaggio \u00e8 giustificato dal fatto che per formula_34, l'esponenziale al numeratore tende ad annullare tutta la frazione. La formula_35 \u00e8 la delta di Kroneker, che vale 1 solo quando formula_36.\nA questo punto si possono calcolare l'energia e l'entropia del sistema iniziale nel limite per formula_31:\nLa prima relazione mostra che per formula_40, l'energia del sistema \u00e8 solo quella dello stato fondamentale, detta energia di punto zero.\nLa seconda relazione invece mostra che in generale l'entropia per formula_40 non dipende da variabili di stato termodinamiche, ma solo dalla molteplicit\u00e0 dello stato fondamentale.\nIl terzo principio a partire dall'equazione dei gas perfetti.\nIl terzo principio della termodinamica pu\u00f2 essere ritenuto valido (anche se non \u00e8 una dimostrazione rigorosa) partendo dall'equazione di stato dei gas perfetti:\nSi vuole realizzare una trasformazione isobara (a pressione costante) di un gas ideale. Esplicitando l'equazione rispetto al volume risulta che:\nLa temperatura risulta quindi direttamente proporzionale al volume:\nSe quindi la temperatura \"T\" fosse pari a 0 kelvin (zero assoluto), il volume del gas diventerebbe pari a 0 metri cubi.\nCi\u00f2 non \u00e8 possibile presumendo che, essendo la massa \"m\" del gas diversa da 0 (avendo supposto il gas esistente), la densit\u00e0 sarebbe:\nChe non \u00e8 evidentemente possibile a causa della divisione per zero.\nTale dimostrazione non \u00e8 rigorosa perch\u00e9 il fatto che il gas abbia temperatura uguale a 0 non implica che il volume debba essere necessariamente uguale a 0. Questo \u00e8 dovuto al fatto di avere assunto come equazione si stato l'equazione dei gas perfetti: a rigore, la dimostrazione non si pu\u00f2 applicare al di fuori di sistemi descritti da tale equazione, mentre in natura si ha un enorme quantit\u00e0 di esempi di sistemi descritti da altre equazioni di stato.\nIn realt\u00e0 il ragionamento rimane lo stesso poco rigoroso: il gas potrebbe avere infatti temperatura uguale a 0 e volume arbitrario a patto di avere anche pressione nulla (tale valore della pressione renderebbe indeterminata la formula del calcolo del volume). Tale situazione sarebbe anche coerente con il fatto che, dato che allo zero assoluto le molecole sono ferme, non urtano contro le pareti di un ipotetico contenitore e quindi il gas \u00e8 privo di pressione."}
{"id": "134803", "revid": "287204", "url": "https://it.wikipedia.org/wiki?curid=134803", "title": "Lola Cars International", "text": ""}
{"id": "134804", "revid": "287204", "url": "https://it.wikipedia.org/wiki?curid=134804", "title": "Lola Cars Ltd", "text": ""}
{"id": "134805", "revid": "486946", "url": "https://it.wikipedia.org/wiki?curid=134805", "title": "Mastercard Lola Formula One Team", "text": ""}
{"id": "134806", "revid": "438", "url": "https://it.wikipedia.org/wiki?curid=134806", "title": "Terza legge della termodinamica", "text": ""}
{"id": "134807", "revid": "438", "url": "https://it.wikipedia.org/wiki?curid=134807", "title": "Seconda legge della termodinamica", "text": ""}
{"id": "134808", "revid": "438", "url": "https://it.wikipedia.org/wiki?curid=134808", "title": "Prima legge della termodinamica", "text": ""}
{"id": "134809", "revid": "438", "url": "https://it.wikipedia.org/wiki?curid=134809", "title": "Legge zero della termodinamica", "text": ""}
{"id": "134810", "revid": "400694", "url": "https://it.wikipedia.org/wiki?curid=134810", "title": "Juan Jos\u00e9 Bigas Luna", "text": ""}
{"id": "134820", "revid": "2056951", "url": "https://it.wikipedia.org/wiki?curid=134820", "title": "Eccellenza (trattamento)", "text": "Eccellenza \u00e8 un trattamento di antica origine, adottato dalle consuetudini e convenzioni protocollari in campo amministrativo, giudiziario, politico-militare, religioso e nobiliare di numerosi paesi.\nEsso \u00e8 utilizzato in presenza delle cariche cui \u00e8 rivolto con l'espressione \"vostra eccellenza\", \"sua eccellenza\", le \"loro eccellenze\" e, per gli stranieri e in ambiente diplomatico, \"Your Excellency\". Il trattamento, nelle comunicazioni scritte, viene normalmente abbreviato con \"V.E.\" o \"S.E.\" o \"Y.E.\". La variante ecclesiastica \"sua eccellenza reverendissima\" \u00e8 riservata a vescovi e arcivescovi.\nUsi.\nNel cerimoniale diplomatico, si riserva tale trattamento agli ambasciatori residenti e consoli di carriera o onorari. L'appellativo \u00e8 anche utilizzato, nelle cerimonie ufficiali, per rivolgersi ad un capo di Stato o ad un ministro.\nNella tradizione nobiliare, il trattamento di eccellenza veniva riconosciuto dal sommo pontefice e dai sovrani ai capi delle pi\u00f9 importanti casate, talora ad alcune consorti, al principe assistente al Soglio pontificio e a numerosi altri componenti della corte pontificia.\nNella Chiesa cattolica, il trattamento di eccellenza \u00e8 inoltre riservato ai vescovi ed arcivescovi, eccezione fatta per i cardinali, i quali hanno diritto al trattamento di eminenza. Va precisato che tali trattamenti vanno accompagnati dall'aggettivo \"reverendissima\".\nUso in Italia.\nIl trattamento in Italia \u00e8 ancora utilizzato per i prefetti in sede; inoltre, \u00e8 tradizione riservare tale trattamento al primo presidente e al procuratore generale della Cassazione, ai presidenti delle Corti di Appello e ai procuratori generali.\nL'assegnazione del trattamento venne disciplinata dal R.D. 16 dicembre 1927, n. 2210: l'art. 4 del decreto statuiva infatti che i personaggi compresi nelle prime quattro categorie dell'ordine delle precedenze\nSulla base di questa normativa beneficiarono del privilegio anche i presidenti delle Corti di Appello, i gradi vertice (compresi generali di corpo d'armata, generali di squadra aerea e ammiragli di squadra) delle forze armate, i prefetti in sede ed il capo della Polizia. In conseguenza, il trattamento entr\u00f2 nella prassi sino a quando il Decreto Legislativo Luogotenenziale 28 giugno 1945, n. 406 ne stabil\u00ec l'abolizione con questa frase:\nTale decreto, per\u00f2, non fu sempre seguito: ci\u00f2 diede adito a comportamenti diversi per cui la Presidenza del Consiglio diram\u00f2 la Circ. 23.V.1950 n. 39568 con la quale precisava che il titolo era stato abolito con il D.L.Lgt. del 1945 e che comunque il trattamento di eccellenza non veniva menzionato negli atti ufficiali dello Stato.\nTuttavia la circolare non ottenne alcun effetto chiarificatore, lasciando invariata l'anomalia di una legge non sempre seguita.\nNel 1996 uno scritto del ministro dell'Interno di allora, Giorgio Napolitano, impart\u00ec al riguardo disposizioni precise concernenti la stesura di proprie lettere: l'uso di S.E. \"non\" poteva essere rivolto a giudici e prefetti.\nCorrettamente, possono essere appellati \"eccellenza\" gli ambasciatori titolari di ambasciate, i vescovi, e i sommi gradi dell'Ordine Equestre del Santo Sepolcro di Gerusalemme e del Sovrano Militare Ordine di Malta.\nUso ecclesiastico.\nPer effetto del decreto \"Sanctissimus\" della Sacra Congregazione del Cerimoniale del 31 dicembre 1930 la Santa Sede concesse ai vescovi cattolici il trattamento di \"Eccellenza Reverendissima\" (in latino \"Excellentia Reverendissima\"). Negli anni successivi alla Prima guerra mondiale il trattamento di \"Eccellenza\", proprio degli ambasciatori e gi\u00e0 dato ai nunzi apostolici era gi\u00e0 stato riferito ai vescovi. L'aggettivo \"Reverendissima\" serviva a distinguere il titolo ecclesiastico dal titolo di \"Eccellenza\" dato a personalit\u00e0 civili.\nL'istruzione \"Ut sive sollicite\" della Segreteria di Stato della Santa Sede rese opzionale l'aggettivo \"Reverendissima\":\ne conferm\u00f2 il trattamento di \"Eccellenza\" per i vescovi, per il decano del Tribunale della Rota Romana, per il segretario del Supremo Tribunale della Segnatura Apostolica e per il vicecamerlengo.\nSecondo la lettera del decreto del \"Sanctissimus\" del 31 dicembre 1930, anche ai patriarchi era riservato il trattamento di \"eccellenza reverendissima\", ma in pratica la Santa Sede continu\u00f2 a rivolgersi a loro con il trattamento di \"beatitudine\", che fu formalmente sanzionato con il motu proprio \"Cleri sanctitati\" del 2 giugno 1957."}
{"id": "134822", "revid": "729019", "url": "https://it.wikipedia.org/wiki?curid=134822", "title": "Lola Aylings", "text": "Lola Aylings \u00e8 un'azienda produttrice di barche a remi e specificatamente di barche da canottaggio. L'azienda si form\u00f2 nel 2001 quando la Lola Racing Cars (specializzata nella fibra di carbonio) compr\u00f2 la Aylings ed ha sede ad Huntingdon nel Regno Unito.\nAylings era stata fondata nel 1859. Originariamente produceva remi, ma cominci\u00f2 la produzione di barche negli anni ottanta dopo aver comprato Carbocraft e di kayak nel 1998 dopo aver comprato Kobra Kayaks."}
{"id": "134825", "revid": "57342", "url": "https://it.wikipedia.org/wiki?curid=134825", "title": "Camillo Camilliani", "text": "Di lui si hanno notizie storiche certe dal 1574 al 1603. Lavor\u00f2 alla Fontana Pretoria di Palermo, prima di specializzarsi in \"ingegneria militare\", progettare ed eseguire fortificazioni lungo le coste siciliane, allora tormentate dai corsari ottomani e dai corsari barbareschi. Il progetto fu talmente organico e di alta qualit\u00e0 da costituire la base di un vero e proprio sistema di torri costiere della Sicilia, analogo per certi versi a quelli che nello stesso periodo si andavano costruendo in Italia e in tutti i domini dell'impero spagnolo.\nBiografia.\nLa Fontana Pretoria.\nNel 1574 insieme al fiorentino Michelangelo Nacherini diresse i lavori per il montaggio dei 644 pezzi della \"Fontana Pretoria\" di Palermo, progettata da Francesco Camilliani, padre dello stesso Camillo (secondo alcuni sarebbe il fratello).\nOpere militari.\nNel luglio del 1583 venne chiamato in Sicilia dal vicer\u00e9 Marcantonio Colonna per riprogettare un sistema di fortificazioni lungo le coste dell'isola flagellate, a partire dal Medioevo, dai saraceni e poi ancora dai turchi ottomani e dai corsari barbareschi. Il precedente progetto di Tiburzio Spannocchi infatti si era ormai dimostrato inadeguato rispetto alle imponenti forze militari messe in campo dall'Impero Ottomano.\nPer il progetto il Parlamento Siciliano stanzi\u00f2 ben 10.000 scudi. Il capitano Giovan Battista Fresco venne incaricato di accompagnare il Camilliani nella ricognizione.\nNel 1584 realizz\u00f2 una completa documentazione sullo stato delle fortificazioni costiere in Sicilia, che intitol\u00f2 \u00ab\"Descrittione delle marine di tutto il regno di Sicilia con le guardie necessarie da cavallo e da piedi che vi si tengono\"\u00bb. L'opera era divisa in tre parti: la Sicilia, le torri marittime e le marine.\nPrincipali opere.\nA lui si devono i seguenti progetti:\nA Camilliani vengono inoltre ricondotte tutte le fortificazioni realizzate alla fine del XVI secolo come la Torre di S. Anna a Capomulini, nei pressi di Acireale, quella delle \"Ciaule\" a Gliaca di Piraino e le garitte di osservazione nella costa ionica della Sicilia fra Catania ed Acireale.\nLa tecnica utilizzata.\nLa scelta del sito delle fortificazioni dipendeva dalla possibilit\u00e0 di dominare un ampio spazio di mare e permettere le segnalazioni con dei fuochi fra i vari fortilizi e fra questi e le citt\u00e0. I torrioni erano a pianta quadrangolare, di due piani comunicanti.\nNel piano terra vi erano delle cisterne e il deposito e nel primo piano l'alloggio delle vedette. Nella terrazza invece veniva messa l'artiglieria. Il personale di vedetta era formato da tre elementi: un caporale e due soldati (i \"torrari\" ). L'accesso avveniva tramite una scala di corda, da ritirare in caso di pericolo.\nAltre opere civili.\nProgett\u00f2 anche opere civili: "}
{"id": "134827", "revid": "599013", "url": "https://it.wikipedia.org/wiki?curid=134827", "title": "Rita Grande", "text": "Biografia.\nHa partecipato con la nazionale italiana alla Fed Cup (l'equivalente femminile della Coppa Davis) nel 1994, dal 1998 al 2000, e dal 2002 al 2003 e ha anche preso parte alle Olimpiadi del 1996 e del 2000. Un infortunio al gomito ha bloccato la sua attivit\u00e0 agonistica nel 2005.\nOggi svolge l'attivit\u00e0 di commentatrice di tennis per le partite trasmesse dalla Rai e dal canale satellitare della FIT, in onda anche sul canale 64 della piattaforma del digitale terrestre SuperTennis o canale 224 piattaforma SKY. Risiede a Rivoli.\nOrganizza dal 2006 il circuito giovanile promozionale denominato Trofeo Tennis FIT Kinder+Sport, dedicato a ragazze e ragazzi di et\u00e0 compresa tra i 9 e i 16 anni.\nTornei vinti (8).\nSingolare (3).\nHa partecipato consecutivamente a 37 tornei del Grand Slam.\nHa raggiunto gli ottavi di finale in tutti i 4 tornei del Grand Slam:\nAustralian Open 2001 e 2002.\nRoland Garros 2001.\nWimbledon 2004.\nUs Open 1997.\nDoppio \u534c.\nNel 2001 ha partecipato al Master Finale di Monaco in coppia con Alexandra Fusai.\nNel 1999 quarti Roland Garros con Els Callens.\nNel 2002 quarti Roland Garros con Patty Schnyder.\nNel 2004 semifinali Australian Open nel doppio misto con Mart\u00edn Rodr\u00edguez."}
{"id": "134828", "revid": "3082", "url": "https://it.wikipedia.org/wiki?curid=134828", "title": "Impero romano d'occidente", "text": ""}
{"id": "134830", "revid": "114085754", "url": "https://it.wikipedia.org/wiki?curid=134830", "title": "Martin Birrane", "text": "Birrane ha costruito la sua fortuna nello sviluppo immobiliare. Il Sunday Times Rich List ha valutato la sua ricchezza in 152 milioni di euro.\nAppassionato di motori, ha gareggiato alla 24 Ore di Le Mans per 8 volte."}
{"id": "134835", "revid": "51214275", "url": "https://it.wikipedia.org/wiki?curid=134835", "title": "Cantonese", "text": ""}
{"id": "134844", "revid": "599013", "url": "https://it.wikipedia.org/wiki?curid=134844", "title": "Fabiana Luperini", "text": " Scalatrice, soprannominata \"Pantanina\", \u00e8 stata attiva tra le Elite dal 1993 al 2014.\nCarriera.\nGli esordi.\nOriginaria di Cascine di Buti, si appassiona al ciclismo fin da giovanissima e nel 1981, a soli 7 anni, inizia a correre nel G.S. F.lli Vettori, allenata dal padre. Nello stesso anno \u00e8 vittima di un brutto incidente che le costa 37 punti di sutura al ginocchio, ma non la ferma nel prosieguo dell'attivit\u00e0. Nel 1982 passa nel G.S. Donati Porte-Polisportiva La Perla in cui milita fino al 1986; ottiene nella categoria Giovanissimi 200 vittorie (10 nella categoria maschile), vincendo nel 1985 il campionato italiano su strada di Francavilla.\nNel 1987 sale di categoria, passando negli Esordienti con la G.S. Alfredo Salani-Polisportiva La Perla, ed in tre anni ottiene 50 vittorie (6 nella categoria maschile) e nel 1988 si classifica terza nel campionato mondiale su strada di Agrigento.\nAltro salto di categoria e 25 vittorie tra gli Juniores con l'AS Merate-Cantine Pirovano, con due terzi posti al campionato mondiale su strada di Colorado Springs nel 1991 e nel campionato italiano su strada di Montebelluna nel 1992.\n1993-2005: le vittorie al Giro e al Tour.\nPassa tra le Elite nel 1993, correndo per la GS Gelati Sanson-Mimosa Forl\u00ec fino al 1997, allenata da Marino Amadori. Vince 58 gare, tra cui spiccano il terzo posto nel campionato mondiale 4x50\u00a0km di Oslo nel 1993 ed un 1995 in cui vince Giro d'Italia, Tour de France, campionato italiano a Bertinoro e Giro del Trentino.\nSi conferma nelle due stagioni successive, ribadendo le vittorie di Giro d'Italia, Tour de France e Giro del Trentino, confermandosi come una delle pi\u00f9 grandi campionesse di sempre. Nel 1998 passa alla GS Mimosa Sprint, sempre allenata da Amadori, con cui vince Freccia Vallone, Tour de l'Aude e Giro d'Italia e con cui arriva seconda in Giro del Trentino e Tour de France, vincendo nelle ultime quattro competizioni anche la maglia del Gran Premio della Montagna.\nTra il 1999 ed il 2000 corre per la GAS Sport Team di Chiuppano, allenata prima da Massimo Ghirotto e nel 2000 ancora da Amadori; nel biennio vince il Giro del Trentino e, dopo quello del 1994, il suo secondo Trofeo Alfredo Binda a Cittiglio. Nel 2001 con la Edil Savino di Perignano torna alla vittoria nel Giro del Trentino, con due vittorie di tappa, e nella Freccia Vallone, a cui aggiunge Trofeo Mediterraneo e Gran Premio d'Apertura, stessi traguardi raggiunti l'anno successivo con vittoria della terza Freccia Vallone, del Trofeo Mediterraneo e del quinto Giro del Trentino.\nDopo un 2003 che la vede solo vincitrice di alcune tappe, torna a vincere nel 2004 con la Let's Go Finland al campionato italiano su strada e al Gran Premio di Berna; in stagione \u00e8 anche seconda al Giro d'Italia, battuta dalla ventunenne Nicole Cooke.\n2006-2014: il quinto Giro e gli ultimi anni.\nA partire dal 2006 nel ricco palmar\u00e8s di Luperini si aggiungono altri trofei: due Campionati nazionali su strada, nel 2006 e nel 2008, un Giro del Lago Maggiore-GP Knorr, un Trofeo Costa Etrusca e una Iurreta-Emakumeen Bira nel 2006, una Coupe du Monde de Montr\u00e9al nel 2007 e il sesto Giro del Trentino e il Grand Prix de Plouay nel 2008, a cui si aggiungono numerosi altri piazzamenti e vittorie di tappe. Nel 2008 torna anche a vincere per la quinta volta il Giro d'Italia, record assoluto di successi, dopo aver conquistato la maglia rosa al termine della quarta tappa, nella \"sua\" Provincia di Pisa.\nDopo una stagione lontana dal professionismo e dedicata alle gran fondo cicloturistiche, nel 2011 ritorna in attivit\u00e0 con le Elite tra le file della MCipollini-Giambenini. L'anno dopo passa al team Faren-Honda diretto da Walter Ricci Petitoni; in quella stagione conclude al quarto posto il Giro d'Italia. Nel 2013 partecipa ancora al Giro d'Italia, ma viene squalificata dalla giuria al termine della sesta tappa per bicicletta troppo leggera, non conforme ai regolamenti UCI (articolo 1.3.019b relativo al peso minimo consentito). Il 2014 \u00e8 il suo ultimo anno da Elite, ormai quarantenne: in stagione corre ancora il Giro d'Italia, chiudendo al sedicesimo posto."}
{"id": "134849", "revid": "16066", "url": "https://it.wikipedia.org/wiki?curid=134849", "title": "Pen-drive USB", "text": ""}
{"id": "134850", "revid": "121539373", "url": "https://it.wikipedia.org/wiki?curid=134850", "title": "Neva", "text": "Il fiume Neva (), \u00e8 un corso d'acqua della Russia europea occidentale che nasce dal lago Ladoga e, percorsi 74 chilometri, sfocia nella baia omonima del golfo di Finlandia (mar Baltico) dopo aver bagnato San Pietroburgo attraverso un delta molto modificato dall'intervento umano e molto ramificato, dividendosi in:\nIl fiume \u00e8 molto ampio e profondo (da 8 a 24\u00a0m) (ci\u00f2 ne fa il 3\u00ba fiume europeo per portata dopo Volga e Danubio), conseguenza del fatto che \u00e8 l'emissario del pi\u00f9 grande lago europeo, e ci\u00f2 permette a navi anche molto grandi di percorrerlo. Durante l'inverno \u00e8 ghiacciato, e ci\u00f2 ne permette l'attraversamento.\nDurante il Medioevo il fiume era un'importante via di comunicazione est-ovest attraverso il Volga. Nel XVI secolo gli svedesi fondarono alla foce del fiume la fortezza di Nyen, poi conquistata dai russi e rimpiazzata dalla Fortezza di Pietro e Paolo."}
{"id": "134851", "revid": "8911", "url": "https://it.wikipedia.org/wiki?curid=134851", "title": "Inter arma enim silent leges", "text": ""}
{"id": "134857", "revid": "2166030", "url": "https://it.wikipedia.org/wiki?curid=134857", "title": "Io (isola)", "text": "Io (), chiamata anche Nio dai suoi abitanti odierni, \u00e8 un'isola meridionale delle Cicladi bagnata dal mare Egeo. Amministrativamente \u00e8 un comune nella periferia dell'Egeo Meridionale (unit\u00e0 periferica di Santorini) con 2.030 abitanti al censimento 2011.\nOrigine del nome.\nSecondo Plutarco si pensa che il nome derivi dall'antica parola greca per violette \"\u038a\u03b1\" (Ia) perch\u00e9 erano comunemente presenti sull'isola ed \u00e8 l'etimologia pi\u00f9 accettata. Altri dicono che il nome deriva dalla parola fenicia iion, che significa \"mucchio di pietre\".\nStoria.\nL\u2019isola di Ios vanta l\u2019onore di aver dato i natali alla madre di Omero e, secondo la tradizione, il poeta sarebbe stato seppellito proprio in questi luoghi. Ios ha avuto un ruolo importante sulle strade marittime per Creta dalla preistoria e grazie al suo porto naturale sicuro. Il primo insediamento delle Cicladi sulla collina di Skarkos, cos\u00ec come i numerosi siti preistorici dell'isola, ci raccontano molto di questo periodo. Ios era una citt\u00e0 importante e forte in epoca classica ed ellenistica. Il suo declino inizi\u00f2 con l'occupazione romana, quando fu usato come luogo di esilio, e continu\u00f2 in epoca bizantina.\nSebbene Ios non avesse una forte forza navale, fu una delle prime isole ad alzare la bandiera della rivoluzione quando la Guerra d'indipendenza greca inizi\u00f2 nel 1821.\nGeografia.\nIo misura una superficie di circa 108\u00a0km\u00b2 (l'isola misura circa 17\u00a0km in lunghezza e 7\u00a0km in larghezza) seppure gli abitanti (quasi 2000 durante l'anno) si concentrino quasi esclusivamente nel Villaggio (Chora), al Porto (Yalos o \u201cLimani\u201d) e, in maniera un po' pi\u00f9 ridotta, a nella zona di Mylopotas. Il monte pi\u00f9 alto \u00e8 Pyrgos che misura 713\u00a0m di altezza.\nEssendo un'isola sprovvista di aeroporto (il pi\u00f9 vicino si trova a Paros) l'unico modo per raggiungerla \u00e8 via mare grazie ai traghetti che fanno scalo nel piccolo porto ricavato in una strategica insenatura dell'isola (sulla parte ovest dell'isola) che rende il mare in quella zona abbastanza calmo anche nei giorni di meltemi particolarmente forte.\nIl turismo.\nI turisti possono scegliere tra diverse tipologie di alloggio tipiche delle isole dell'Egeo. Si possono affittare anche camere o appartamenti o scegliere il campeggio. Il turismo marittimo \u00e8 piuttosto sviluppato e l'isola offre moltissime spiagge come:\nquella di Yalos (vicinissima al porto) e quella di Mylopotas. Spiagge un po' pi\u00f9 difficili da raggiungere senza un mezzo di trasporto (autobus, scooter, quad) sono la spiaggia di Manganari, quella di Agia Teodoti (sulla costa est) e molte altre spiagge che si scoprono consultando la mappa (affissa anche in molte parti dell'isola)."}
{"id": "134858", "revid": "1632387", "url": "https://it.wikipedia.org/wiki?curid=134858", "title": "Pikachu", "text": " \u00e8 un Pok\u00e9mon base della prima generazione di tipo Elettro. Il suo numero identificativo Pok\u00e9dex \u00e8 25. Nel contesto del franchise creato da Satoshi Tajiri, Pikachu evolve da Pichu al raggiungimento di uno specifico livello di felicit\u00e0 e si evolve a sua volta in Raichu tramite l'utilizzo dello strumento Pietratuono.\nIdeato dal team di designer della Game Freak, Pikachu fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" ed \u00e8 presente nella maggior parte dei videogiochi della serie. Dopo essere stato scelto come personaggio principale della serie animata \"Pok\u00e9mon\" a fianco di Ash Ketchum, \u00e8 diventato la mascotte ufficiale del franchise. Appare inoltre in tutti i film di Pok\u00e9mon, nel \"Pok\u00e9mon Trading Card Game\", dove \u00e8 il Pok\u00e9mon pi\u00f9 rappresentato in assoluto, e in numerosi manga derivati dalla serie, oltre ad essere protagonista dei videogiochi \"Pok\u00e9mon Giallo\", \"Pok\u00e9mon Dash\", \"Hey You, Pikachu!\", \"\" e \"Pok\u00e9mon Let's Go, Pikachu!\"\nConsiderato uno dei personaggi pi\u00f9 famosi e conosciuti del franchise, Pikachu \u00e8 assurto a icona della cultura giapponese e \"kawaii\". Per la sua popolarit\u00e0 \u00e8 stato paragonato all'equivalente giapponese di Topolino ed \u00e8 stato oggetto di numerose campagne commerciali, omaggi e parodie.\nCreazione e sviluppo.\nPikachu fu uno dei 150 design di Pok\u00e9mon ideati dal team di sviluppo dei personaggi di Game Freak per i videogiochi di prima generazione \"Pok\u00e9mon Rosso\" e \"Blu\" ed \u00e8 stato sviluppato da Atsuko Nishida e finalizzato, come tutti i suoi simili, da Ken Sugimori. Nonostante non facesse parte della prima ondata di Pok\u00e9mon creati, quando si decise di introdurre il tipo Elettro, Pikachu, descritto dall'ideatore della serie Satoshi Tajiri come un \"topo elettrico\", fu sviluppato come primo esempio di questa categoria. Nelle fasi iniziali di progettazione del gioco, la critica pi\u00f9 comune al lavoro del team di sviluppo era che i mostriciattoli non fossero abbastanza mostruosi e venne quindi proposto un design di Pikachu pi\u00f9 minaccioso e muscoloso. L'allora presidente della Nintendo Hiroshi Yamauchi, per\u00f2, era convinto che la strada intrapresa fosse quella giusta e si rifiut\u00f2 di modificare l'aspetto \"gioioso\" del Pok\u00e9mon.\nIl suo nome deriva dall'unione delle parole giapponesi , onomatopea che indica una scintilla, e , lo squittio del topo, invalidando cos\u00ec le teorie di numerosi fan che vedevano nel nome del Pok\u00e9mon un riferimento a \"Pika\", un sottogenere di piccoli mammiferi lagomorfi. Nel corso di un'intervista, Junichi Masuda afferm\u00f2 che il nome di Pikachu era stato tra i pi\u00f9 difficili da creare, in quanto ci si sforz\u00f2 di renderlo accattivante sia al pubblico giapponese sia a quello internazionale. In effetti Pikachu \u00e8 uno dei pochi Pok\u00e9mon a conservare il nome originale giapponese anche nei vari adattamenti internazionali, semplicemente trascritto negli alfabeti latino (Pikachu), cirillico (\u041f\u0438\u043a\u0430\u0447\u0443) e coreano (\ud53c\uce74\uce04).\nPikachu venne concepito come un Pok\u00e9mon tra i tanti, ma durante gli stadi iniziali della progettazione del franchise fu scelto insieme a Clefairy come protagonista del merchandising correlato alla serie. Infine si impose come mascotte solitaria quando divenne il primo Pok\u00e9mon di Ash Ketchum nella serie animata. Gli autori ritenevano infatti che il suo aspetto \"kawaii\" avrebbe costituito un'immagine di animale da compagnia rassicurante per i bambini e avrebbe potuto attirare un pubblico sia maschile che femminile. Come sottolineato dall'antropologo statunitense Joseph Tobin, anche il colore giallo fu un criterio per la scelta finale, in quanto, quale colore primario, avrebbe reso Pikachu facilmente riconoscibile dai bambini anche a grande distanza; e considerando che all'epoca esisteva un solo altro personaggio dello stesso colore, a sua volta molto amato dai bambini, l'orsetto Winnie the Pooh.\nDescrizione.\nAlto una quarantina di centimetri e del peso di sei chili, Pikachu ha l'aspetto di un roditore, con un corpo arrotondato, zampe corte e una coda che ricorda il simbolo di un fulmine. In \"Pok\u00e9mon Diamante\" e \"Perla\" furono introdotte le differenze tra i sessi e gli esemplari femmina di Pikachu ricevettero un'indentatura in cima alla coda rendendola simile alla forma di un cuore. Il suo pelo \u00e8 corto e giallo, tranne per la versione cromatica in cui \u00e8 arancione chiaro, con striature marroni sul dorso e la punta delle lunghe orecchie nera. Sulle guance ha due sacche rosse in cui immagazzina l'elettricit\u00e0 che pu\u00f2 rilasciare a piacimento per attaccare, ricaricare altri Pikachu indeboliti o cuocere le bacche di cui si nutre per renderle pi\u00f9 tenere. Inizialmente tozzo e paffuto, il design del personaggio \u00e8 evoluto verso una figura pi\u00f9 magra e asciutta, tanto nei videogiochi quanto nella serie televisiva.\nSecondo il Pok\u00e9dex, l'enciclopedia fittizia presente all'interno dei videogiochi, i Pikachu sono Pok\u00e9mon diffidenti che sorvegliano l'ambiente ricorrendo alla loro coda sensibile e che ricorrono a scariche elettriche se minacciati o quando incontrano qualcosa che non conoscono. Il loro habitat naturale \u00e8 la foresta. Come la maggior parte dei Pok\u00e9mon non parla, ma nella serie televisiva comunica ripetendo le sillabe del proprio nome con tonalit\u00e0 differenti o si esprime mediante il linguaggio del corpo.\nPikachu si evolve in Raichu se esposto ad un oggetto chiamato Pietratuono. A partire da \"Pok\u00e9mon Oro\" e \"Argento\" \u00e8 stato introdotto Pichu, uno stadio pre-evolutivo del Pok\u00e9mon derivato da un uovo di Pikachu o Raichu, che si evolve in Pikachu dopo aver raggiunto un livello sufficiente di amicizia con il proprio allenatore.\nIn \"Pok\u00e9mon Rubino Omega\" e \"Zaffiro Alpha\" \u00e8 stata introdotta una nuova forma di Pikachu, denominata Pikachu Cosplay. Come gli esemplari femmina di Pikachu, tale Pok\u00e9mon presenta una coda a forma di cuore, a cui si aggiunge una macchia nera all'estremit\u00e0. Esistono cinque possibili variet\u00e0 di Pikachu Cosplay, che differiscono principalmente per l'abbigliamento: rockstar, damigella, confetto, scienziata e wrestler. I Pikachu Cosplay non possono evolversi in Raichu.\nIn \"Pok\u00e9mon Spada\" e \"Scudo\", Pikachu \u00e8 uno dei 32 Pok\u00e9mon ad aver ricevuto una forma Gigamax.\nApparizioni.\nVideogiochi.\nNei videogiochi della serie, Pikachu \u00e8 un Pok\u00e9mon catturabile in tutti i titoli tranne \"Pok\u00e9mon Nero\" e \"Bianco\", dove pu\u00f2 essere ottenuto solo scambiandolo. Il gioco \"Pok\u00e9mon Giallo\" si rif\u00e0 alla serie anime e presenta il solo Pikachu come scelta per il Pok\u00e9mon iniziale. Come la sua controparte animata, Pikachu si rifiuta di entrare nella sua Pok\u00e9 Ball e segue invece l'allenatore nei suoi spostamenti, non si pu\u00f2 evolvere in Raichu ed \u00e8 in grado di pronunciare il proprio nome. Il Pikachu di livello 88 utilizzato da Rosso al termine di \"Pok\u00e9mon Oro HeartGold\" e \"Argento SoulSilver\" \u00e8 il Pok\u00e9mon di un personaggio non giocante di livello pi\u00f9 elevato apparso in un videogioco della serie.\nPikachu promozionali, con oggetti particolari, attacchi che normalmente non potrebbero apprendere e livelli elevati, sono stati distribuiti in occasione di svariati eventi in Giappone, Europa e Nord America a partire dal 2003. Dal 1\u00ba aprile al 5 maggio 2010 un evento speciale ha permesso ai giocatori di \"Pok\u00e9mon Oro HeartGold\" e \"Argento SoulSilver\" di accedere ad un percorso che conteneva solamente Pikachu selvatici in possesso di mosse inusuali come Surf e Volo. Nei videogiochi \"Pok\u00e9mon Sole\" e \"Luna\" sono presenti esemplari del Pok\u00e9mon basati sul Pikachu di Ash Ketchum, riconoscibili dal tipico berretto indossato dall'allenatore nella serie animata \"Pok\u00e9mon\".\nPikachu \u00e8 presente anche in videogiochi che non appartengono alla serie principale di Pok\u00e9mon. Pok\u00e9mon Pikachu \u00e8 un modello di gioco virtual pet con protagonista Pikachu. Egli compare inoltre in ', \u00e8 uno dei sedici starter nella serie \"Pok\u00e9mon Mystery Dungeon\" ed \u00e8 il protagonista di \"Pok\u00e9mon Dash\", \"Hey You, Pikachu!\" e '. Infine il Pok\u00e9mon \u00e8 un personaggio giocabile in tutti e quattro i titoli della serie \"Super Smash Bros.\"\nAnime.\nLa serie televisiva anime \"Pok\u00e9mon\" e i film da essa tratti seguono le avventure del giovane allenatore Ash Ketchum, in giro per il mondo per diventare il miglior allenatore di sempre. Il Pikachu di Ash costituisce uno dei personaggi principali e il solo Pok\u00e9mon a restare con l'allenatore per tutta la durata della serie, divenendo la mascotte della serie e per estensione dell'intero franchise.\nPikachu compare fin dal primo episodio della serie, \"L'inizio di una grande avventura\" (\"Pok\u00e9mon, I Choose You!\"), in cui il Professor Oak dona ad Ash Ketchum un esemplare come Pok\u00e9mon iniziale. Dapprima ribelle e freddo nei confronti dell'allenatore, sviluppa una profonda amicizia con Ash in seguito ad un episodio in cui l'allenatore lo difende da uno stormo di Spearow. A differenza degli altri Pok\u00e9mon, Pikachu viaggia costantemente al fianco di Ash, rifiutandosi tenacemente di entrare nella propria Pok\u00e9 Ball. Estremamente potente, \u00e8 sistematicamente bersaglio dei piani di Jessie, James e Meowth del Team Rocket, che cercano di impossessarsene nella maggior parte degli episodi. \u00c8 noto per la sua inusuale dose di indipendenza e libero arbitrio: nell'episodio \"Un incontro da elettroshock\" (\"Electric Shock Showdown\") sceglie di non evolversi in Raichu, mentre in \"Addio Pikachu!\" (\"Pikachu's Good-Bye\") Ash vorrebbe liberarlo per farlo vivere coi suoi simili, ma il Pok\u00e9mon Elettro decide di rimanere con il suo allenatore. Come molti altri Pok\u00e9mon, il Pikachu di Ash si esprime ripetendo le sillabe del proprio nome ed \u00e8 doppiato da Ikue \u014ctani nella versione originale cos\u00ec come in tutte le edizioni estere.\nNell'anime compaiono anche altri Pikachu oltre a quello di Ash: nell'episodio \"La grande onda\" (\"The Pi-Kahuna\") si vede Puka, un Pikachu anziano in grado di fare surf; in \"Chi trova un amico trova un tesoro\" (\"A Friend In Deed\") Ash stringe amicizia con l'allenatore Richie che possiede un Pikachu soprannominato Sparky, riconoscibile da un caratteristico ciuffo sulla fronte. Richie e Sparky incontreranno nuovamente Ash e Pikachu in alcuni episodi ambientati nella regione di Johto e sono protagonisti di alcuni episodi speciali della serie \"Pok\u00e9mon Chronicles\". La voce del Pok\u00e9mon \u00e8 di Satomi K\u014drogi.\nManga.\nPikachu \u00e8 un personaggio ricorrente nei manga sui Pok\u00e9mon. In \"Pok\u00e9mon Adventures\" gli allenatori Rosso e Giallo possiedono due esemplari di Pikachu, denominati Pika e Chuchu, dalla cui unione nascer\u00e0 il Pichu di Oro. Ne \"Il magico viaggio dei Pok\u00e9mon\" e in \"Pok\u00e9mon Manga\", Pikachu \u00e8 il Pok\u00e9mon iniziale dei due protagonisti; mentre \"Dengeki! Pikachu\" e \"Satoshi to Pikachu\" ripercorrono abbastanza fedelmente parte delle avventure di Ash della serie televisiva e presentano quindi entrambe il suo fedele Pikachu.\nCarte collezionabili.\nPikachu compare nel gioco di carte collezionabili \"Pok\u00e9mon Trading Card Game\" fin dall'inizio della serie nell'ottobre 1996. Sebbene principalmente di tipo Lampo, esistono alcune versioni del Pok\u00e9mon di tipo Metallo. Con oltre 80 carte dedicate, \u00e8 il Pok\u00e9mon pi\u00f9 rappresentato del gioco, con carte raffiguranti il Pikachu di Ash e del capopalestra Lt. Surge e numerose carte promozionali ed edizioni limitate, prodotte dalla Wizards of the Coast, dalla Nintendo e da The Pok\u00e9mon Company. Tra le aziende che hanno utilizzato carte di Pikachu a fini pubblicitari figurano Toyota, McDonald's e All Nippon Airways.\nAccoglienza e impatto culturale.\nPikachu si \u00e8 guadagnato la fama di Pok\u00e9mon pi\u00f9 popolare del franchise e viene spesso considerato per estensione il simbolo stesso dei Pok\u00e9mon. La sua popolarit\u00e0 ha varcato i confini della serie e il suo aspetto \u00e8 riconosciuto indistintamente da grandi e bambini siano essi conoscitori della saga o meno. Personaggio molto amato in Giappone dove costituisce un'icona della cultura \"kawaii\", Pikachu \u00e8 diventato una celebrit\u00e0 mondiale, al punto da essere considerato l'equivalente giapponese di Topolino.\nIl \"Guinness dei primati\" ha incluso Pikachu al 20\u00ba posto nella lista dei personaggi dei videogiochi pi\u00f9 amati di tutti i tempi, mentre l'edizione asiatica del mensile \"Time\" lo ha eletto nel 1999 al secondo posto come persona migliore dell'anno e lo ha definito \u00abil personaggio d'animazione pi\u00f9 amato dai tempi di Hello Kitty\u00bb.\nIn un sondaggio condotto da Oricon nel 2008, Pikachu si \u00e8 piazzato al 4\u00ba posto come personaggio dei videogiochi pi\u00f9 popolare in Giappone, a pari merito con Solid Snake di \"Metal Gear\" e Slime di \"Dragon Quest\". La redazione della rivista \"Nintendo Power\" l'ha elencato come il suo 9\u00ba eroe preferito, affermando che nonostante sia stato uno dei primi Pok\u00e9mon creati \u00e8 ancora popolare al giorno d'oggi. Il Pikachu della serie animata \u00e8 stato votato 8\u00ba miglior personaggio degli anime in un sondaggio del 2000 promosso dal canale televisivo Animax e \"TV Guide\" e IGN l'hanno inserito nelle loro classifiche dei personaggi preferiti degli anime rispettivamente al 15\u00ba e all'8\u00ba posto. D'altro canto, il Pok\u00e9mon si colloca al primo posto nella top ten di \"AskMen\" dei personaggi animati pi\u00f9 irritanti degli anni novanta e in un sondaggio di IGN sui Pok\u00e9mon preferiti dagli appassionati si \u00e8 classificato solo 48\u00ba, risultato che lo staff del sito ha ricondotto al fatto che \u00abla maggior parte di noi \u00e8 un po' stanca di vedere la sua faccia paffuta e gialla dappertutto\u00bb.\nIn merito alla sua grande popolarit\u00e0, Pikachu \u00e8 citato, omaggiato e parodiato anche in contesti esterni al mondo dei Pok\u00e9mon. Nel 2001 lo stato di Niue, nell'Oceano Pacifico, ha emesso una serie di monete commemorative dedicate ai Pok\u00e9mon, tra cui una con Pikachu. Apparso pi\u00f9 volte ne \"I Simpson\", il Pok\u00e9mon \u00e8 stato citato anche in trasmissioni come \"Top Gear\" e \"Heroes\". La sua parodia Ling-Ling \u00e8 uno dei protagonisti dello show televisivo \"Drawn Together\". Ecoha-chan, la mascotte ecologica della citt\u00e0 di Ube, \u00e8 stata criticata per un'eccessiva somiglianza alla mascotte dei Pok\u00e9mon e ritirata dall'amministrazione comunale dopo un colloquio con The Pok\u00e9mon Company.\nNel 2000 \u00e8 circolato su internet il worm Pikachu, che, sfruttando la popolarit\u00e0 del Pok\u00e9mon presso i bambini, ha infettato i sistemi operativi di computer in tutto il mondo. Nel 2008, una proteina scoperta da un'\u00e9quipe dell'Universit\u00e0 di Osaka \u00e8 stata chiamata Pikachurina in onore del Pok\u00e9mon. In occasione del campionato mondiale di calcio 2014, la nazionale giapponese ha eletto Pikachu e altri Pok\u00e9mon come mascotte ufficiali della formazione; l'immagine di Pikachu \u00e8 stata inoltre inserita sulla divisa della squadra, sotto allo stemma dello sponsor Adidas. Nel 2017 \u00e8 stato reso disponibile per un tempo limitato un filtro di Snapchat dedicato al Pok\u00e9mon.\nIn occasione della candidatura di Osaka per l'Expo 2025, il ministro degli esteri giapponese Tar\u014d K\u014dno ha nominato Pikachu e Hello Kitty ambasciatori speciali della citt\u00e0.\nMerchandising.\nIn qualit\u00e0 di mascotte del franchise \"Pok\u00e9mon\", l'immagine di Pikachu \u00e8 utilizzata in modo ricorrente nel merchandising della serie e costituisce insieme al nome un marchio registrato. Tra le tante categorie merceologiche, il Pok\u00e9mon appare come \"action figure\", peluche e illustrato su console, figurine, materiale per la scuola, abbigliamento e gadget vari. Nel 2003 la rivista \"Forbes\" ha stimato che i ricavi annuali legati al Pok\u00e9mon si aggiravano sugli 825 milioni di dollari, rendendolo ottavo nella lista dei personaggi immaginari per guadagni in un anno. Nel 2004 il personaggio ha perso due posizioni, mantenendo invariato il volume di affari a 825 milioni.\nPikachu ha fatto diverse apparizioni in eventi promozionali. Nel 1998 la citt\u00e0 statunitense di Topeka ha cambiato per un giorno il suo nome in \"Topikachu\", in omaggio alla creatura e in occasione del approdo del franchise sul suolo americano; l'anno successivo, l'esposizione di tre modelli di Volkswagen New Beetle modificati per assomigliare a Pikachu, hanno accompagnato il lancio ufficiale del gioco di carte di \"Pok\u00e9mon\" in Nord America. Il Pok\u00e9mon \u00e8 stato scelto come uno dei rappresentanti della campagna di sensibilizzazione \"Got Milk?\", rivolta ai bambini sull'importanza di bere latte. Un pupazzo gonfiabile di Pikachu \u00e8 presente nella Macy's Thanksgiving Day Parade dal 2001. Il pupazzo originale \u00e8 stato utilizzato per l'ultima volta in occasione dei festeggiamenti per il decimo anniversario del franchise, l'8 agosto 2006 nel Bryant Park di New York, mentre un nuovo pallone del Pok\u00e9mon che insegue una Pok\u00e9 Ball ha debuttato alla parata del 2006.\nTra le aziende che hanno omaggiato il Pok\u00e9mon vi sono infine la Toyota, che all'Expo 2005 e al Tokyo Toy Show 2012 e 2014 ha presentato dei modelli di automobile modificati nel colore e nella livrea per assomigliare a Pikachu, e la compagnia aerea All Nippon Airways che ha decorato alcuni suoi velivoli con immagini dei Pok\u00e9mon, tra cui Pikachu."}
{"id": "134859", "revid": "799790", "url": "https://it.wikipedia.org/wiki?curid=134859", "title": "Mew (Pok\u00e9mon)", "text": " \u00e8 un Pok\u00e9mon base della prima generazione di tipo Psico. Il suo numero identificativo Pok\u00e9dex \u00e8 151, il che lo rende l'ultimo Pok\u00e9mon di quella generazione. Nel contesto del franchise creato da Satoshi Tajiri, \u00e8 un Pok\u00e9mon misterioso, definito il \"Pok\u00e9mon Novaspecie\".\nSecondo quanto affermato dal presidente della The Pok\u00e9mon Company, Tsunekazu Ishihara, Mew fu inserito solamente in fase di debug dal programmatore di Game Freak Shigeki Morimoto, come specie ottenibile prevista in \"Pok\u00e9mon Rosso\" e \"Verde\" del 1996. Non essendoci tuttavia nella cartuccia di gioco lo spazio sufficiente per scrivere un percorso che permettesse al giocatore di incontrarlo normalmente, la sua presenza all'interno dei dati di programmazione dei giochi venne ben presto avvolta da voci e miti, che contribuirono ad accrescere la fama del franchise videoludico. Per anni non fu quindi legittimamente ottenibile nei titoli tranne che negli eventi di distribuzione dei Pok\u00e9mon, dopo l'annuncio ufficiale della sua esistenza da parte dello staff della \"software house\", o via glitch.\nIdeato dal team di designer della Game Freak, Mew \u00e8 comparso nella maggior parte dei titoli successivi a \"Rosso\" e \"Verde\" (sia canonici sia spin-off), nella serie televisiva anime, nel gioco di carte collezionabili e nel \"merchandising\" derivato. \u00c8 inoltre tra i personaggi principali dei film \"Pok\u00e9mon il film - Mewtwo colpisce ancora\" e \"\".\nMew venne accolto molto favorevolmente dalla critica e dal pubblico, tanto che nel 2012, nel corso di un sondaggio indetto dal sito ufficiale del brand, tra i 34 Pok\u00e9mon misteriosi e leggendari introdotti fino alla quarta generazione risult\u00f2 essere il preferito dai fan della serie.\nCreazione e sviluppo.\nA differenza di quanto accaduto per i precedenti Pok\u00e9mon, lo sviluppo di Mew non fu supervisionato dal disegnatore Ken Sugimori, ma dal programmatore di Game Freak Shigeki Morimoto. Quest'ultimo lo aveva inserito in \"Pok\u00e9mon Rosso\" e \"Verde\" come un Pok\u00e9mon segreto, poco prima della data di pubblicazione in Giappone, quasi come scherzo a conoscenza del solo personale della casa di sviluppo. Fu pertanto l'ultimo Pok\u00e9mon a essere inserito nei giochi, dopo la rimozione delle funzionalit\u00e0 di debug, nello spazio appena sufficiente liberatosi nella cartuccia di gioco, nonostante fosse stato richiesto di non apportare ulteriori modifiche. Il suo stesso design fu una versione semplificata e meno ingombrante, da un punto di vista della memoria, di quello di Mewtwo (bench\u00e9 nei capitoli videoludici questi venga definito come un clone del primo). Sebbene la sua ottenibilit\u00e0 non fosse stata prevista, fu possibile per i giocatori incontrarlo per via di alcuni glitch.\nNella primavera del 1996, il presidente di Game Freak Satoshi Tajiri rivel\u00f2 ufficialmente per la prima volta la presenza di Mew tramite il mensile giapponese dedicato ai manga \"CoroCoro Comic\" e ne distribu\u00ec le prime carte collezionabili come omaggi gratuiti, scelta che sorprese molti dello staff dell'azienda, incluso lo stesso Morimoto. Il successo dell'annuncio fu per\u00f2 tale che, il 15 aprile dello stesso anno, Game Freak indisse un concorso per rilasciare pubblicamente tale Pok\u00e9mon a 151 vincitori. Come dichiarato in seguito dallo stesso Tajiri, questo entusiasmo creato attorno a un \u00abPok\u00e9mon invisibile\u00bb mantenne vivo l'interesse nei titoli e diede adito a varie voci e speculazioni da parte dei giocatori, che incrementarono le vendite del brand.\nIl nome giapponese , e dunque anche la versione anglicizzante \"Mew\", fu ispirato sia dalle parole inglesi \"mutant\" e \"mutation\", sia dall'onomatopea \"mew\", richiamante il miagolio di un gatto. Il Pok\u00e9mon venne registrato il 6 agosto 1999, sebbene \u30df\u30e5\uff0d fosse gi\u00e0 noto presso la casa di sviluppo fin dal 31 marzo 1994. Questo lo rese il primo Pok\u00e9mon ufficialmente registrato, ancora prima che fosse depositato il marchio , risalente al 26 dicembre 1997.\nDescrizione.\nMew \u00e8 un Pok\u00e9mon di tipo Psico dalle elevate statistiche, il che lo rende molto potente. Morimoto lo pens\u00f2 come una creatura feliforme rosa pallido dai grandi occhi, dalla lunga e sottile coda, che si allarga all'estremit\u00e0. La sua pelle \u00e8 ricoperta da uno strato di fine peluria che pu\u00f2 essere osservato solo al microscopio.\nStando al Pok\u00e9dex, l'enciclopedia fittizia del mondo in cui sono ambientati i titoli della saga, Mew \u00e8 un Pok\u00e9mon tanto raro da essere stato a lungo ritenuto estinto, bench\u00e9 ogni tanto se ne riportassero degli avvistamenti. Contiene il patrimonio genetico di tutti i Pok\u00e9mon (pertanto pu\u00f2 utilizzare qualunque tecnica e abilit\u00e0 di combattimento) ed \u00e8 stato ipotizzato che sia l'antenato di tutte le altre specie conosciute. Nei giochi di prima generazione e nei loro remake, il giocatore pu\u00f2 trovare delle fonti diaristiche riguardanti Mew nella Villa Pok\u00e9mon dell'Isola Cannella, che riportano come fosse stato scoperto nelle profondit\u00e0 della foresta amazzonica della Guyana, in Sud America, il 5 luglio di un anno non specificato; il nome gli fu assegnato il 10 luglio e il 6 febbraio \u00abha dato alla luce\u00bb Mewtwo.\nMew \u00e8 timido e raramente si fa vedere dagli umani; la sua corta pelliccia difatti gli permette di essere invisibile, cos\u00ec da mostrarsi solo a coloro che ritiene puri di cuore e degni. \u00c8 classificato come Pok\u00e9mon misterioso, bench\u00e9 in precedenza i media non giapponesi lo avessero indicato come leggendario insieme a Pok\u00e9mon come Articuno, Zapdos, Moltres e Mewtwo. Nelle opere videoludiche pu\u00f2 imparare qualsiasi mossa esistente, tra cui Trasformazione, grazie alla quale pu\u00f2 assumere la forma di ogni altro Pok\u00e9mon. Inoltre, nell'anime \u00e8 in grado di volare, teletrasportarsi, cambiare forma, rendersi invisibile ed evocare bolle di energia psichica per proteggersi o per divertirsi.\nApparizioni.\nVideogiochi.\nCome accennato, Mew, sebbene classificato come misterioso della prima generazione, non \u00e8 ottenibile in \"Rosso\" e \"Blu\" e \"Giallo\" se non tramite glitch o eventi ufficiali. Bench\u00e9 alcuni giocatori vi si fossero imbattuti poco dopo la pubblicazione dei primi giochi in virt\u00f9 di un errore di programmazione, il meccanismo procedurale per ottenerlo venne scoperto e diffuso solo nel 2003. Secondo una leggenda metropolitana, sia nei primi titoli della saga sia nei remake \"Rosso Fuoco\" e \"Verde Foglia\", sarebbe stato reperibile sotto un furgone nel porto in cui \u00e8 ormeggiata la Motonave Anna, giustificando quindi un elemento che non aveva altra funzione se non quella di scenario.\nIn \"Pok\u00e9mon Smeraldo\" \u00e8 possibile catturarne un esemplare raggiungendo l'Isola Suprema grazie alla Mappa Stinta, strumento rilasciato solo in Giappone durante la Pok\u00e9mon Festa 2005, mentre nelle versioni \"Diamante\" e \"Perla\" e \"Platino\" \u00e8 ottenibile depositando 999 Pok\u00e9mon nel videogioco \"My Pok\u00e9mon Ranch\" per Nintendo Wii. Il dispositivo Pok\u00e9 Ball Plus rende possibile riscattarne uno solo in \"Pok\u00e9mon Let's Go, Pikachu!\" e \"Let's Go, Eevee!\" e \"Pok\u00e9mon Spada\" e \"Scudo\".\nMew appare anche come uno dei Pok\u00e9mon che possono essere rilasciati dall'oggetto Pok\u00e9 Ball nella serie \"Super Smash Bros.\" In quest'ultimo videogioco, quando compare, vola via dallo stage, di solito lasciando cadere oggetti collezionabili; \u00e8 inoltre uno dei trofei disponibili.\nEventi Nintendo.\nIn seguito alla prima distribuzione di Mew in Giappone, che aveva richiesto ai venti vincitori di spedire la propria cartuccia a Game Freak, furono organizzati eventi simili dal vivo, il primo dei quali si tenne al Tokyo Big Sight il 23 e 24 agosto 1996 e vide circa settecento esemplari consegnati. I partecipanti dovevano prima fare domanda attraverso una cartolina, ricevendo eventualmente un buono valido per l'ottenimento di un solo Mew attraverso una selezione a estrazione per via del grande numero di richieste che tali manifestazioni ricevevano.\nDal 18 settembre al 9 ottobre 1999, durante il cosiddetto Pok\u00e9 Tour, venne donato un esemplare del Pok\u00e9mon in varie citt\u00e0 australiane: questa fu la prima distribuzione al di fuori del Giappone, nonch\u00e9 la prima a non essere a numero chiuso. Dal 9 ottobre al 7 novembre di quell'anno si registr\u00f2 la prima distribuzione negli Stati Uniti, con il Pok\u00e9mon League Nintendo Training Tour '99, mentre dall'1 al 28 aprile 2000 attraverso il Nintendo Official Magazine Tour la prima in Irlanda e Regno Unito. Dall'11 al 23 novembre 2009 Mew venne consegnato anche via Wi-Fi Connection per celebrare il decimo anniversario dell'uscita di \"Pok\u00e9mon Oro\" e \"Argento\", svincolando quindi l'ottenimento da eventi e tour fisici. In generale questi rilasci avvennero per ogni titolo della saga, ad eccezione di \"Pok\u00e9mon Nero\" e \"Bianco\", \"Pok\u00e9mon Nero 2\" e \"Bianco 2\" e \"Pok\u00e9mon Ultrasole\" e \"Ultraluna\".\nLa rivista \"Computer and Video Games\", tuttavia, critic\u00f2 la scelta di aver reso Mew un'esclusiva per gli eventi Nintendo, tanto da indicarla come uno degli aspetti peggiori del brand, notando che per ottenere il Pok\u00e9mon bastavano dispositivi di terze parti come il Pro Action Replay, del quale si incentiv\u00f2 in questo modo l'acquisto.\nAnime.\nNei prodotti animati televisivi e cinematografici legati alla saga videoludica dei Pok\u00e9mon, Mew fece la sua prima comparsa nel lungometraggio del 1998 \"Pok\u00e9mon il film - Mewtwo colpisce ancora\", in cui \u00e8 uno dei protagonisti insieme al Pok\u00e9mon leggendario Mewtwo; in esso viene clonato artificialmente dai suoi resti fossili e dal suo DNA da uno scienziato finanziato da Giovanni e il risultato ottenuto porta alla nascita di Mewtwo. Anche in \"\" (2005) ricopre un ruolo principale, insieme a Lucario; all'inizio di quest'ultimo film viene inoltre mostrato, in qualit\u00e0 di antenato comune, alla base di un immaginario albero genealogico dei Pok\u00e9mon, alla cui cima \u00e8 invece indicato Ho-Oh.\nMew compare in alcuni episodi della serie canonica animata \"Pok\u00e9mon\" ed \u00e8 un personaggio ricorrente in \"Esplorazioni Pok\u00e9mon\" del 2019 (equivalente all'11\u00aa stagione della serie), nella quale il protagonista, Goh, \u00e8 determinato a catturarlo. Nello speciale del 2006, infine, \u00e8 presente un Mew Miraggio che viene in soccorso di Ash Ketchum e dei suoi amici per sconfiggere il Maestro Miraggio, il quale non riesce a controllarlo.\nManga.\nMew appare nel primo capitolo del manga \"Pok\u00e9mon Adventures\", nel quale tentano di catturarlo sia l'organizzazione criminale Team Rocket sia l'allenatore Rosso, che per\u00f2 viene facilmente sconfitto. Nei capitoli seguenti viene rivelato che il Team Rocket vuole entrare in possesso del suo DNA per ultimare la creazione di Mewtwo; Rosso e Verde, un altro allenatore di Pok\u00e9mon, decidono quindi di ostacolare i malfattori per evitare che venga catturato.\nInfluenza culturale.\nPromozione e merchandising.\nUn evento promozionale nel numero di \"CoroCoro Comic\" dell'aprile 1997 chiamato \"Offerta del Pok\u00e9mon leggendario\" permise a dieci vincitori di inviare le loro cartucce alla Nintendo per ricevere un esemplare di Mew sui loro giochi. \u00c8 inoltre uno dei Pok\u00e9mon che nel 1998 vennero raffigurati sulla fusoliera di uno dei Boeing 747-400 della All Nippon Airways, uno dei cosiddetti Pok\u00e9mon Jet.\nLa rivelazione e la distribuzione di Mew attraverso eventi organizzati venne ritenuta una delle ragioni principali del successo della serie in Giappone, in luce soprattutto al numero di partecipanti elevato che si registr\u00f2: l'\"Offerta del Pok\u00e9mon leggendario\" giapponese ricevette oltre richieste, superando l'aspettativa iniziale di . Il medesimo CEO di Nintendo Satoru Iwata attribu\u00ec il successo dei giochi proprio alla succitata manifestazione; da allora, le vendite settimanali di \"Rosso\" e \"Verde\" toccarono dapprima gli stessi numeri delle precedenti vendite mensili, e poi le superarono di tre e quattro volte.\nNel settembre 2006, per l'uscita al cinema di \"\" e nei negozi dei videogiochi , i giocatori in possesso di una versione di \"Pok\u00e9mon Rubino\" e \"Zaffiro\", \"Smeraldo\" o \"Rosso Fuoco\" e \"Verde Foglia\" ebbero la possibilit\u00e0 di andare in un negozio Toys \"R\" Us per ottenere gratuitamente Mew. In pi\u00f9, una carta promozionale era inclusa nel DVD del lungometraggio animato.\nAccoglienza critica.\nUGO.com inser\u00ec Mew al sesto posto nella lista dei \"25 migliori personaggi nascosti\". Gli autori Tracey West e Katherine Noll lo definirono il miglior Pok\u00e9mon leggendario e il quinto miglior Pok\u00e9mon in assoluto. Grazie alle sue statistiche equilibrate e alla capacit\u00e0 di apprendere qualsiasi mossa proveniente da una MN o MT, Mew \u00e8 considerato uno dei migliori Pok\u00e9mon in \"Rosso\", \"Blu\" e \"Giallo\". Studi sull'impatto dei personaggi di fantasia sui bambini, come quelli di Joseph Jay Toblin nel suo \"Pikachu's Global Adventure: The Rise and Fall of Pok\u00e9mon\" (2004), evidenziarono che esso risultava particolarmente popolare tra le bambine, le quali tendevano a essere attratte da personaggi \u00abcarini\u00bb; Mewtwo, in confronto, fu descritto come il suo opposto, popolare tra i maschi pi\u00f9 grandi, ammirati dai Pok\u00e9mon \u00abduri o spaventosi\u00bb. Nel saggio \"Media and the Make-believe Worlds of Children\" (2005) viene evidenziata una caratteristica simile: Mew \u00e8 \u00abinfantile, simpatico e gentile, capace di combinare forza e dolcezza\u00bb e, tra i bambini, \u00e8 importante il suo contrasto con Mewtwo, altro elemento di fascino per il personaggio. Lo staff di guida ai videogiochi di IGN il 18 marzo 2013 lo indic\u00f2 come uno dei migliori Pok\u00e9mon di tipo Psico, insieme a Mewtwo, Alakazam e Starmie, affermando che:"}
{"id": "134862", "revid": "37401", "url": "https://it.wikipedia.org/wiki?curid=134862", "title": "Lista reale sumerica", "text": "La lista reale sumerica \u00e8 un antico testo in lingua sumera che annota le varie dinastie dei re sumerici.\nSono conosciute sedici versioni di questo testo (indicate con sedici lettere dell'alfabeto inglese, da A a P), tutte scritte in sumerico, anche se alcune mostrano una chiara influenza accadica. Il testo potrebbe essere stato composto verso la fine del III millennio a.C. (Terza dinastia di Ur) ed essere stato poi diverse volte rimaneggiato.\nEsiste analoga documentazione per Babilonia (\"Lista reale babilonese\") e per l'Assiria (\"Lista reale assira\").\nCaratteristiche.\nLa lista registra le citt\u00e0 e i nomi dei re e governanti che detennero il potere e la durata dei loro regni. I Sumeri credevano che la regalit\u00e0 fosse donata dagli d\u00e8i e che passasse da una citt\u00e0 all'altra con le conquiste militari.\nLa lista mescola re antidiluviani, probabilmente mitici e con regni dalla durata lunghissima, con le pi\u00f9 plausibili dinastie storiche.\nIl primo re sulla lista di cui l'esistenza storica \u00e8 stata attestata indipendentemente attraverso ritrovamenti archeologici \u00e8 Enmebaragesi di Kish (ca. 2700 a.C.), il cui nome \u00e8 citato anche nell\"Epopea di Gilgame\u0161\". Sembra anche che lo stesso Gilgame\u0161 sia stato un re storico di Uruk. Stranamente assenti dalla lista sono i sacerdoti-re della dinastia di Lagash, conosciuti direttamente da iscrizioni del 2500 a.C. circa. Un altro antico re della lista, realmente esistito, \u00e8 Lugalzagesi di Uruk del 2300 a.C., che conquist\u00f2 la citt\u00e0 di Lagash e fu poi sconfitto da Sargon di Akkad.\nLa lista accenna soltanto ad una donna re, Kug-Baba, la \"donna custode della taverna\", che da sola rappresenta la terza dinastia di Kish.\nLa lista risulta fondamentale, data la mancanza di altre fonti, per ricostruire la cronologia sumerica del III millennio a.C. Tuttavia, la presenza nella lista di dinastie che hanno probabilmente regnato contemporaneamente ma in citt\u00e0 differenti e che invece nella lista vengono messe in sequenza, rende impossibile fidarsi completamente della cronologia che appare nella lista. Tenendo in considerazione questo, molte date sono state riviste negli ultimi anni e generalmente spostate molto pi\u00f9 indietro, anche di un intero millennio.\nInoltre le incertezze presenti, soprattutto per quanto riguarda la durata del periodo dei Gutei, rende impossibile conoscere con esattezza le date degli eventi avvenuti nella Terza dinastia di Ur (ca. 2100 a.C.).\nAlcune delle pi\u00f9 antiche iscrizioni conosciute che contengono la lista dei re sono datate al III millennio a.C., come ad esempio il cosiddetto Prisma di Weld-Blundell, datato al 2170 a.C. Le posteriori liste dei re babilonesi e assiri, basate su esso, hanno preservato le parti pi\u00f9 antiche della lista fino al III secolo a.C., quando Berosso diffuse la lista nel mondo ellenico. Durante il lungo periodo di tempo in questione, i nomi si sono inevitabilmente modificati e la versione greca di Berosso, una delle prime scoperta e studiata dai moderni accademici, utilizza traduzioni ormai molto lontane dall'originale, specialmente nei nomi dei re.\n hanno proposto di rileggere la durata dei regni dei re anti-diluviani in numeri pi\u00f9 realistici, trasformando le date in \"sar\" (1 \"sar\" = 3600 anni) in semplici anni o decenni.\nUn'ipotesi alternativa per le durate delle sovranit\u00e0 del periodo protodinastico \u00e8 suffragata dal fatto che l'unit\u00e0 di misura \"sar\" era per la mesopotamia in epoca remota principalmente, e soprattutto presso i Sumeri, una misurazione dell'area in particolare misurava una zona di 12 cubiti x 12 cubiti, circa 6 metri x 6 metri; i Sumeri, come le altre civilt\u00e0 coeve, utilizzavano come orologi la proiezione dell'ombra ed il loro sistema operativo era di porre un elemento verticale (un obelisco o un manufatto simile) in uno spiazzo, al vertice d'una zona quadrata ben delimitata (vedi quadrante solare), appositamente congeniata e misurata in base all'altezza del manufatto verticale, dove poi venivano segnate a terra secondo uno schema preciso le suddivisioni del giorno diurno; si ipotizza quindi che scrivere di una sovranit\u00e0 durata un certo numero di zone quadrate equivalga a contare quanti spiazzi di un orologio ad ombra fossero stati completati, cio\u00e8 quanti i giorni passati; in quest' ottica cifre calcolate in anni come 21'000 sarebbero commisurate a giorni e quindi 57 anni; tipicamente le cifre sono comprese tra 1 anno e 100 anni (per i Sumeri l'anno era di 354 giorni), e quindi pi\u00f9 antropologicamente comprensibili; se si aggiunge che un orologio siffatto misura solo mezza giornata, potrebbe essere plausibile che il computo si dimezzi ulteriormente. Nei seguenti periodi dinastici, distanti secoli dal protodinastico, la misurazione \u00e8 poi stata variata o aggiustata a causa dell'evoluzione dei loro orologi che potevano segnare anche i mesi lunari dell'anno, che per i sumeri erano 12 (con cifre da 140 a 1200 pi\u00f9 o meno il periodo lunare resta tra 1 e 100 anni), e poi evolvendo il computo del tempo nei secoli, fu portata ad annualit\u00e0, sempre coerentemente con lo stesso range compreso nella lunghezza temporale di una vita umana.\nLista.\nPeriodo protodinastico I.\nRe esistiti prima del diluvio universale, leggendari o anteriori al 2500 a.C. I loro regni sono misurati in \"sar\", periodo che vale 3600 anni - \u00e8 l'unit\u00e0 successiva dopo il numero 60 nel computo sumerico (3600 = 60x60) - e in \"ner\", unit\u00e0 che vale 600.\nPeriodo protodinastico II.\nRe mitologici o sovrani del XXVI secolo a.C. circa. Numerosi governanti, noti grazie a iscrizioni coeve, non rintracciabili nelle liste reali.\nPrima dinastia di Uruk.\n\"Quindi Unug [Uruk] fu sconfitta e la regalit\u00e0 fu assunta da Urim [Ur]\".\nPrima dinastia di Ur.\nca. XXV secolo a.C.\n\"Quindi Urim fu sconfitto e la regalit\u00e0 fu assunta da Awan\".\nPeriodo protodinastico III.\nAwan.\n\"Quindi Awan fu sconfitta e la regalit\u00e0 fu assunta da Kish\".\nAkkad.\n\"Quindi chi era re? Chi non era re?\"\nQuarta dinastia di Uruk.\n\"Unug fu sconfitto e la regalit\u00e0 fu assunta dall'esercito dei Gutei.\"\nPeriodo dei Gutei.\n\"Nell'esercito dei Gutei, all'inizio non c'era nessun re famoso; avevano i loro propri re e dominarono cos\u00ec per tre anni\"\nTerza dinastia di Ur.\n\"Quindi Urim fu sconfitto. La regalit\u00e0 fu assunta da Isin.\"\nDinastia di Isin.\n\"Ci sono 11 citt\u00e0, citt\u00e0 in cui la regalit\u00e0 fu esercitata. Un totale di 134 re, che in totale governarono per 28876 + X anni.\""}
{"id": "134864", "revid": "1410376", "url": "https://it.wikipedia.org/wiki?curid=134864", "title": "Davide Zoggia", "text": "Biografia.\nCarriera politica.\nConsigliere comunale e sindaco.\nRagioniere commercialista, \u00e8 stato consigliere comunale e sindaco di Jesolo (VE) dal 1990, assessore provinciale per pi\u00f9 mandati e ideatore del progetto PoloEst, il portale informatico della Provincia.\nPresidente della provincia di Venezia.\nIn occasione delle elezioni amministrative del 2004 \u00e8 stato eletto presidente della provincia col 50,5% dei voti, in rappresentanza di una coalizione di centrosinistra. In Consiglio provinciale era sostenuto da una maggioranza costituita da Ulivo, PRC, Verdi, Rosa nel Pugno, Italia dei Valori e Comunisti Italiani.\nAlle elezioni provinciali del 2009 (elezioni del 21 giugno e 22 giugno) \u00e8 stato sconfitto al ballottaggio dalla candidata Francesca Zaccariotto del Popolo delle Libert\u00e0-Lega Nord, ottenendo il 48,1% delle preferenze.\nDeputato nazionale.\n\u00c8 considerato un fedelissimo di Pier Luigi Bersani. Infatti, il 24 novembre dello stesso anno \u00e8 scelto come Responsabile nazionale Enti Locali del Partito Democratico nella Segreteria nazionale del neo-segretario Pier Luigi Bersani.\nAlle Elezioni politiche del 2013 \u00e8 candidato ed eletto come capolista del Partito Democratico nella circoscrizione Veneto 1. \u00c8 Segretario della Giunta per le Autorizzazioni della Camera e del Comitato Parlamentare per i Procedimenti di Accusa, \u00e8 anche componente della VII Commissione Cultura della Camera e del Comitato Parlamentare di Vigilanza sulla Cassa Depositi e Prestiti (dal 7 maggio 2013 al 12 novembre \u00e8 stato anche componente della I Commissione Affari Cistituzionali della Camera).\nIl 5 giugno 2013 viene scelto come Responsabile nazionale per l'Organizzazione del Partito Democratico nella nuova Segreteria nazionale dal Segretario \"reggente\" Guglielmo Epifani, vicino politicamente all'ex leader democratico Pier Luigi Bersani. Successivamente all'avvento del nuovo segretario del PD Matteo Renzi, la carriera politica di Zoggia entra in declino.\nIl 4 maggio 2015 \u00e8 tra coloro che non partecipano al voto dell'Italicum, la nuova legge elettorale approvata dalla Camera.\nNel febbraio 2017 passa a Articolo Uno ed \u00e8 stato coordinatore della campagna di Claudio Fava alle Elezioni regionali siciliane di novembre. Candidato alle Elezioni politiche del 2018 per Liberi e Uguali, non viene rieletto.\nSi \u00e8 laureato con 110/110 e lode in Storia all'Universit\u00e0 Ca' Foscari Venezia il 26 ottobre 2020 con una tesi dal titolo \"Storia di una famiglia: margini lagunari e mezzadrili a Lio Maggiore\".\nVicende giudiziarie.\nNel giugno 2014 l'ex Presidente della Provincia di Venezia ed ex Responsabile Enti Locali e Organizzazione nelle Segreterie nazionali del PD di Bersani ed Epifani, rimane coinvolto, insieme al collega di partito veneto il deputato veneziano Michele Mognato, all'ex Presidente della Provincia di Belluno e consigliere regionale Sergio Reolon e al consigliere-tesoriere regionale del Pd Veneto arrestato Giampiero Marchese, nello scandalo delle presunte tangenti e finanziamenti illeciti del Consorzio Venezia Nuova. Tuttavia Zoggia ha respinto tutte le accuse.\nSuccessivamente viene accusato dal Sindaco di Venezia Giorgio Orsoni nell'ambito del finanziamento illecito che ha portato prima agli arresti e successivamente alle dimissioni del sindaco di Venezia dopo che lo stesso Orsoni aveva patteggiato 4 mesi affermando di aver preso soldi per la campagna elettorale a Sindaco nel 2010 (somma tra i 450 e i 550.000 euro) dal Consorzio Venezia Nuova su richiesta di Zoggia, Mognato, Reolon e Marchese.\nIl 17 giugno 2014 rassegna le sue dimissioni da segretario e componente della Giunta per le Autorizzazioni della Camera dopo le indiscrezioni che lo vedrebbero coinvolto nell'inchiesta MOSE di Venezia poich\u00e9 tirato in ballo dal sindaco Giorgio Orsoni e a poche ore dalla pronuncia della stessa Giunta sulla richiesta di arresto sollevata nei confronti dell'ex Governatore del Veneto, allora deputato, Giancarlo Galan (Forza Italia).\nIl 7 luglio di quell'anno il Tribunale di Venezia, sezione giudici indagini preliminari, chiede l'archiviazione per Zoggia che risulta estraneo ai fatti contestati."}
{"id": "134865", "revid": "436907", "url": "https://it.wikipedia.org/wiki?curid=134865", "title": "Marco Baldini", "text": "Oltre che come conduttore radiofonico, \u00e8 noto per il sodalizio professionale instaurato con Fiorello.\nBiografia.\nDopo aver iniziato a lavorare a ventun anni per alcune radio toscane, ha esordito su scala nazionale grazie a Claudio Cecchetto su Radio Deejay, emittente per la quale ha curato diversi programmi (\"Baldini Ama Laurenti\", \"Tutti per l'una\", \"Baldini's land\", \"Marco Baldo Show\"). Nel 1987 ha condotto per Videomusic il programma \"On the air\". \u00c8 il 1989 quando dai microfoni del network milanese inizia a condurre la trasmissione \"Viva Radio Deejay\" animata dalle imitazioni e caratterizzazioni di Fiorello. \nHa lavorato dal 2001 fino al 2008 per Rai Radio 2 per la quale ha condotto con Fiorello il programma \"Viva Radio 2\", sulla base del format dei due gi\u00e0 collaudato su Radio Deejay tra l'89 e il '92 con la trasmissione \"Viva Radio Deejay\" per la regia di Nicola Savino. Ha avuto diversi problemi personali (forti perdite in scommesse sui cavalli) che lo hanno portato prima all'allontanamento da Radio DeeJay per poi approdare, per un breve periodo a Radio Italia Network, dove ha condotto assieme alle Fave, Angelo e Max, un programma dal nome \"Le Fave del Mattino\".\nI problemi personali continuano ed \u00e8 costretto a lasciare anche RIN. In occasione della trasmissione televisiva \"\", condotta da Fiorello su Rai Uno nel 2004, Baldini ha condotto la versione radiofonica del programma, occupandosi dei collegamenti dalla Radio, e interagendo anche in voce con il conduttore in una serie di sketch gi\u00e0 proposti nella trasmissione \"Viva Radio 2\". Nel settembre 2005 ha pubblicato l'autobiografia \"Il Giocatore (ogni scommessa \u00e8 debito).\"\nNel 2007 ha partecipato al torneo di poker delle celebrit\u00e0 organizzato da SKY Sport. Nel gennaio 2008 ha condotto, insieme a Fiorello, il minishow in dieci puntate \"Viva Radio Due... minuti\", in onda su Rai Uno subito dopo il telegiornale delle 20. Nell'estate del 2008 ha condotto su Radio 2 il programma \"Pi\u00f9 estate per tutti\".\nIl programma, in onda nella fascia oraria dalle 8 alle 9.30 presentava alcune gag, con le rubriche \"Vox Populi\" (la voce dei radioascoltatori registrata in segreteria telefonica e mandata in onda \"senza filtri\"), \"Scandalo al s\u00f2la\" (dove un radioascoltatore racconta una truffa subita), \"Goletta Marrone\" (racconti di vacanze sfortunate), \"Non \u00e8 mai troppo tardi\" (surreali lezioni di giapponese) e il \"Premio Bancarella\", che consiste in un improbabile oggetto di plastica rigorosamente \"made in China\" assegnato allo spettatore che invia l'SMS pi\u00f9 originale.\nNel 2008 \u00e8 uscito al cinema il film \"Il mattino ha l'oro in bocca\", tratto dalla sua biografia \"Il Giocatore (ogni scommessa \u00e8 debito)\", con Elio Germano (nel ruolo di Baldini), Corrado Fortuna (in quello di Fiorello), Martina Stella e Laura Chiatti. Nel 2009 ha partecipato come concorrente alla quarta edizione del reality show \"La fattoria\" e uscendone vincitore con 100.000 euro, dichiarando poi di voler devolvere l'intera cifra in beneficenza alle vittime del terremoto dell'Abruzzo.\nDal 18 maggio 2009 fino a fine luglio 2011 ha condotto su Radio Kiss Kiss il programma radiofonico \"Vieni Avanti Kiss Kiss\" dalla domenica al venerd\u00ec dalle 10 alle 13 con Stefania Lillo, Mauro Convertito, Alessandro Lillo, Rodrigo De Maio per la regia di Alfredo Porcaro. Dal 14 novembre al 5 dicembre partecipa a \"Il pi\u00f9 grande spettacolo dopo il weekend\", programma di Fiorello su Rai 1. Nel marzo del 2012 \u00e8 approdato a Radio Man\u00e0 Man\u00e0 ma nel settembre dello stesso anno l'editore della radio, Stefano Bandecchi, risolve il contratto.\nDal 9 marzo 2013 ritorna a Radio Deejay, nel mattino del week-end, con il programma \"Il Marchino ha l'oro in bocca\", in onda dalle 7.00 alle 9.00. Il 21 giugno seguente per\u00f2 il direttore di Radio Deejay, Linus, annuncia sul suo blog la conclusione del rapporto lavorativo con Baldini a partire dal mese successivo; Baldini successivamente ne ha precisato le motivazioni sulla sua pagina Facebook. Da Roma il 15 luglio parte \"Stocast\", live-show prodotto dalla \"BJ ENTRETAINMENT\" in cui 20 aspiranti di successo vengono intervistati e messi alla prova da Baldini per poi essere votati sulla sua pagina di Facebook.\nBaldini torna alle emittenti radio locali dal 26 agosto, conducendo \"L'Universit\u00e0 del calcio\" sulla radio romana Qlub Radio (FM 89.3) tutti i giorni dalle 14.00 alle 18.00. In seguito conduce anche \"Attaccati al Qlub\", programma di attualit\u00e0 in onda dal luned\u00ec al venerd\u00ec dalle 9.00 alle 12.00.\nDal 27 settembre 2013 partecipa a \"Edicola Fiore\" di Fiorello, programma web che va poi in onda anche su Radio 2. Dal 5 maggio 2014 passa con Fiorello su Radio 1 debuttando nella trasmissione mattutina \"Fuori programma\", che abbandona quindi nel novembre dello stesso anno per problemi personali (\"non mi sento pi\u00f9 in grado di garantire un buon livello di professionalit\u00e0, preferisco non danneggiare Fuoriprogramma e lasciare la trasmissione con Fiorello su Radio1\").\nDal 3 settembre conduce la trasmissione \"ll Gatto sul Raccordo\" sulle frequenze dell'emittente locale Radio Radio, andando in onda dal luned\u00ec al venerd\u00ec dalle 18.30 alle 20.30. Nel 2014 recita, al fianco di Annalisa Minetti, nel cortometraggio \"Alcolista per sopportazione\" per la regia di Antonio Zitiello.\nTerminata la collaborazione con Radio Radio, Baldini ritorna a far sentire la sua voce nel luglio 2015 dall'applicazione per smartphone Periscope, che manda in onda tutte le sere alle 23:00. Nel luglio 2016 inizia la sua collaborazione con la radio romana Radio Rock, curando la fascia pomeridiana dalle 17 alle 19 che per\u00f2 termina qualche mese pi\u00f9 tardi.\nDa fine gennaio 2018 conduce la trasmissione \"Teste di Calcio\" sulla neo-nata emittente radiofonica RMC Sport Network assieme all'imitatore Gianfranco Butinar ed il Trio d'Italia. \nDa settembre \u00e8 stato sostituito da Lapo De Carlo. Dopo un breve periodo trascorso lavorando come dj per serate in spettacoli locali, nel 2019 approda all'emittente radiofonica romana NSL Radio dove, dal 16 settembre, conduce \"Marcomale,\" programma al quale nel Febbraio 2021 si unisce la spalla radiofonica Marco Aki; sempre nel 2018 ha lavorato anche per un periodo come opinionista di Live Non \u00e8 la D'Urso. \nNel 2020 \u00e8 ospite delle trasmissioni \"Italia s\u00ec\" e \"Vieni da me\" dove commenta il successo dei vecchi amici Amadeus e Fiorello al \"Festival di Sanremo\" con Nicola Savino a \"L'AltroFestival\", tutti diventati famosi con Baldini a Radio Deejay, rammaricandosi per non essere stato l\u00ec con loro. Nell'ottobre dello stesso anno diventa opinionista del programma \"La vita in diretta\". L'anno dopo apre un canale YouTube dove inaugura la trasmissione \"BadMark\", in cui fa le interviste a diverse persone, come DJ, musicisti, youtuber e altri.\nVita privata.\nNel settembre 2007 ha sposato la conduttrice radiofonica Stefania Lillo; a fargli da testimone \u00e8 stato l'amico Fiorello. Nel 2014, la Lillo ha lasciato Baldini a causa della ludopatia dello stesso. Dal 2011 in poi ha avuto numerosi problemi legati alla sua dipendenza dal gioco d'azzardo e decide di separarsi dalla moglie. Nel maggio 2015 confessa, nel corso della trasmissione radiofonica di Radio 24 \"La Zanzara\", di avere sviluppato una gravissima forma di ludopatia che lo ha portato a contrarre debiti e a tentare il suicidio.\nIl 1\u00ba novembre 2020 a 61 anni diventa padre di un bambino, avuto dalla relazione con l'attuale compagna."}
{"id": "134867", "revid": "123444962", "url": "https://it.wikipedia.org/wiki?curid=134867", "title": "Zenobia (Disney)", "text": "Zenobia \u00e8 un personaggio immaginario dei fumetti Disney ideato dal disegnatore e sceneggiatore Romano Scarpa.\nCompare per la prima volta nel 1983, nella storia \"Topolino e la regina d'Africa\", come \"Zenobia II\", sovrana di uno staterello africano, che tenta, con metodi disonesti, di fare di Pippo il suo consorte. Successivamente, abbandonato il trono, ricompare nel 1984 nella storia \"Topolino e le rane saltatrici\", dove viene rapita da Gambadilegno, Trudy e Plottigat, i quali vogliono sapere dove si trovi il regno africano e i suoi tesori. Una terza storia si ha l'anno successivo, il 1985, \"Topolino dietro il sipario\": qui Zenobia \u00e8 attrice, ed \u00e8 coinvolta nel ritrovamento di una commedia inedita di Shakespeare, \"L'indomabile bisbetica\".\nIn tutte e tre le storie si dipana un rapporto sentimentale tra Zenobia e Pippo, articolato attraverso diverse modulazioni Inizialmente invaghita lei stessa di Pippo, nelle storie successive \nZenobia appare brevemente in quelle che Scarpa definisce \"strip stories\": \"Topolino e l'enigma di Brigaboom\" (1989) e \"Topolino e gli uomini vespa\" (1991). Nella seconda in particolare, i personaggi osservano come Zenobia sia riuscita a far diventare Pippo \"pi\u00f9 posato\", meno incline a seguire Topolino in ogni sua avventura (infatti in queste due storie il partner fisso di Topolino \u00e8 Bruto).\nZenobia abbandona il gruppo nel 1992 in \"Ciao Minnotchka\": nel finale della storia si stabilisce a Parigi per aiutare l'ex re di Selvanja, \"Ilja Top\u00f2vich\", nella gestione del suo albergo, \nDa allora non \u00e8 mai pi\u00f9 apparsa in nessuna storia, anche se Scarpa aveva dichiarato che prima o poi l'avrebbe fatta tornare a Topolinia. Tuttavia Zenobia compare ancora una volta, seppur fugacemente, nella storia \"Il teatro Alambrah presenta: Miseria e Nobilt\u00e0\", pubblicata su Topolino 1955: la si vede entrare in platea insieme agli altri spettatori. Alla fine dello spettacolo, Pippo trova in camerino un suo mazzo di fiori.\nNell'ottobre 2013 il personaggio \u00e8 stato ripreso da Enrico Faccini ed utilizzato per l'avventura a fumetti \"Topolino e il mistero di Borgospettro\", una storia in costume ambientata in Svizzera nel XIX secolo"}
{"id": "134868", "revid": "174925", "url": "https://it.wikipedia.org/wiki?curid=134868", "title": "Teorema del rotore", "text": "In matematica, il teorema del rotore, anche detto teorema di Kelvin o teorema di Kelvin-Stokes, il cui nome \u00e8 dovuto a Lord Kelvin e George Stokes, afferma che il flusso del rotore di determinati campi vettoriali attraverso superfici regolari dotate di bordo \u00e8 uguale alla circuitazione del campo lungo la frontiera della superficie. Si tratta pertanto di un caso particolare del teorema di Stokes.\nIl teorema di Green \u00e8 un caso speciale del teorema del rotore che considera superfici appartenenti a formula_1.\nIl teorema.\nSia formula_2 una curva piana liscia a tratti che sia anche una curva semplice chiusa (curva di Jordan): ovvero, se formula_3 e formula_4 sono nell'intervallo formula_5 allora formula_6 implica formula_7 (cio\u00e8 la curva \u00e8 semplice), e per cui si abbia formula_8 (cio\u00e8 la curva \u00e8 chiusa). Detto formula_9 il dominio di formula_10 la cui frontiera \u00e8 formula_11, sia inoltre formula_12 una funzione liscia e formula_13 un campo vettoriale su formula_14. \nDenotando con formula_15 l'immagine di formula_9 tramite formula_17 e con formula_18 la curva definita dalla relazione formula_19, il teorema stabilisce che:\nIl termine a sinistra \u00e8 l'integrale di linea di formula_21 lungo formula_18 ed il termine a destra \u00e8 l'integrale di superficie del rotore formula_23 di formula_21.\nIl teorema \u00e8 un caso particolare, che si limita a considerare le superfici, del fondamentale teorema di Stokes: il flusso attraverso una superficie (regolare a tratti e dotata di bordo) di un campo vettoriale formula_25 esprimibile in termini di un potenziale vettore formula_26 \u00e8 uguale alla circuitazione di formula_26 lungo il bordo della superficie. Il teorema del rotore pu\u00f2 pertanto essere visto come una generalizzazione del teorema fondamentale del calcolo integrale, il quale afferma che:\nPer l'integrale di funzioni ad una variabile reale si deve quindi trovare una formula_29 tale che formula_30, e poi valutarla agli estremi. Nel caso in esame la primitiva di formula_31 \u00e8 formula_32, calcolata sulla frontiera della superficie che ha il ruolo degli estremi dell'intervallo dell'integrale definito.\nDa notare come il teorema del rotore consenta di ottenere una condizione equivalente alla conservativit\u00e0 di un campo vettoriale su domini semplicemente connessi. Se la circuitazione del campo \u00e8 nulla, infatti, ad essa corrisponde ad un flusso del rotore uguale a zero, e quindi proprio alla condizione di irrotazionalit\u00e0 del campo stesso:\ngrazie all'arbitrariet\u00e0 della superficie.\nDimostrazione.\nSia data una funzione formula_34 a valori in formula_10 tale che formula_36 \u00e8 il pull-back di un campo formula_26. Per fare ci\u00f2 si definiscono formula_38 e formula_39 come:\ndove formula_41 \u00e8 il prodotto interno in formula_1 mentre nel seguito formula_43 \u00e8 una forma bilineare rappresentata dalla matrice formula_44.\nDalla definizione di integrale di linea:\ndove formula_46 \u00e8 la matrice jacobiana di formula_47, e formula_11 \u00e8 la frontiera del dominio formula_49 di formula_47. Quindi si ha:\nSi ottiene la seguente equazione:\nUtilizzando la regola di Leibniz per il prodotto interno si calcolano le derivate parziali:\ne quindi:\nDato che:\nl'ultimo termine nella precedente relazione \u00e8 uguale a:\nD'altra parte, dalla definizione di integrale di superficie:\nsicch\u00e9 si ottiene:\nConsiderando il teorema di Green, dai risultati mostrati segue la tesi."}
{"id": "134869", "revid": "217432", "url": "https://it.wikipedia.org/wiki?curid=134869", "title": "Tirannicidi", "text": ""}
{"id": "134871", "revid": "1410376", "url": "https://it.wikipedia.org/wiki?curid=134871", "title": "Manuela Dal Lago", "text": "Biografia.\nLaureata in scienze geologiche, ha insegnato matematica nella scuola media.\nAttivit\u00e0 politica.\n\u00c8 stata consigliere comunale di Vicenza come esponente del Movimento autonomista e poi assessore provinciale.\nNel 1995 si candida alla presidenza della Provincia di Vicenza per la Lega Nord ottenendo il 29% dei consensi venendo superata di poco dal candidato del centro-sinistra Giuseppe Doppio con il 31,4% e dal concorrente candidato di centro-destra Giuseppe Castaman al 38.6%. Come in altre elezioni locali svoltesi nel 1995, la Lega Nord appoggi\u00f2 il candidato di Centrosinistra, che venne eletto presidente al ballottaggio con il 61.4%.\nPresidente della Provincia di Vicenza.\nDiventa Presidente dell'ente nel 1997 per la Lega Nord, partito al quale ha aderito dopo una lunga militanza nel PLI.\nSi ricandida per un secondo mandato nel 2002 (elezioni del 25 maggio), raccogliendo il 57% dei voti in rappresentanza di una coalizione di centrodestra.\nScaduto nel 2007 il secondo mandato da presidente provinciale, viene nominata presidente dell'Autostrada Brescia-Verona-Vicenza-Padova S.p.A., carica che sar\u00e0 costretta ad abbandonare per potersi candidare come deputata in occasione delle elezioni politiche 2008.\nNella Lega ricopre vari incarichi come quello di Presidente del \"Governo provvisorio della Padania\" dal 1998 al 1999 mentre dal 2001 al 2008 \u00e8 Presidente della Liga Veneta subentrando a Gianpaolo Dozzo.\nIl 22 aprile 2008 \u00e8 stata proclamata eletta deputato per la Lega Nord nella circoscrizione Veneto 2 della Camera dei deputati.\nDal 26 maggio 2010 ricopre l'incarico di Presidente della X Commissione Sviluppo e Attivit\u00e0 Produttive della Camera dei deputati subentrando ad Andrea Gibelli che ha optato per l'incarico di Vicepresidente della Regione Lombardia dopo le elezioni regionali del 2010.\nIl \"triumvirato\".\nDal 5 aprile al 1\u00ba luglio 2012 ha fatto parte, insieme a Roberto Maroni e Roberto Calderoli, del comitato incaricato di occuparsi transitoriamente della gestione della Lega Nord, in seguito alle dimissioni da segretario federale di Umberto Bossi.\nIn vista delle elezioni amministrative del 2013 si candida a sindaco di Vicenza, sostenuta da una coalizione di centro-destra formata da: Il Popolo della Libert\u00e0, Lega Nord e tre liste civiche: \"Manuela Dal Lago-Libera dagli Schemi\", \"No Privilegi Politici-S\u00ec Dal Molin\" e \"Meridio-Movimento Aria Pulita per Vicenza\", ma raccoglie solo il 27,38% dei voti, venendo sconfitta al primo turno dal sindaco uscente Achille Variati del Partito Democratico.\nAbbandono della Lega.\nA fine 2016 annuncia il suo abbandono dal partito, che ritiene diventato un partito nazionale che non guarda pi\u00f9 al sogno dell'indipendenza della Padania e del federalismo."}
{"id": "134873", "revid": "1543377", "url": "https://it.wikipedia.org/wiki?curid=134873", "title": "Giovanni Pellegrino", "text": "Biografia.\nSposato, due figli, laureato in Giurisprudenza, avvocato amministrativista, \u00e8 stato senatore della Repubblica dal 1990 al 2001, presidente della Commissione bicamerale d'inchiesta sulle stragi, della Giunta delle elezioni e delle immunit\u00e0 parlamentari e membro della Commissione Bicamerale sulla riforma istituzionale.\nEsponente dei Democratici di Sinistra, fu eletto Presidente della Provincia di Lecce nel turno elettorale del 2004 (elezioni del 12 e 13 giugno), raccogliendo il 51,8% dei voti in rappresentanza di una coalizione di centrosinistra e battendo il candidato della Casa delle Libert\u00e0 Raffaele Baldassarre.\nEra sostenuto, in Consiglio provinciale, da una maggioranza costituita da DS, Margherita, SDI, Lista Pellegrino per il Salento, UDEUR, PRC, Unit\u00e0 Socialista, Verdi, Italia dei Valori, Comunisti Italiani.\nIl mandato amministrativo \u00e8 scaduto nel 2009 e Pellegrino non si \u00e8 ricandidato."}
{"id": "134874", "revid": "15732", "url": "https://it.wikipedia.org/wiki?curid=134874", "title": "Gerardo Mario Oliverio", "text": ""}
{"id": "134875", "revid": "41308668", "url": "https://it.wikipedia.org/wiki?curid=134875", "title": "Formule di Green", "text": ""}
{"id": "134876", "revid": "2210491", "url": "https://it.wikipedia.org/wiki?curid=134876", "title": "Mario Oliverio", "text": "Dal 9 dicembre 2014 al 15 febbraio 2020 ha svolto l'incarico di presidente della Regione Calabria; in precedenza ha ricoperto anche il ruolo di presidente della provincia di Cosenza dal 13 giugno 2004 al 12 ottobre 2014.\nBiografia.\nSin da giovanissimo partecip\u00f2 ai movimenti studenteschi e delle lotte politiche per il lavoro e lo sviluppo della Sila Cosentina e della Calabria.\nNel 1980, a 27 anni, \u00e8 eletto consigliere regionale nelle liste del PCI.\nNel 1985 \u00e8 il primo degli eletti nel Consiglio Regionale ed un anno dopo viene nominato assessore all'agricoltura della prima giunta di sinistra della regione Calabria presieduta da Francesco Principe.\nNel 1990 viene eletto sindaco di San Giovanni in Fiore, centro culturale e politico della Sila Cosentina.\nDeputato della Repubblica Italiana.\nPer quattro legislature consecutive (XI, XII, XIII e XIV Legislatura), dal 1992 al 2006, \u00e8 stato eletto alla Camera. In Parlamento \u00e8 stato tra i promotori della prima Legge sulla Montagna nonch\u00e9 primo firmatario della legge istitutiva del Parco Nazionale della Sila.\n\u00c8 stato inoltre componente del Consiglio d'Europa.\nDal 1997 al 2001 ha assunto la carica di Segretario della Federazione Provinciale dei Democratici di Sinistra e da quella postazione ha ricostruito la coalizione di centrosinistra a sostegno della ricandidatura a Sindaco della citt\u00e0 di Cosenza di Giacomo Mancini, dopo un periodo contrassegnato da contrasti e relazioni difficoltose tra il leader socialista e i partiti di centrosinistra, che avevano il loro cuore politico nella Presila Cosentina.\nPresidente della provincia di Cosenza (2004-2014).\nIn occasione delle elezioni amministrative del 2004 \u00e8 stato eletto presidente della provincia col 62% dei voti, in rappresentanza di una coalizione di centrosinistra; \u00e8 stato riconfermato alle amministrative del 2009, ottenendo il 56,72% dei voti al turno di ballottaggio.\nPresidente della regione Calabria (2014-2020).\nIl 29 luglio 2014 ufficializza la sua candidatura alle primarie del centrosinistra calabrese, indette per eleggere il candidato presidente della regione Calabria alle regionali del novembre 2014. Le Primarie si sono svolte il 5 ottobre 2014 e sono state vinte da Oliverio con il 55,1% dei voti che sconfigge cos\u00ec gli altri due candidati Gianluca Callipo e Gianni Speranza. Alle Elezioni regionali del 23 novembre 2014, Oliverio viene eletto presidente della Regione Calabria ottenendo il 61,4% dei voti.\nNel 2018 partecipa al Festival dei Due Mondi di Spoleto, grazie ad un finanziamento da 100.000 euro a carico della regione Calabria, destinato a pagare una cena di gala con 60 ospiti selezionati prima dell'intervista di Paolo Mieli.\nA marzo del 2015 era stato con quest'ultimo relatore al convegno incentrato sulla figura di Garibaldi dal titolo \"Il Sud ed il Risorgimento italiano\u00a0\u2013Un conto ancora aperto con la storia\", organizzato dalla loggia massonica regolare \"Francesco De Luca\" n. 1292 di Catanzaro, affiliata al GOI, con il patrocinio della Regione e dei Comuni di Catanzaro e Cardinale.\nIl 23 dicembre 2019, \u201calla luce dell\u2019appello del segretario nazionale del PD Nicola Zingaretti in merito alla necessit\u00e0 di costruire un ampio schieramento unitario\u201d, annuncia di non presentarsi per un secondo mandato sebbene inizialmente avesse manifestato l\u2019intenzione di ricandidarsi alla guida della regione anche senza l\u2019appoggio della coalizione classica di centro-sinistra ma con quello di alcune liste civiche.\nIl 15 febbraio 2020 gli succede Jole Santelli, candidata del centro-destra, eletta il 26 gennaio.\nDopo la morte della Governatrice, il 16 agosto 2021 annuncia la ricandidatura a Presidente della Regione Calabria con una lista civica ma con l'1,7% di consensi pari a 13.400 voti non viene neanche eletto consigliere regionale.\nProcedimenti giudiziari.\nIl 7 maggio 2018 risulta indagato per abuso di ufficio in un'inchiesta della procura di Catanzaro. Il 28 dicembre 2018 il GUP proscioglie Oliverio stabilendo il non luogo a procedere perch\u00e9 il fatto non costituisce reato.\nIl 17 dicembre 2018 riceve un altro avviso di garanzia per abuso d'ufficio nell'ambito di un'operazione della Guardia di Finanza di Cosenza e il gip dispone per lui l'obbligo di dimora a San Giovanni in Fiore dove risiede mentre la DDA di Catanzaro aveva chiesto gli arresti domiciliari: avrebbe garantito un finanziamento da 4,2 milioni di euro a una ditta vicina alla 'Ndrina Muto di Cetraro per la realizzazione dell'impianto sciistico di Lorica e l'aviosuperficie di Scalea in cambio del rallentamento dei lavori in piazza Bilotti a Cosenza, un'opera che avrebbe dato lustro al sindaco di centro-destra Mario Occhiuto.\nDieci giorni dopo riceve un avviso di garanzia per corruzione. Il 20 marzo 2019 la Cassazione chiede l'annullamento dell'obbligo di dimora, scagionandolo da tutte le accuse. Il 17 maggio la Cassazione deposita le motivazioni della decisione indicando come \u201c\"il quadro indiziario sconti una contraddizione di fondo\"\u201d e che \u201c\"la chiave di lettura delle conversazioni muove dal chiaro pregiudizio accusatorio\"\u201d. Il 4 gennaio 2021, in rito abbreviato, Oliverio viene assolto definitivamente dalle accuse di corruzione e abuso d'ufficio perch\u00e9 \"\u201cil fatto non sussiste\u201d.\" La procura sceglie di non impugnare l\u2019assoluzione. \nIl 7 maggio 2019 la procura di Catanzaro, per l'inchiesta sugli appalti riguardanti la costruzione della metropolitana leggera destinata a collegare Cosenza, Rende e l'Universit\u00e0 della Calabria oltre al nuovo ospedale di Cosenza, chiede l\u2019arresto di Oliverio, dell\u2019ex vicepresidente Nicola Adamo, del dirigente regionale Luigi Zinno, del responsabile della Ferrovie della Calabria Giuseppe Lo Feudo e degli imprenditori Pietro Ventura e Rocco Borgia ma il gip respinge la richiesta. A Oliverio, Adamo e Luigi Incarnato, ex assessore regionale ai Lavori Pubblici, viene inoltre contestato di aver indotto numerosi consiglieri comunali di Cosenza a rassegnare le dimissioni, nel febbraio del 2016, per provocare la decadenza di Occhiuto che sarebbe stato poi rieletto. Per questo procedimento il GIP riduce la portata della accuse contenute nell'avviso di conclusione delle indagini. In relazione a questa indagine ad ottobre la procura di Catanzaro chiede il rinvio a giudizio per Oliverio e gli altri indagati.\nIl 23 dicembre dello stesso anno la procura di Catanzaro chiede un altro rinvio a giudizio per Oliverio e per l'ex deputato del PD Ferdinando Aiello con l'accusa di peculato per un finanziamento da 95.000 destinato ad \u201cattivit\u00e0 di promozione turistica\u201d nell\u2019ambito del Festival dei due mondi di Spoleto che in realt\u00e0 sarebbe servito per una \u201cpersonale promozione politica\u201d."}
{"id": "134878", "revid": "125744857", "url": "https://it.wikipedia.org/wiki?curid=134878", "title": "Kirsten Dunst", "text": "Salita alla ribalta con l'interpretazione di Claudia nel film \"Intervista col vampiro\" (1994), ha recitato nel film d'avventura \"Jumanji\" (1995), accanto a Robin Williams, ed \u00e8 divenuta nota al grande pubblico nel ruolo di Mary Jane Watson in \"Spider Man\" (2002) di Sam Raimi, e nei due sequel, \"Spider Man 2\" (2004) e \"Spider Man 3\" (2007). Ha inoltre recitato in \"Se mi lasci ti cancello\", di Michel Gondry, vincitore dell'Oscar alla migliore sceneggiatura originale nel 2005, ed \u00e8 stata la regina di Francia Maria Antonietta nel film biografico \"Marie Antoinette\" (2006) di Sofia Coppola.\nNel 2011 si \u00e8 aggiudicata il Prix d'interpr\u00e9tation f\u00e9minine al Festival di Cannes per la sua performance nel film \"Melancholia,\" di Lars von Trier, e nel 2017 ha vinto uno Screen Actors Guild Award insieme a tutto il cast de \"Il diritto di contare\". Sul piccolo schermo, viene ricordata per il ruolo della protagonista Peggy Blumquist nella seconda stagione della serie televisiva \"Fargo\", che le \u00e8 valso un Critics' Choice Award e una candidatura al Premio Emmy e ai Golden Globe, e per quello di Krystal Stubbs in \"On Becoming a God\", per cui ha ricevuto la terza candidatura complessiva ai Golden Globe. Nel 2021 \u00e8 stata lodata dalla critica per la sua interpretazione nel film Netflix \"Il potere del cane\" di Jane Campion, per il quale ha ricevuto la candidatura al Golden Globe, al Critics Choice Award, allo Screen Actors Guild Award e al Premio Oscar nella sezione migliore attrice non protagonista.\nBiografia.\nIl padre Klaus Dunst \u00e8 un medico tedesco proveniente da Amburgo, la madre, Inez Rupprecht, di origini svedesi, possiede una galleria d'arte. I suoi genitori si sono separati quando lei aveva 11 anni. Ha un fratello minore, Christian Dunst. Frequenta la Ranney School, nel New Jersey, ma si diploma presso la Notre Dame High School a Los Angeles, in California.\nCarriera.\nLa sua carriera inizia prestissimo, a tre anni, negli spot televisivi: nel 1988 appare in uno \"sketch\" al \"Saturday Night Live\" in cui impersona la figlia maggiore dell'allora presidente George H. W. Bush. Nel 1989 passa al grande schermo con \"New York Stories\", per poi ottenere, poco tempo dopo, una piccola parte nel ruolo della figlia di Tom Hanks in \"Il fal\u00f2 delle vanit\u00e0\". Nel 1993 \u00e8 Hedril nella settima stagione di \"\"; inoltre impersona pi\u00f9 volte la prostituta bambina Charlie Chiemingo in \"E.R. - Medici in prima linea\".\nIl salto di qualit\u00e0 avviene nel 1994, anno in cui recita in \"Intervista col vampiro\", nel ruolo di Claudia, film tratto dal romanzo di Anne Rice. Questa performance le vale, tra gli altri premi, anche la sua prima candidatura ai Golden Globe. Nel 1995 recita in \"Jumanji\". Lo stesso anno il padre lascia la famiglia. Nel 1999 rifiuta il ruolo di Angela nel film vincitore di cinque premi Oscar \"American Beauty\" per non apparire in alcune scene particolarmente sensuali, n\u00e9 baciare il protagonista Kevin Spacey. Lo stesso anno viene selezionata dalla regista Sofia Coppola per la parte di Lux Lisbon nel film indipendente \"Il giardino delle vergini suicide\".\nNel 2002 interpreta Mary Jane Watson, la fidanzata dell'Uomo Ragno nella saga cinematografica \"Spider-Man\". Nel 2004 interpreta l'assistente del Dr. Howard Mierzwiak nel film \"Se mi lasci ti cancello\", diretto da Michel Gondry, con Jim Carrey e Kate Winslet. Nel 2006 ottiene il ruolo di protagonista in \"Marie Antoinette\", premiato al Festival di Cannes, nel ruolo della regina francese travolta dagli eventi rivoluzionari del 1789. Nel 2010 \u00e8 co-protagonista al fianco di Ryan Gosling del film \"Love &amp; Secrets\". Lo stesso anno viene scelta da Lars von Trier come protagonista del suo film, \"Melancholia\", storia di fantascienza presentata in concorso al Festival di Cannes 2011, dove l'attrice vince il premio per la miglior interpretazione femminile.\nNel 2012 \u00e8 tra le protagoniste di \"The Wedding Party\" e nello stesso anno presenta \"On the Road\" al Festival di Cannes, dove recita accanto a Kristen Stewart e Garrett Hedlund. Nel 2014 viene scelta come testimonial per L'Or\u00e9al Professionnel. Nel 2015 fa parte del cast principale della seconda stagione della serie televisiva \"Fargo\", dove veste i panni di una parrucchiera psicotica. Nel 2017 \u00e8 nel cast del film \"L'inganno\", accanto a Nicole Kidman e Colin Farrell. La pellicola, diretta da Sofia Coppola, \u00e8 tratta dall'omonimo romanzo di Thomas Cullinan, e narra la storia di un collegio femminile nello stato della Virginia del 1864, che durante la guerra civile viene protetto dal mondo esterno fino a quando un soldato ferito viene trovato nelle vicinanze.\nVita privata.\nNel 2007 si trova al centro di alcune polemiche per aver ammesso, in un'intervista, di fumare regolarmente marijuana e di aver provato altre droghe illegali. Nel 2008 viene ricoverata tre mesi per depressione. Nel 2011 ottiene anche la cittadinanza tedesca grazie alle origini del padre. \u00c8 stata fidanzata con l'attore Jake Gyllenhaal dal 2002 al 2005. Dalla fine del 2011 all'aprile del 2016 \u00e8 stata legata all'attore Garrett Hedlund. Dal 2016 ha una relazione con Jesse Plemons, conosciuto sul set della serie televisiva \"Fargo\", con cui si fidanza ufficialmente nel 2017. La coppia ha due figli, nati rispettivamente nel 2018 e nel 2021.\nDoppiatrici italiane.\nNelle versioni in italiano dei suoi lavori, Kirsten Dunst \u00e8 stata doppiata da:\nDa doppiatrice \u00e8 stata sostitutita da:"}
{"id": "134884", "revid": "13388", "url": "https://it.wikipedia.org/wiki?curid=134884", "title": "Agnostici", "text": ""}
{"id": "134891", "revid": "400694", "url": "https://it.wikipedia.org/wiki?curid=134891", "title": "Scandalo del mensal\u00e3o", "text": "Scandalo del mensal\u00e3o \u00e8 un evento che ha causato nel giugno del 2005 una crisi politica nel governo del Brasile guidato dal presidente Lula da Silva.\nStoria.\nIl nome \"mensal\u00e3o\" (sostantivo aumentativo della parola portoghese \"mensal\" che significa \"mensile\") si riferisce a un corrispettivo mensile di denaro che, secondo quanto affermato in una intervista al quotidiano \"Folha de S\u00e3o Paulo\" dal deputato del Partito laburista Roberto Jefferson, alleato del governo Lula, sarebbe stato corrisposto in maniera occulta a membri del Congresso nazionale.\nDello \"scandalo del mensal\u00e3o\" la stampa brasiliana aveva parlato gi\u00e0 indirettamente nell'autunno del 2004 in una serie di \"reportage\" tesi a mettere in luce presunte irregolarit\u00e0 amministrative nel finanziamento del presidente Lula. Tali inchieste avevano lasciato intravedere quanto sarebbe poi emerso nella successiva vicenda dei compensi per il voto.\nSecondo le accuse che vengono mosse al governo brasiliano, sarebbero stati corrisposti ad alcuni deputati compensi mensili (pare intorno ai 12\u00a0000 dollari al mese) perch\u00e9 venissero votati progetti che stavano particolarmente a cuore all'esecutivo.\nSecondo Jefferson, il partito di Lula - il PT (Partito dei lavoratori) - avrebbe finanziato illegalmente le campagne elettorali del 2002 e del 2003 usando fondi provenienti da depositi bancari privati.\nNel mese di agosto 2005 il presidente Lula ha tenuto un discorso televisivo alla nazione chiedendo scusa alla popolazione per lo scandalo che ha colpito il suo governo."}
{"id": "134897", "revid": "112021228", "url": "https://it.wikipedia.org/wiki?curid=134897", "title": "Taranto Danza", "text": "Taranto Danza \u00e8 una manifestazione che si svolge annualmente nella citt\u00e0 di Taranto. \u00c8 articolata in una settimana che viene interamente dedicata alla danza internazionale. Si svolge a cura dell'ANPDET, l'Associazione Nazionale Promozione Danza e Teatro. \nDal 1988, nella prima settimana di settembre, dieci artisti internazionali si esibiscono in quella che \u00e8 una vera e propria meta per una vacanza-studio, dedicata agli appassionati del settore coreutico che desiderano perfezionare la propria tecnica con maestri affermati. \nTaranto Danza ospita inoltre uno dei pi\u00f9 prestigiosi concorsi nazionali di danza classica e moderna per gruppi e solisti. Il concorso, dopo selezioni in tutta Italia, si conclude nel capoluogo ionico presso la Piazza d'Armi del Castello Aragonese della Marina Militare Italiana in tre momenti spettacolari, alla presenza dei dieci artisti ospiti e con la consegna del \"Premio Taras\" per la danza."}
{"id": "134903", "revid": "1543377", "url": "https://it.wikipedia.org/wiki?curid=134903", "title": "Anabattismo", "text": "L'anabattismo (da non confondere con il successivo battismo), in greco \"\u1f00\u03bd\u03b1\" (di nuovo) +\"\u03b2\u03b1\u03c0\u03c4\u03af\u03b6\u03c9\" (battezzare), ovvero \"ribattezzatori\", in tedesco \"Wiedert\u00e4ufer\", \u00e8 un movimento religioso di matrice cristiana nato in Europa nel XVI secolo, nell'ambito della Riforma protestante. Il loro nome \u00e8 tra altri, Fratelli in Cristo e talvolta Chiesa di Dio.\nAnabattisti: origini.\nGli Anabattisti non usarono mai questo nome per definirsi credenti; tra loro si chiamavano semplicemente \"Fratelli in Cristo\" o \"Fratelli\". Il termine \"anabattista\" fu coniato dai loro nemici con intento mistificante: quando gli \"anabattisti\" battezzavano i credenti, non intendevano, \"ri-battezzare\", perch\u00e9 per loro il battesimo dei neonati, un battesimo ricevuto per volont\u00e0 altrui e per interposta persona, era nullo.\nAll'origine del movimento vi furono, per molti studiosi, i \"profeti di Zwickau\".\nIl movimento nacque a Zurigo la sera di mercoled\u00ec 21 gennaio 1525 quando Conrad Grebel amministr\u00f2 a Blaurock il primo ribattesimo della storia, a sancire l'ingresso volontario e consapevole nella loro comunit\u00e0.\nIl credo anabattista.\nParagonato ad altri movimenti del protestantesimo \"storico\" (luterani, zwingliani, calvinisti), ma anche ad altri cosiddetti radicali della Riforma quali gli spiritualisti e i millenaristi o chiliasti, il movimento anabattista presenta notevoli differenze: la totale separazione tra Stato e Chiesa, il rifiuto del battesimo degli infanti in favore del battesimo dei credenti, la Chiesa intesa nella sua interezza come comunit\u00e0 locale tra eguali, l'interpretazione biblica (intesa come ermeneutica comunitaria), lo stretto biblicismo con il ruolo predominante del Nuovo Testamento sull'Antico, il rifiuto di ogni tipo di violenza, il rifiuto di assumere cariche politiche, il rifiuto del giuramento e, pur accettando il principio luterano della giustificazione per sola fede, la necessit\u00e0 e la possibilit\u00e0 per il credente di vivere conformemente a Cristo, grazie alla potenza dello Spirito. Strenui sostenitori del principio di sobriet\u00e0, furono i pionieri del movimento antialcolista.\nCaratteristiche portanti delle chiese anabattiste.\nNe consegue la struttura religiosa dinamica di comunit\u00e0 che tendono a distinguersi dal mondo, percepito come corrotto e corruttore. Nel tempo, a causa delle persecuzioni, l'eredit\u00e0 dei Fratelli si \u00e8 declinata in comunit\u00e0 e contesti diversi (Amish, Mennoniti, Hutteriti), che hanno cercato di armonizzare la necessit\u00e0 di sopravvivenza, la separazione dalla malvagit\u00e0 del mondo, e il rispetto al dettato evangelico di apertura verso il prossimo, di ricerca di chi si sia smarrito e di annuncio rivolto a chi non conosca il messaggio di Cristo.\nStoria.\nI dati storici sono limitati e spesso inquinati dalla storiografia di parte, relazionata ai suoi nemici, poich\u00e9 il Movimento incontr\u00f2 feroci resistenze e persecuzioni violente in tutta Europa. Inoltre, essendo un Movimento non strutturato, il tramandarsi delle fonti fu estremamente difficoltoso e solo il grande impegno profuso a partire dalla prima met\u00e0 del secolo scorso da parte di numerosi studiosi, soprattutto mennoniti, ha permesso il ritrovamento o l'analisi di documenti che hanno gettato nuova luce e comprensione sull'anabattismo.\nPer prima cosa \u00e8 bene precisare che il famoso libro \"L'origine degli anabattisti\" (\"Der Widdert\u00e4ufferen Ursprung\") pubblicato nel 1560 da Heinrich Bullinger, successore a Zurigo di Ulrico Zwingli e acerrimo nemico degli anabattisti, cerc\u00f2 di accreditare la falsa notizia dell'origine sassone dell'anabattismo attribuendola ai cosiddetti \"Profeti di Zwickau\" (N. Storch, T. Drechsel, M. St\u00fcbner), a Andrea Carlostadio e a Thomas M\u00fcntzer, discepolo di Lutero ma in conflitto con lui.\nGli obiettivi di Bullinger erano chiari, da una parte screditare il movimento coinvolgendolo nella rivolta dei contadini guidati da Thomas M\u00fcntzer e N. Storch, dall'altra addossare a Lutero, nemico della riforma sacramentista zurighese di Zwingli, la responsabilit\u00e0 per la nascita della \u00abpeste anabattista\u00bb.\nQuesta versione tradizionale sulla nascita dell'anabattismo, accolta e perpetuata per secoli dalla vecchia storiografia della Riforma (ma anche da quella cattolica), .\nL'origine dell'anabattismo si deve al gruppo che si form\u00f2 a Zurigo sotto la guida di Konrad Grebel e del quale facevano parte, tra gli altri, Simon Stumpf, Felix Manz, Wilhelm Reublin e Hans Br\u00f6tli. Tutti erano stati discepoli di Ulrico Zwingli, ma ne criticavano la decisione di affidare allo Stato la riforma della Chiesa. Inoltre le posizioni del gruppo erano per una pi\u00f9 rapida e radicale riforma della Chiesa, mentre Zwingli appoggiava una riforma lenta e graduale.\nIl gruppo rivendicava una Chiesa totalmente separata dallo stato, priva di clero, formata solo da credenti, strettamente aderente alle Scritture, cristocentrica e con una forte concezione non-violenta. Di conseguenza Grebel e il suo gruppo volevano riportare il battesimo alla pratica originaria, legandolo a una conversione maturata in et\u00e0 adulta che impegnava la persona a vivere da discepolo di Cristo in una Comunit\u00e0 di credenti.\nIl 21 gennaio 1525, durante una riunione di fratelli in casa di Felix Manz, J\u00f6rg Cajacob, detto Blaurock, inginocchiandosi chiese a Konrad Grebel di essere battezzato per amor di Dio, Konrad lo battezz\u00f2 dopo di che gli altri presenti similmente pregarono J\u00f6rg di battezzarli. Era nato il Movimento anabattista.\nDi fronte a ci\u00f2 la reazione delle autorit\u00e0 di Zurigo fu di immediata ostilit\u00e0. Il 1\u00ba marzo 1525 veniva proibito il battesimo degli adulti ma il gruppo di Grebel ignor\u00f2 la proibizione e continu\u00f2 la sua predicazione nella citt\u00e0 e nei suoi immediati dintorni. La risposta di Zwingli fu chiara e durissima: iniziarono le prime persecuzioni di una lunga serie, che non risparmiarono nemmeno le donne, i vecchi e i bambini.\nMolti anabattisti furono costretti a lasciare Zurigo iniziando una predicazione che diede ben presto i suoi frutti. Con estrema rapidit\u00e0 sorsero Comunit\u00e0 anabattiste in tutta la Germania del Sud, Svizzera e Austria grazie alla predicazione di Blaurock, Wilhelm Reublin, Michael Sattler, Bathasar Hubmaier, Johannes Br\u00f6tli, Hans Denk, Hans Hut e Jacob Hutter.\nIl 24 febbraio 1527 Sattler e i rappresentanti di diverse Comunit\u00e0 anabattiste convennero a Schleitheim, nel Cantone svizzero di Sciaffusa, per compilare il famoso \"Fraterno accordo di alcuni figli di Dio concernente sette articoli\" (conosciuto anche come \"Articoli di Schleitheim\") con il quale furono ribaditi gli originali principi dell'anabattismo contro il verificarsi di alcune devianze. Nello stesso anno si tenne nella citt\u00e0 di Augusta anche il cosiddetto sinodo Anabattista: i \"leader\" presenti furono successivamente quasi tutti trucidati, cos\u00ec che fu tributato all'evento il nome di Sinodo dei Martiri.\nDi fronte a un Movimento che predicava la netta separazione tra Stato e Chiesa, che rifiutava la Chiesa obbligatoria e multitudinista in favore di una Chiesa di professanti, nella quale si entrava con un battesimo consapevolmente richiesto (mettendo in soffitta la Chiesa costantiniana), e che praticava un rigoroso e totale pacifismo tale da rifiutare di prendere le armi anche contro i Turchi, ormai alle porte dell'Impero, le autorit\u00e0 secolari e religiose, cattoliche e protestanti, decisero di mettere la parola fine sia sull'anabattismo che sugli anabattisti.\nIl 12 aprile del 1529, l'Imperatore Carlo V promulgava l'Editto di Spira, valido in tutto l'impero, che stabiliva: \u00abChiunque ribattezza o si fa ribattezzare dopo aver raggiunto l'et\u00e0 della ragione, uomo o donna che sia, deve essere condannato a morte, sia con la spada, sia con il fuoco, sia con ogni altro mezzo, senza alcun processo preliminare\u00bb.\nLa rivolta di M\u00fcnster.\nIl contesto.\nLa citt\u00e0 di M\u00fcnster era sede di un principato ecclesiastico, in cui si era sviluppata da tempo una borghesia mercantile che, per mezzo del Consiglio cittadino, tentava di bilanciare il potere del Capitolo che eleggeva il vescovo-sovrano, espressione dell'aristocrazia cittadina. La Riforma venne vista dalla borghesia mercantile come mezzo per sbarazzarsi del cattolicesimo e del potere vescovile. Il popolo minuto invece sper\u00f2 che, con la rivolta dei contadini, anche le loro esigenze potessero avere spazio. La predicazione della Riforma venne facilitata dal fatto che il vescovo Francesco di Waldeck non riusc\u00ec a fermare, nel 1532, la predicazione luterana. A fine agosto dello stesso anno, ormai tutte le chiese della citt\u00e0, eccetto la cattedrale, avevano un pastore luterano.\nIn questo contesto, migrarono in citt\u00e0 gruppi di anabattisti espulsi dagli altri insediamenti. Ormai solo una minoranza di persone, i borghesi, rimasero luterani, mentre la parte restante della popolazione si orientarono verso la teologia di Zurigo o a quella di Strasburgo o addirittura le superarono. Lo stesso Lutero scrisse al Consiglio cittadino mettendoli in guardia, inutilmente: nel gennaio 1534 arrivarono in citt\u00e0 due \"profeti\", caratterizzati da una predicazione apocalittica, che port\u00f2, secondo alcune fonti, a millequattrocento battesimi in una sola settimana. Poco dopo arrivarono altri due \"profeti\", Gerrit Boekbinder e Giovanni di Leida, il cui arrivo venne interpretato come il ritorno di Enoch ed Elia.\nSi pass\u00f2 quindi da una situazione di tolleranza (nel gennaio 1534 il Consiglio aveva garantito la libert\u00e0 religiosa per i cittadini) al fanatismo: l'8 febbraio Giovanni di Leida, assieme ad un compagno, si mise a correre per la citt\u00e0, dicendo di avere la notizia che l'ira di Dio era in procinto di scatenarsi e che bisognava pentirsi dei propri peccati; all'annuncio seguirono pianti, visioni, convulsioni e isterismo collettivo. I cattolici e i luterani fuggirono dalla citt\u00e0, lasciando spazio agli anabattisti fanatici, i quali riuscirono ad avere la maggioranza nel Consiglio cittadino e, per festeggiare il risultato, saccheggiarono monasteri e chiese, mentre la sera del 24 febbraio bruciarono libri e immagini sacre. Il vescovo, che non risiedeva in citt\u00e0, conscio di cosa stava succedendo, diede il via ai preparativi per l'assedio.\nL'evoluzione della chiesa anabattista.\nDopo la tragedia di M\u00fcnster, il movimento isol\u00f2 la frangia violenta ed estremista di Jan van Batenburg (1495-1538). Il credo Anabattista non si ferm\u00f2 di fronte alle persecuzioni violente di cui venne fatto oggetto negli anni successivi, che furono caratterizzati dalla pressoch\u00e9 assoluta intolleranza al dialogo religioso da parte di tutte le diverse chiese d'Europa. Gli anni del XVII secolo, in particolare, furono tormentati da violenze, guerre e persecuzioni incrociate degli uni sugli altri. La predicazione continu\u00f2 in modo sotterraneo, ad opera di pastori, spesso itineranti, che sceglievano una vita di pericoli e di stenti.\nAttraverso la mediazione e riflessione di David Joris e dei Familisti di Hendrik Niclaes, il movimento giunse alla predicazione dell'ex sacerdote olandese Menno Simons (1496-1561), che compatt\u00f2 il movimento: la corrente principale prese da lui il nome e divenne la chiesa Mennonita. I Mennoniti si propagarono in Paesi Bassi, Prussia, Ucraina. Altri, come gi\u00e0 gli Hutteriti e i Quaccheri, emigrarono negli Stati Uniti, in Pennsylvania, sulla scia del \"santo esperimento\" di William Penn.\nAlla fine del XVII secolo, dai Mennoniti si staccarono gli Amish, ad opera di Jakob Amman. Oggi scomparsi in Europa, hanno comunit\u00e0 numerose in diversi stati degli USA.\nIn Inghilterra, l'Anabattismo influenz\u00f2 tutti i movimenti congregazionalisti. Di essi fece parte il movimento battista, fondato da John Smyth nel XVI secolo, da cui derivano le odierne chiese battiste, diffuse soprattutto negli Stati Uniti. Si dibatte sul fatto che abbia o meno influenzato anche i Brownisti di Robert Browne.\nGli anabattisti in Italia.\nAnche in Italia sorsero nel Cinquecento, soprattutto nella Repubblica di Venezia, fiorenti comunit\u00e0 anabattiste (nel 1550 ebbe addirittura luogo, a Venezia, un Sinodo anabattista con sessanta delegati. Si ricordano in particolare le comunit\u00e0 Anabattiste in Valle Camonica, dov'erano immigrate diverse maestranze dall'area tedesca e svizzera, e in Val Trompia. In particolare a Gardone Val Trompia sorse un attivo centro anabattista per iniziativa del medico cremonese Stefano de' Giusti e del pastore Girolamo Allegretti, ex frate domenicano, che vi si era stabilito per fondarvi la \"Santa Chiesa di Gardone\". \nCon la conclusione del Concilio di Trento, furono cancellate dalla repressione della Santa Inquisizione. In particolare in Veneto comunit\u00e0 che s'ispiravano alle dottrine di Conrad Grebel, Simon Stumpf e Felix Manz, quindi a una linea di anabattismo moderato, furono molto vive tra il 1549 e il 1551.\nIn Alto Adige l'anabattismo fu portato da Jakob Hutter, poi condannato a morte e arso sul rogo nel 1536 per ordine dell'arciduca d'Austria Ferdinando I, futuro imperatore (1558-1564). I seguaci di Hutter furono espulsi dall'Alto Adige e trovarono rifugio in Moravia, dove rimasero spezzettati in gruppetti poco appariscenti fino alla guerra dei Trent'anni (1618-1648).\nA costoro deve essere aggiunto quel gruppo di antitrinitari italiani (Lelio e Fausto Socini, Giovanni Valentino Gentile, Giovanni Paolo Alciati della Motta, Giorgio Biandrata, Matteo Gribaldi Mofa, ecc.) i quali, a causa del loro radicalismo a sfondo razionalistico, furono avversati anche dalle grandi Chiese riformate, ed esuli dall'Italia e dalla Ginevra calvinista, furono spesso costretti a cercare rifugio in Polonia e in Moravia, fornendo un notevole apporto dottrinale all'anabattismo. Di nuovo perseguitati, gli anabattisti iniziarono una serie di migrazioni: dapprima in Transilvania, poi nell'Ucraina, allora polacca, poi in Russia e infine in Canada e negli Stati Uniti d'America (Sud Dakota), come altri tedeschi di Russia dove tuttora vivono.\nLetteratura e Musica.\nL'epopea anabattista e la rivolta dei contadini tedeschi vengono narrate dal romanzo storico \"Q\" del collettivo Luther Blissett.\nLa rivolta di M\u00fcnster \u00e8 descritta nel romanzo \"L'opera al nero\" della francese Marguerite Yourcenar ed \u00e8 il soggetto del dramma \"In nomine dei\" di Jos\u00e9 Saramago, messo in musica da Azio Corghi con il titolo \"Divara - Wasser und Blut\". La rivolta, inoltre, \u00e8 trattata nell'opera teatrale \"Sta Scritto\" dello scrittore svizzero D\u00fcrrenmatt.\nAnche l'opera \"Le proph\u00e8te\" di Giacomo Meyerbeer parla della vicenda degli anabattisti."}
{"id": "134905", "revid": "270833", "url": "https://it.wikipedia.org/wiki?curid=134905", "title": "Milizia francese", "text": ""}
