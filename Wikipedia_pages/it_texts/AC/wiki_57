{"id": "118183", "revid": "765341", "url": "https://it.wikipedia.org/wiki?curid=118183", "title": "Dunnington (hardware)", "text": "Dunnington \u00e8 il successore del core Tigerton alla base del processore Intel Xeon MP (per sistemi multiprocessore) ed \u00e8 stato presentato il 16 settembre 2008.\nSi tratta dell'ultimo Xeon MP ad essere basato sull'architettura Intel Core Microarchitecture e inizialmente avrebbe dovuto essere il successore del core Whitefield il cui sviluppo venne per\u00f2 sospeso nell'ottobre 2005 in favore proprio del progetto Tigerton.\nCaratteristiche tecniche.\nProcesso produttivo.\nSubito si seppe che Dunnington sarebbe stato una CPU multi core costruita mediante processo produttivo a 45 nm, ma fino a febbraio 2008, Intel non si era mai sbilanciata a dire quanti sarebbero stati i suoi core. Dato che il predecessore, Tigerton, era una CPU a 4 core realizzata a 65 nm mediante un approccio ibrido unendo 2 core dual core costruiti a Die Monolitico con un approccio a Die Doppio, si pensava che Dunnington potesse essere ancora un processore a 4 core (sebbene qualcuno avesse anche ipotizzato la possibilit\u00e0 di 8 core); in questo caso esso poteva essere o un semplice die-shrink di Tigerton, grazie al nuovo processo produttivo oppure addirittura una CPU realizzata interamente su un Die Monolitico, ovvero formata da un unico die a 4 core. In realt\u00e0 questa seconda ipotesi, sebbene tecnicamente fattibile, era sembrata quasi subito un po' improbabile in quanto Intel aveva gi\u00e0 dichiarato l'intenzione di proporre soluzioni \"native\" a 4 core solo a partire dal 2009 grazie alla nuova architettura Nehalem, successiva alla \"Core\".\nInoltre, ad aumentare la confusione su quello che sarebbe stato Dunnington, si era aggiunta la notizia che esso potesse integrare il controller della memoria RAM al pari di quanto fatto da AMD fin dal 2003 con tutte le proprie CPU Athlon 64 e Opteron. Dato che si tratta di una esplicita caratteristica della successiva architettura Nehalem si era praticamente certi che sarebbe stato basato proprio sulla nuova architettura e la finestra temporale prevista per il suo lancio (coincidente con il lancio delle prime soluzioni Nehalem, destinate per\u00f2 agli altri settori di mercato) non fecero che avvalorare tale ipotesi.\nIl progetto definitivo.\nA febbraio 2008 invece, Intel dichiar\u00f2 espressamente che il core Dunnington sarebbe stato ancora basato sull'architettura \"Core\", non avrebbe integrato il controller della memoria, ma sarebbe diventata la prima soluzione Intel a 6 core (anche se sono disponibili anche versioni a 4 core). Esso viene realizzato sempre attraverso un approccio ibrido, ma diverso rispetto a quello utilizzato fino a questo momento in tutti i prodotti Intel; vengono infatti uniti 3 die dual core (realizzati come al solito a Die Monolitico) attraverso un approccio a Die Singolo e in cui viene aggiunta anche una grande cache L3 condivisa tra tutti i core. Pi\u00f9 nello specifico, per realizzare Dunnington Intel \"stampa\" sul wafer 3 die dual core \"raggruppati\" (a forma di \"L\") e nello spazio restante della superficie di un tradizionale die quadrato, viene integrata la sezione della cache L3 che viene poi collegata a tutti i core. Ogni core dual core ha una doppia cache L1 di 64\u00a0kB e una cache L2, condivisa tra i propri 2 core, di 3 MB; la grande cache L3 invece arriva fino a 16 MB che pu\u00f2 essere accessibile da ciascuno dei 6 core del processore.\nPer quanto riguarda il socket e il bus, essi sono rimasti gli stessi del predecessore Tigerton, ovvero il 604 abbinato a BUS a 1066\u00a0MHz per ciascuna CPU; \u00e8 da evidenziare infatti che gi\u00e0 dal 2006 (sebbene inizialmente solo nelle versioni Xeon DP) Intel utilizza pi\u00f9 collegamenti indipendenti tra chipset e processori, uno per ogni CPU presente nel sistema, in modo da non avere \"colli di bottiglia\" nella comunicazione tra questi 2 componenti. Nel panorama degli Xeon MP tale supporto \u00e8 iniziato con Tigerton che grazie al chipset Clarksboro ha introdotto la piattaforma Caneland della quale continua a far parte anche Dunnington.\nMalgrado la presenza di 6 core e di una cache L3 cos\u00ec generosa, che portano il numero totale di transistor a ben 1,9 miliardi, il consumo di Dunnington non \u00e8 aumentato rispetto a quello del predecessore, variando tra i soli 65\u00a0W delle versioni a voltaggio ridotto, fino ai 130\u00a0W delle versioni pi\u00f9 potenti. \u00c8 da evidenziare come il raggiungimento di un consumo di soli 65\u00a0W per una CPU composta da 6 core rappresenta un risultato notevole per Intel, dato che si tratta dello stesso consumo che avevano i primi processori desktop basati sull'architettura \"Core\", ovvero il Core 2 Duo Conroe che erano per\u00f2 dual core, e che comunque avevano convinto subito per la loro elevata efficienza.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache e come gestirne l'accesso da parte dei vari core. I diversi approcci produttivi cui si \u00e8 accennato poco sopra comportano ciascuno pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nEssendo basato sull'architettura \"Core\", anche Dunnington supporta MMX, SSE, SSE2, SSE3, EM64T, XD-bit, Vanderpool e SpeedStep e sono presenti anche le migliorie all'architettura introdotte da Intel in tutti i prodotti a 45 nm; tra tutte, si pu\u00f2 ricordare la presenza delle nuove istruzioni SSE4. Pi\u00f9 precisamente sono state implementate solo 47 delle 54 istruzioni previste dal set SSE4 vero e proprio e per questo motivo Intel indica le nuove istruzioni inserite nelle evoluzioni a 45\u00a0nm dell'architettura Core, come SSE4.1 (dove .1 indica la prima versione); l'intero set delle istruzioni, indicato come SSE4.2 \u00e8 stato incorporato solo nella nuova architettura Nehalem, successiva alla Core.\nNon \u00e8 invece implementata la tecnologia Hyper-Threading, abbandonata da Intel in tutti i processori basati sull'architettura \"Core\".\nPrezzi dei vari modelli al lancio.\nIl predecessore di Dunnington, Tigerton aveva portato con s\u00e9 il processor number della serie \"73xx\". Dunnington viene commercializzato sfruttando la nuova serie 74xx, in modo da evidenziare chiaramente il cambio generazionale tra i processori. Di seguito i prezzi dei vari modelli arrivati sul mercato:\nSono inoltre state presentate le ormai tradizionali versioni LV (Low Voltage) a voltaggio ridotto in modo da poter essere inserite in sistemi compatti:\nModelli arrivati sul mercato.\nLa tabella seguente mostra i modelli di Xeon MP, basati su core Dunnington, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dello Xeon.\nIl successore.\nIn occasione di una presentazione ai giornalisti Intel aveva accennato al core Aliceton come possibile successore di Dunnington, ma successivamente non si hanno pi\u00f9 avuto conferme in tal senso.\nNel corso del 2009 comunque, arriver\u00e0 il primo Xeon MP basato sulla futura architettura Nehalem, Beckton dotato di ben 8 core, costruito sempre a 45 nm, e che costituisce un progetto molto importante per Intel in quanto \u00e8 uno dei pilastri fondamentali della futura tecnologia \"Common Platform Architecture\" (CPA) attraverso la quale il produttore mira a rendere \"intercambiabili\" i processori Xeon MP e Itanium 2 sulle stesse piattaforme. L'arrivo di Beckton, previsto solo pochi mesi dopo Dunnington, probabilmente non ne costituisce un vero e proprio successore, anzi Intel forse ha intenzione di affiancare Beckton a Dunnington in modo da offrire sia CPU a 6 core sia a 8 core, a seconda delle esigenze dell'utente. Si tratta di una strada che Intel ha gi\u00e0 seguito in passato con il lancio del core Clovertown (il primo Xeon DP, per sistemi biprocessore, a 4 core) pochi mesi dopo Woodcrest (il primo Xeon DP basato su architettura \"Core\", che era per\u00f2 dual core); le due CPU infatti sono state commercializzate per mesi simultaneamente."}
{"id": "118185", "revid": "1543377", "url": "https://it.wikipedia.org/wiki?curid=118185", "title": "Gilo (hardware)", "text": "Gilo era il nome in codice di un progetto per un processore Intel che doveva essere l'evoluzione del core Merom per le CPU Core 2 Duo, ma che successivamente \u00e8 stato poi rimpiazzato dal core Penryn che arriv\u00f2 sul mercato agli inizi del 2008.\nDopo le prime notizie emerse intorno alla met\u00e0 del 2005 che lo indicavano come successore di Merom, Intel non rilasci\u00f2 ulteriori informazioni su Gilo fino al 2007. Quasi certamente il progetto originario si \u00e8 rivelato troppo ambizioso e l'azienda ha preferito ripiegare su un progetto parallelo e pi\u00f9 conservativo invece che ridimensionare Gilo stesso che probabilmente \u00e8 stato poi rinominato nel tempo in altri progetti successivi. In ogni caso il nome di Gilo riapparve nelle roadmap Intel indicandolo come successore proprio di Penryn, in arrivo a fine 2008. Probabilmente si trattava di un progetto nuovo rispetto a quello originale, che semplicemente ha riutilizzato almeno nelle prime fasi di sviluppo un nome gi\u00e0 utilizzato, e poi definitivamente rinominato.\nCaratteristiche tecniche.\nLa caratteristica pi\u00f9 importante del nuovo progetto Gilo doveva risiedere nell'architeturra su cui era basato. Dovrebbe infatti essere il primo esponente della nuova architettura Nehalem, specificatamente progettato per l'uso in ambito mobile. Nehalem\u00e8 stata un'architettura decisamente innovativa per Intel in tutti i settori di mercato, introducendo diverse novit\u00e0 rispetto alla precedente architettura Core dei Core 2 Duo e veniva prodotta mediante processo produttivo a 45 nm.\nLe informazioni iniziali davano Gilo come proposto sia in versioni dual core che quad core e in questo senso si sarebbe trattato della prima CPU a 4 core per i sistemi portatili costruita secondo l'approccio a Die Monolitico e dotata, forse, del controller per la memoria RAM integrato (come previsto dall'architettura Nehalem).\nConsiderazioni sullo sfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. L'approccio a die singolo cui si \u00e8 accennato poco sopra \u00e8 solo uno degli approcci possibili nella realizzazione, e ognuno di questi comporta pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nNuova piattaforma Centrino.\nSe fosse arrivato sul mercato, Gilo sarebbe stato alla base dell'ennesima evoluzione della piattaforma Centrino, in particolare delle piattaforme Centrino Pro e Centrino Duo. Tale piattaforma, conosciuta con il nome in codice Calpella, che poi ha sostituito Montevina arrivata nel corso del 2008. \nData la piattaforma di riferimento, Gilo sarebbe quindi arrivato sul mercato nel corso del 2009, abbinata ad un chipset mobile derivato dalla famiglia desktop Eaglelake."}
{"id": "118187", "revid": "697352", "url": "https://it.wikipedia.org/wiki?curid=118187", "title": "Crestline", "text": "Crestline (o Crestine) \u00e8 il chipset della Intel che, abbinato al processore mobile Core 2 Duo Merom arrivato a settembre 2006, va a costituire le piattaforme Centrino Pro e Centrino Duo Santa Rosa a partire dal 5 aprile 2007, evoluzione della piattaforma Napa.\nCon il nome in codice Crestline viene indicata in realt\u00e0 la variante i965GM del chipset per desktop i965 presentato nel corso del 2006 e conosciuto a sua volta con un nome in codice. Broadwater.\nDato che la piattaforma Santa Rosa \u00e8 succeduta alla piattaforma Napa, Crestline \u00e8 il successore del chipset Calistoga alla base proprio di Napa.\nCaratteristiche tecniche.\nEssendo una variante dell'i965 specificatamente progettata per l'utilizzo in sistemi portatili, le caratteristiche di Crestline riprendono in buona parte quelle del \"fratello maggiore\", sebbene in alcuni casi queste siano state leggermente limitate data l'inutilit\u00e0 di integrare alcune caratteristiche avanzate in un sistema portatile. Limitando tale supporto per\u00f2, \u00e8 stato possibile inserire altre tecnologie specificatamente pensate per l'ambito mobile che contribuiscono a migliorare soprattutto il consumo energetico dell'intera piattaforma.\nA differenza della versione principale per i desktop, che deve fornire supporto ad un elevato numero di CPU dal Pentium 4 Prescott al Core 2 Duo Conroe, Crestline \u00e8 stato progettato specificatamente per supportare al meglio il processore alla base della sua piattaforma, vale a dire il Core 2 Duo Merom, il primo processore in ambito mobile, ad essere basato sulla nuova architettura Intel Core.\nA differenza del modello principale, la memoria RAM viene supportata in quantitativo massimo di 4 GB di DDR2 in configurazione dual channel, mentre lo standard \u00e8 lo stesso, DDR2-800. Dato che Merom \u00e8 anche il primo processore mobile di Intel a supportare le istruzioni EM64T per l'elaborazione di codice a 64 bit, Crestline garantisce anche questo supporto. Per quanto riguarda il BUS invece, esso \u00e8 aumentato rispetto al predecessore Calistoga, arrivando a 800 MHz, ma rimane comunque pi\u00f9 basso di quello a 1066 MHz offerto dall'i965 Broadwater. L'interfaccia di connessione con la scheda video, invece, \u00e8 la stessa, ovvero quella PCI Express x16, mentre rimane libero il supporto per altre 6 linee PCI Express che possono venire utilizzate dai produttori di Notebook a propria discrezione.\nNella versione pensata per la nuova piattaforma Centrino Pro, dedicata al settore professionale, \u00e8 disponibile anche il supporto della tecnologia iAMT per la gestione remota.\nAnche per quanto riguarda il Southbridge, sono state introdotte alcune novit\u00e0: rispetto a quanto fatto con il precedente chipset Calistoga, Crestline integra l'ICH8-M (variante mobile dell'ICH8 integrato nell'i965 Broadwater) il quale offre fino a 10 porte USB 2.0. Cos\u00ec come per il predecessore, Calistoga, il supporto allo standard PATA \u00e8 limitato ad un unico canale di tipo UltraATA 100 con supporto RAID alle modalit\u00e0 \"0\", \"1\", e Intel Matrix (il modello principale offre anche le modalit\u00e0 \"5\" e \"10\"). Dal punto di vista dell'interfaccia SATA invece, il nuovo chipset supporta lo standard SATA 2.5 che prevede fino a 3 porte di tipo SATA-300. L'i965 Broadwater supporta invece fino a 6 porte interne e aggiunge anche quello per quelle esterne eSATA (non supportate da Crestline).\nLo standard audio integrato \u00e8 rimasto l'ormai collaudato \"High Definition Audio\", chiamato da Intel con il nome in codice Azalia. La qualit\u00e0 \u00e8 infatti nettamente migliore rispetto a quella dello standard AC '97 e quindi anche un sistema con audio integrato pu\u00f2 svolgere le funzioni di un impianto home theater. Per quanto riguarda la scheda di rete, per la prima volta in un sistema Intel, essa non \u00e8 pi\u00f9 fornita esclusivamente attraverso lo standard PCI Express, ma \u00e8 stato integrato un controller Ethernet Gigabit.\nLa comunicazione tra Northbridge e Southbridge \u00e8 la cosiddetta Direct Media Interface da ben 2 GB/s, ereditata anch'essa dall'i965 Broadwater.\nInfine \u00e8 presente anche il modulo Wi-Fi Kedron (in precedenza conosciuto anche come \"Golan 2\") per il supporto agli standard 802.11 a/b/g e 802.11n.\nCaratteristiche specificamente sviluppate per l'ambito mobile.\nPer la prima volta fa il suo debutto anche una nuova tecnologia, chiamata Virtual Bus Clock, che promette di variare dinamicamente la frequenza e la tensione elettrica del bus in modo da contribuire, insieme alla tecnologia SpeedStep integrata nel processore, di ridurre automaticamente i consumi quando non viene richiesta la piena potenza del sistema. Si tratta proprio di una tecnologia analoga a quella SpeedStep, che per\u00f2 agisce sul BUS della scheda madre invece che sul clock della CPU.\nSottocomparto grafico.\nDal punto di vista del sotto-comparto grafico, Crestline eredita dall'i965 Broadwater, il chip grafico GMA X3000 (successore del GMA950 integrato nel chipset precedente Calistoga del quale dovrebbe essere pi\u00f9 veloce di circa il 50%) funzionante a 500 MHz (nella versione principale funziona a 667 MHz), capace di supportare le OpenGL 1.5, DirectX 9 e l'interfaccia Aero Glass di Windows Vista; era previsto inizialmente il supporto alle DirectX 10 e OpenGL 2.0 ma problematiche non meglio definite hanno limitato i supporti finali.\nLa principale novit\u00e0 introdotta con questo chip \u00e8 stata l'architettura a 8 shader unificati (e non separati in pixel shader e vertex shader) con supporto allo Shader Model 4.0.\nLa memoria utilizzabile dal comparto grafico, condivisa con il resto del sistema, \u00e8 di 256 MB gestita in maniera dinamica dalla tecnologia Dynamic Video Memory in base alle esigenze. Grazie alla tecnologia Clear Video di Intel \u00e8 possibile anche la riproduzione di video in alta definizione; si tratta di una tecnologia che prevede l'impiego di algoritmi per incrementare la qualit\u00e0 d'immagine, similmente a quanto avviene con le tecnologie PureVideo di Nvidia e AVIVO di ATI Technologies. In aggiunta \u00e8 possibile la decodifica in hardware del formato H.264. La risoluzione massima supportata si spinge fino a 2048x1536 pixel.\nIl consumo di questo chipset dovrebbe essere di 13,8 W con un voltaggio di 1,05 V.\nAumenta l'autonomia dei portatili.\nSembra che l'attenzione del pubblico per i sistemi portatili sia ormai rivolta pi\u00f9 all'autonomia di esercizio che alle pure prestazioni; per questo motivo Intel ha introdotto in Santa Rosa, e pi\u00f9 precisamente nel suo chipset, ben 4 nuove tecnologie volte a massimizzare il risparmio energetico, risparmio che per il momento \u00e8 quantificato in circa 1,5 W. Di seguito il dettaglio dei 4 interventi:\nIl successore.\nCrestline, ovvero l'i965GM, verr\u00e0 seguito nel secondo trimestre 2008, dal chipset Cantiga che sar\u00e0 alla base delle future piattaforme Centrino Pro e Centrino Duo Montevina.\nCos\u00ec come Crestline \u00e8 praticamente la versione mobile dell'i965 Broadwater, molto probabilmente, Cantiga sar\u00e0 la versione mobile del chipset desktop Bearlake presentato da Intel a met\u00e0 2007; a conferma di questo fatto, si sa gi\u00e0 che Cantiga implementer\u00e0 il southbridge ICH9-M, variante mobile dell'ICH9 integrato in Bearlake."}
{"id": "118188", "revid": "6837", "url": "https://it.wikipedia.org/wiki?curid=118188", "title": "Katherine Hepburn", "text": ""}
{"id": "118190", "revid": "1414688", "url": "https://it.wikipedia.org/wiki?curid=118190", "title": "Queen at the Beeb", "text": "Queen at the Beeb \u00e8 un album live della rock band britannica Queen, pubblicato su vinile e CD per la prima volta il 4 dicembre 1989. Successivamente, nel 1995, l'album fu pubblicato negli USA con il titolo Queen at the BBC.\nIl disco.\nVenne registrato in due sessioni nello studio \"Langham 1\" della radio britannica BBC durante il programma \"Sound of the 70s\". Le prime quattro tracce vennero registrate il 5 febbraio 1973 (sessione 1), le restanti quattro, invece, il 3 dicembre 1973 (sessione 3). La sessione 2, della quale nessuna traccia \u00e8 stata inclusa in \"Queen at the Beeb\", ha avuto luogo nello stesso studio il 25 luglio.\nTutte le tracce suonate sono contenute nell'album \"Queen\", fatta eccezione per \"Ogre Battle\", contenuta in \"Queen II\". Le versioni contenute in At the BBC sono comunque differenti dalle versioni di studio presenti negli album, grazie alla spontaneit\u00e0 ed alla freschezza data dall'occasione dell'incisione live negli studi della BBC.\nSul retro del disco la terza traccia, \"Doing All Right\", \u00e8 erroneamente intitolata \"Doin' alright\"."}
{"id": "118193", "revid": "2175", "url": "https://it.wikipedia.org/wiki?curid=118193", "title": "At the Beeb", "text": ""}
{"id": "118195", "revid": "1745361", "url": "https://it.wikipedia.org/wiki?curid=118195", "title": "I975", "text": "L'i975 \u00e8 un chipset Intel presentato il 27 dicembre 2005 per supportare i Pentium 4 Prescott e Pentium 4 EE su socket 775, i Pentium D e Pentium Extreme Edition Smithfield e Presler, oltre alla prima generazione di Core 2 Duo, basata su core Conroe.\nPochi mesi dopo la presentazione dell'i975, Intel ha presentato anche l'i965 (Broadwater) che offriva prestazioni leggermente inferiori a causa dell'assenza di alcune specifiche tecnologie che miglioravano la latenza di accesso alla memoria RAM e ai bus di sistema, ma a fronte di un costo d'acquisto decisamente pi\u00f9 contenuto e quindi maggiormente interessante da parte dei produttori di motherboard che potevano cos\u00ec realizzare prodotti con maggior margine di profitto.\nI due chipset sono stati i successori, rispettivamente, dell'i955 (Glenwood) e dell'i945 (Lakeport) presentati a met\u00e0 2005.\nCaratteristiche tecniche.\nA differenza di quanto accaduto fino alle serie precedenti, in cui il modello di punta era una versione potenziata di quella base, per l'i975 si \u00e8 avuto un leggero cambio di tendenza. Esso \u00e8 stato infatti presentato qualche mese prima dell'i965 e a causa di questo le sue caratteristiche sono pi\u00f9 simili al precedente modello di punta, i955, che al \"fratello minore\" i965.\nTra le caratteristiche pi\u00f9 importanti dell'i975 si pu\u00f2 citare il supporto ai primi processori a 65 nm di Intel, quali i Pentium D Presler e i primi esponenti della nuova architettura Intel Core Microarchitecture, i Core 2 Duo Conroe, tutti basati sul Socket 775.\nL'i975 ha offerto il supporto per 8 GB di memoria DDR2, estendendolo fino allo standard DDR2-800 (anche ECC) grazie al supporto per le estensioni EM64T integrate nelle CPU per la compatibilit\u00e0 con il codice a 64 bit, mentre il BUS era ancora quello fino a 1066\u00a0MHz introdotto con la variante i925XE del chipset i925 Alderwood (predecessore dell'i955, quindi vecchio di 2 generazioni). Per la prima volta in un chipset Intel, l'interfaccia di connessione con la scheda video poteva essere sia una singola PCI Express x16, oppure 2 slot PCI Express x8 elettrici, in modo da poter installare 2 schede video in parallelo, offrendo supporto alla tecnologia CrossFire di ATI Technologies; il chipset comunque offriva supporto per altre 6 linee PCI Express che potevano venire utilizzate dai produttori di motherboard a propria discrezione.\nEssendo indirizzato soprattutto ai processori basati su architettura NetBurst, non mancava ovviamente il supporto il supporto alla tecnologia Hyper-Threading.\nIl Southbridge rimaneva per\u00f2 l'ICH7 nella sua variante \"-R\" (integrato anche nell'i955 e predecessore dell'ICH8 integrato invece nell'i965) che quindi consentiva ai produttori di schede madri di integrare fino a 8 porte USB 2.0. Era presente il supporto ad un unico canale PATA di tipo UltraATA 100 con supporto RAID alle modalit\u00e0 \"0\", \"1\", \"5\", \"10\", oltre alla cosiddetta modalit\u00e0 Intel Matrix. L'i975 offriva ancora 4 porte SATA del tipo SATA-300, teoricamente in grado di offrire un'ampiezza di banda doppia rispetto allo standard precedente.\nLo standard audio integrato \u00e8 rimasto l'\"High Definition Audio\", chiamato da Intel con il nome in codice Azalia. La qualit\u00e0 era nettamente migliore rispetto a quella dello standard AC '97 e quindi anche un sistema con audio integrato poteva svolgere le funzioni di un impianto home theater. Per quanto riguarda la scheda di rete, ancora una volta il supporto era offerto attraverso lo standard PCI Express.\nLa comunicazione tra Northbridge e Southbridge \u00e8 ancora la cosiddetta Direct Media Interface ma \u00e8 raddoppiata, passando da 1 GB/s a ben 2 GB/s.\nTra le caratteristiche che distinguevano l'i975 dall'i965 Broadwater, si possono ricordare alcune funzionalit\u00e0 mirate all'ottimizzazione delle prestazioni, come ad esempio la tecnologia Intel Memory Pipeline (Intel MPT), la tecnologia Intel Flex Memory, e infine la tecnologia Intel Active Management (Intel AMT).\nIl consumo massimo era simile a quello dell'i965, e cio\u00e8 pari a circa 19 W e, grazie a questo era alla base anche della prima generazione della piattaforma Intel VIIV per i sistemi da intrattenimento domestico basati su Windows Media Center. Abbinato al processore Pentium D Presler poi, costituiva la piattaforma vPro Averill.\nL'unica versione disponibile era la seguente:\nIl successore.\nL'i975 e la sua versione economica i965, sono stati rimpiazzati da Intel a met\u00e0 2007 dai chipset della famiglia Bearlake. Con Bearlake, Intel ha cambiato profondamente l'approccio alla progettazione di chipset e anche il nome commerciale. Le versioni disponibili sono molte di pi\u00f9, indirizzate a tutte le fasce di mercato, e il loro progetto \u00e8 comune. In particolare si pu\u00f2 individuare il successore dell'i975, nel modello X38 di Bearlake, e il successore dell'i965 nel modello P35. Tra le novit\u00e0 introdotte con la nuova famiglia vi sono il supporto ai primi processori Intel a 45 nm e il supporto ufficiale alle DDR3 e al BUS a 1333\u00a0MHz."}
{"id": "118196", "revid": "287204", "url": "https://it.wikipedia.org/wiki?curid=118196", "title": "Fulmine globulare", "text": "Un fulmine globulare \u00e8 un raro, a volte brevissimo e particolare fenomeno luminoso dell'atmosfera. Si tratta di un piccolo globo luminoso, di forma pressoch\u00e9 sferica e di diametro variabile, fermo o, pi\u00f9 frequentemente, in rapido e casuale movimento. Si pu\u00f2 avvistare sia in presenza sia in assenza di temporali.\nQuesto fenomeno atmosferico \u00e8 ancor oggi poco compreso; di tutte le manifestazioni energetiche che prendono forma nella troposfera risulta ancora una delle pi\u00f9 misteriose, nonostante venga studiato ormai da secoli.\nStoria.\nMolte sono state le osservazioni occasionali del fenomeno. Le prime testimonianze scritte risalirebbero al 1596: gli annali raccontano che nella cattedrale di Wells, in Inghilterra, poco prima di un violento temporale, entr\u00f2 dalla vetrata ovest una sfera luminosa, che in seguito esplose con un enorme boato.\nNei secoli successivi si verificarono numerosi altri avvistamenti del fenomeno, registrati un po' in tutto il mondo e pressappoco con le stesse caratteristiche. Alcuni fulmini globulari risultarono anche letali, colpendo a morte degli esseri umani.\nI fulmini globulari ispirarono le pi\u00f9 bizzarre credenze popolari, che li vollero legati ai fantasmi o agli UFO. Questo atteggiamento indusse alcuni scienziati a negarne l'esistenza. La tendenza a ricondurre i fulmini globulari a illusioni ottiche o allucinazioni blocc\u00f2, negli anni a venire, la ricerca intorno al fenomeno.\nIn realt\u00e0, nel XIX secolo alcuni di questi fenomeni furono fotografati e, con l'avvento dell'elettricit\u00e0, anche riprodotti in laboratorio. Lo scienziato Tesla dichiar\u00f2 di poter riprodurre artificialmente dei fulmini sferici del diametro di un pollice e mezzo ma, dato che egli era interessato a esperimenti con tensioni e potenze elevate al fine di ottenere trasmissione di energia senza fili, consider\u00f2 queste sfere poco pi\u00f9 che una curiosit\u00e0.\nRitenuto dal mondo scientifico del XX secolo come un vero e proprio fenomeno fisico, furono poi organizzati dei simposi internazionali nel 1988, nel 1990 e nel 2001, e fu altres\u00ec fondato un comitato internazionale (l\"ICBL\"). Piccoli fulmini globulari furono ricreati artificialmente in laboratorio, di cui gli esperimenti pi\u00f9 noti sono stati nel 2001 al Cavendish laboratory di Cambridge, nel 2006 all'Humboldt laboratory di Berlino e nel 2007 a Pernambuco, Brasile.\nDescrizione.\nIl diametro del globo di luce \u00e8 molto variabile, generalmente tra i 5\u00a0cm e 1 metro circa, ma pu\u00f2 anche superare i 5 metri. Di solito ha bordi sfumati e un nucleo pi\u00f9 luminoso. Pu\u00f2 essere visibile da pochissimi secondi a qualche minuto. Il suo colore pu\u00f2 variare tra il rosso, l'arancio, il giallo, il bianco e il blu, con luminosit\u00e0 intensa e percepibile anche in condizioni di luce diurna. La sua scomparsa \u00e8 solitamente caratterizzata da un affievolimento della luminosit\u00e0, ma pu\u00f2 anche scomparire improvvisamente con una esplosione anche potente, lasciando un odore di zolfo o, pi\u00f9 comunemente, di ozono, simile a quello che si origina dalle scariche elettriche in aria libera.\nNon \u00e8 ancora ben chiaro se un fulmine globulare possa passare attraverso pareti o finestre senza danneggiarle. Sono stati avvistati anche dei fulmini globulari che pare ruotino intorno al proprio asse. Si pu\u00f2 materializzare ovunque, anche se, di solito, all'aria aperta. Molto raramente appare in sequenza, cos\u00ec come raramente rimane fermo. Di solito si muove in modo casuale, seguendo veloci percorsi segmentati e repentine variazioni di quota. Si \u00e8 stimata una sua energia interna media di circa 160\u00a0kJ e una densit\u00e0 media di energia pari a 25\u00a0J per cm\u00b3 compatibile con una sorgente energetica di tipo chimico. Sia per la sua natura che per la sua forma, il fulmine globulare non \u00e8 da confondersi con il fuoco di sant'Elmo.\nTeorie sull'origine.\nSulla formazione dei fulmini globulari esistono diverse teorie, anche se, ad oggi, la pi\u00f9 accreditata \u00e8 quella formulata nel 2000 da Graham Hubler degli U.S. Naval Research Laboratory di Washington. La teoria poggia sulla ormai certa origine di una particolare combinazione di fenomeni elettrici e chimici, da cui anche il termine \"fulmine\": al divenire di un temporale, un comune fulmine colpirebbe il terreno, disintegrando alcuni elementi chimici come il silicio che, trasportato dal vento e ancora incandescente si mescolerebbe con l'ossigeno, dando cos\u00ec luogo a del plasma luminoso. La teoria fu confermata nel 2007 dai fisici brasiliani Antonio Pavo e Gerson Paiva, che riuscirono a riprodurre nel laboratorio di Pernambuco dei fulmini globulari con lo stesso sistema. Essi usarono un arco voltaico per vaporizzare il silicio, che cre\u00f2 quindi delle piccole sfere per una durata tra i 2 e gli 8 secondi.\nTuttavia, questa teoria non spiegherebbe fulmini globulari apparsi in giornate totalmente serene. Il fisico russo premio Nobel 1978 Kapica azzard\u00f2 l'ipotesi che si formassero come conseguenza di una combinazione tra onde radio e gas della troposfera terrestre, anche se in natura non esistono onde radio con energia cos\u00ec elevata.\nSecondo un'altra teoria recente, elaborata dall'Universit\u00e0 di Innsbruck, questi fenomeni potrebbero essere un'allucinazione scatenata dall'azione di picchi di campi elettromagnetici sul cervello, per esempio prima, durante o dopo un temporale, quando sono relativamente intensi. Ci\u00f2 non spiegherebbe per\u00f2 gli effetti sonori, come l'esplosione delle sfere, oppure olfattivi, come la percezione del caratteristico odore di zolfo e ozono, fenomeni che sono stati frequentemente riportati in alcuni avvistamenti.\n\u00c8 stato proposto che un fulmine globulare (una bolla di luce) si possa spiegare con la simmetria sferica delle oscillazioni nonlineari di particelle cariche nel plasma - l'analogo di un solitone spaziale di Langmuir. Queste oscillazioni sono state descritte sia classicamente che quantisticamente. Si \u00e8 constatato che le oscillazioni di plasma pi\u00f9 intense si verificano nelle regioni centrali di un fulmine globulare. Viene inoltre suggerito che gli stati legati di particelle cariche oscillanti radialmente e polarizzate con spin opposto - l'analogo di coppie di Cooper - possano apparire all'interno di un fulmine globulare. Questo fenomeno, a sua volta, pu\u00f2 portare ad uno stato superconduttore della materia in un fulmine globulare. L'idea della superconduttivit\u00e0 in una bolla di luce \u00e8 stato considerato in studi precedenti. La possibilit\u00e0 dell'esistenza di un fulmine globulare che possegga un nucleo composto viene inoltre discussa per questo modello."}
{"id": "118201", "revid": "848247", "url": "https://it.wikipedia.org/wiki?curid=118201", "title": "Entebbe", "text": " \nEntebbe \u00e8 una citt\u00e0 dell'Uganda, gi\u00e0 capitale del protettorato britannico dell'Uganda fino all'indipendenza nazionale (1962). Si trova su una penisola sulla costa settentrionale del Lago Vittoria, nel Distretto di Wakiso, circa 35\u00a0km a sudovest di Kampala. \nGi\u00e0 capitale amministrativa dell'Uganda in epoca coloniale, Entebbe ospita gli edifici di diverse istituzioni governative, inclusa la residenza del Presidente, ed il pi\u00f9 grande aeroporto del paese, l'Entebbe International Airport.\nStoria.\nIn luganda, la parola \"entebbe\" significa \"sede\", probabilmente con riferimento all'antica sede di un tribunale presieduto da un capo Baganda. Nel 1893 il luogo fu scelto come base dal commissario coloniale britannico Gerald Portal, che fece di Entebbe un centro amministrativo e commerciale; nella stessa epoca si svilupp\u00f2 il porto di Port Bell (oggi in disuso come porto commerciale), vicino all'odierna Kampala. Da allora per tutta l'epoca coloniale Entebbe rimase il principale centro amministrativo dell'Uganda. Ancora oggi la citt\u00e0 ospita le sedi di alcuni ministeri come quello della salute, dell'immigrazione e del lavoro.\nL'aeroporto di Entebbe, iniziato nel 1947, fu teatro nel 1976 di una celebre azione anti-terrorismo (Operazione Entebbe), in cui oltre 100 ostaggi furono liberati dopo che un gruppo di terroristi palestinesi e tedeschi avevano preso il controllo di un aereo Air France.\nPopolazione.\nEntebbe \u00e8 una cittadina priva di grandi industrie e attivit\u00e0 commerciali, e svolge soprattutto la funzione di area residenziale per gli impiegati del governo che lavorano in citt\u00e0 o a Kampala. \nLa popolazione \u00e8 principalmente costituita da neri, con una piccola minoranza di bianchi; le minoranze asiatiche, presenti fino agli anni sessanta, furono cacciate nel 1972 per l'espulsione degli asiatici dall'Uganda ordinata dall'allora presidente Idi Amin.\nIn occasione del censimento del 2002 la popolazione di Entebbe fu stimata a 90.500 persone. Sulla base del tasso annuo di crescita della popolazione nell'Uganda centrale (circa 3,5%), si stima che la popolazione di Entebbe nel 2009 sia di circa 115.000 persone.\nTurismo e luoghi di interesse.\nLa posizione prossima all'equatore e l'altitudine (1146\u00a0m s.l.m.) fanno s\u00ec che la citt\u00e0 goda di un ottimo clima, moderatamente caldo per tutto l'arco dell'anno, e per questo motivo la citt\u00e0 \u00e8 meta di turismo nazionale, soprattutto proveniente da Kampala. Il turismo internazionale \u00e8 invece soprattutto dovuto alla presenza dell'aeroporto. Fra i principali luoghi di interesse della citt\u00e0 si possono citare:"}
{"id": "118203", "revid": "1318658", "url": "https://it.wikipedia.org/wiki?curid=118203", "title": "2. SS-Panzer-Division &quot;Das Reich&quot;", "text": "La 2. SS-Panzer-Division \"Das Reich\" (2\u00aa Divisione Panzer SS \"Das Reich\") fu una divisione corazzata delle Waffen-SS.\nIl 10 ottobre 1939 venne creata la SS\u2010Verf\u00fcgungsdivision, costituita dai tre reggimenti delle SS (\"Deutschland\", \"Germania\" e \"Der F\u00fchrer\"). Nel dicembre del 1940 il reggimento \"Germania\" venne inviato a costituire l'omonima divisione e fu rimpiazzato dalla SS-Totenkopfstandarte 11. Il 3 dicembre 1940 la SS\u2010Verf\u00fcgungsdivision prese il nome di \"Deutschland\" creando evidente confusione con l'omonimo reggimento, per cui il 28 gennaio 1941 venne denominata \"Reich\" fino al 1942, assumendo cos\u00ec tale nome nel 1942.\nStoria.\nLa SS\u2010Verf\u00fcgungsdivision prese parte all'invasione dei Paesi Bassi e della Francia nel 1940, assicurandosi nell'avanzata il controllo di molti importanti canali e contribuendo alla cattura di Rotterdam. In seguito, insieme ad altre divisioni, fu impegnata contro le forze francesi nella zona della Zelanda, e in operazioni di rastrellamento delle piccole sacche rimaste tagliate fuori dalla fulminea avanzata tedesca. Trasferita in Francia, la divisione fu particolarmente impegnata nell'attraversamento di diversi canali, partecipando inoltre alla sfilata della vittoria lungo le strade di Parigi, e raggiungendo a sud la cittadina di Biarritz.\nL'autunno venne trascorso sempre in Francia, nella preparazione dell'invasione dell'Inghilterra ma nel marzo del 1941, oramai denominata \"Reich\", venne trasferita in Romania per partecipare all'invasione della Jugoslavia e della Grecia. Il 13 aprile un piccolo reparto di truppe d'assalto, comandato dall'Hauptsturmf\u00fchrer Fritz Klingenberg, cattur\u00f2 audacemente la capitale iugoslava: con una lancia a motore Klingenberg e i suoi uomini riuscirono a scivolare attraverso le difese della citt\u00e0 e a costringere il disorientato sindaco alla resa. Dopo il successo in queste operazioni, la \"Das Reich\" venne trasferita in Polonia per preparare l'imminente invasione della Russia.\nNelle prime fasi dell'offensiva, la divisione, come parte del Gruppo d'armate Centro, prese parte alla battaglia di Yalnya, presso Smolensk, e in seguito a Borodino, e nella costituzione di un'avanzata testa di ponte per la presa di Mosca. Proprio nel novembre del 1941, formazioni avanzante della \"Das Reich\" giunsero a pochi chilometri dal Cremlino, raggiungendo il tal modo il punto di maggior penetrazione dell'avanzata tedesca in Russia. Tuttavia la furibonda controffensiva sovietica con nuove divisioni siberiane giunte dall'Estremo Oriente, ma soprattutto le ostili condizioni climatiche dell'inverno russo, falcidiarono i soldati delle SS. Fortemente provata (durante la controffensiva sovietica giunse a perdere oltre 10.000 uomini, quasi il 60% dei propri effettivi) venne trasferita in Francia per un periodo di riposo e di ulteriore addestramento. Una parte della divisione rimase comunque ad est, come \"Kampfgruppe Ostendorf\", che venne riaggregato alla divisione solamente nel giugno 1942.\nNel novembre 1942 la divisione fu impegnata nell'occupazione della Francia di Vichy e nel prevenire l'affondamento della flotta francese ancorata al largo di Tolone.\nAll'inizio del 1943, la \"Das Reich\" venne trasferita nuovamente sul Fronte Orientale, dove prese parte alla vittoriosa riconquista di Kharkov insieme alle altre divisioni scelte delle Waffen-SS, la \"Leibstandarte Adolf Hitler\" e la \"Totenkopf\", e alla successiva battaglia di Kursk. La \"Das Reich\" riusc\u00ec a penetrare nel saliente sovietico per circa 60\u00a0km, ma la potenza raggiunta dall'Armata Rossa rese vano ogni ulteriore tentativo di portare a termine tale operazione. Dopo un breve periodo di contrattacchi, si attest\u00f2 nel settore del Mius, presso Kharkov, prima di ripiegare sul Dnepr e, in seguito, a Radomy\u0161l, \u017dytomyr e Berdi\u010dev. In dicembre venne ritirata dal fronte e trasferita a Ovest, per riposare e per venire impegnata in operazioni anti-partigiane nel sud della Francia.\nIn seguito all'invasione della Normandia alla \"Das Reich\" venne ordinato di raggiungere il nord del paese; la divisione, che partiva dalla Guascogna, fu fatta segno a continui attacchi da parte della Resistenza francese; frustrati dalle perdite umane e dai ritardi provocati in queste azioni, i soldati della SS di diedero alla devastazione ai danni della popolazione locale, che sospettavano di offrire rifugio ai partigiani. Il villaggio di Oradour-sur-Glane fu distrutto sistematicamente, e 642 dei suoi abitanti vennero massacrati. La divisione fin\u00ec per raggiungere la sua posizione a nord di Caen e Saint-L\u00f4 solamente alla fine di giugno, unendosi al \"2. SS-Panzerkorps\" comprendente le divisioni \"Hohenstaufen\" e \"Frundsberg\": i soldati delle SS riuscirono a riconquistare Mortain, ma la superiorit\u00e0, soprattutto aerea, degli Alleati port\u00f2 alla formazione di quella che poteva divenire una nuova Stalingrado: la sacca di Falaise. Solamente grazie agli sforzi della \"Das Reich\", della \"Hohenstaufen\" e della \"Hitlerjugend\", un gran numero di soldati tedeschi riuscirono a sfuggire all'accerchiamento e a raggiungere la frontiera con la Germania. All'inizio dello sbarco alleato in Normandia la Das Reich aveva in forza 2 reggimenti di Panzergrenadier, 79 PzKpfw V (Panther), 13 StuG III e 12 FlakPz 38. Alla fine della campagna la Das Reich era ridotta a 450 uomini e 14 carri armati.\nA partire dalla fine di agosto, inizi\u00f2 un lento ripiegamento che, dopo l'attraversamento della Senna nei pressi di Rouen, la port\u00f2 a raggiungere le fortificazioni in Germania. Gi\u00e0 in settembre si attest\u00f2 sulla difensiva nel settore di Schnee-Eifel, dove procedette ad un'ulteriore riorganizzazione. Aggregata alle forze della 6. Armata SS, prese parte all'Offensiva delle Ardenne nel dicembre del 1944: lo sfondamento operato nel settore di Sankt Vith la port\u00f2 ben presto sulle rive della Mosa, dove per\u00f2 venne accerchiata dalle soverchianti forze alleate. Dopo il fallimento dell'offensiva tedesca, la divisione, insieme con le altre forze della 6. Armata SS, venne trasferita in Ungheria nel tentativo di formare un corridoio per le forze tedesche rimaste intrappolate a Budapest (Operazione Fr\u00fchlingserwachen). In seguito al fallimento di quest'ultima offensiva, la \"Das Reich\" fu impegnata, come retroguardia, tra Dresda, Vienna e Praga. Alla fine delle ostilit\u00e0, i soldati delle SS tentarono di raggiungere le linee americane per non essere catturati dai sovietici.\nIn sei anni di guerra, ben 69 dei suoi soldati erano stati decorati con la Croce di Cavaliere, un record assoluto fra le forze armate del Terzo Reich.\nDecorati con la Croce di Cavaliere.\nIn totale furono 69 gli uomini decorati con la Croce di Cavaliere della Croce di Ferro.\nL'insegna divisionale.\nL'insegna divisionale \u00e8 caratterizzata da uno scudo appuntato, che presenta un intaglio al cantone sinistro del capo, di nero alla bordura d'argento a un gancio di lupo (Wolfsangel) orizzontale anch'esso alla bordura d'argento.\nL'insegna runica (Wolfsangel), originalmente utilizzata come talismano per tenere lontani i lupi mannari, divenuta in seguito simbolo araldico ed emblema della citt\u00e0 di Wolfstein, fu utilizzata nel XV secolo come simbolo delle rivolte contadine contro i mercenari dei principi tedeschi, assumendo il simbolo di libert\u00e0 e indipendenza. Originalmente utilizzata come simbolo da parte dell'NSDAP, venne successivamente utilizzata nelle sue varianti orizzontale (come per il caso della 2\u00aa Divisione Panzer SS \"Das Reich\"), verticale (come nel caso dell'insegna della 4. SS-Polizei-Panzergrenadier-Division) o posta in sbarra (come nel caso del simbolo dei reparti Wehrwolf formati negli ultimi mesi di guerra).\nAttualmente l'insegna \u00e8 ripresa (a simbolo rovesciato) nel logo del battaglione Azov, reggimento ucraino operante nella guerra del Donbass."}
{"id": "118204", "revid": "1305772", "url": "https://it.wikipedia.org/wiki?curid=118204", "title": "Strategy pattern", "text": "Nella programmazione ad oggetti, lo strategy pattern \u00e8 uno dei pattern fondamentali, definiti originariamente dalla Gang of Four.\nL'obiettivo di questa architettura \u00e8 isolare un algoritmo all'interno di un oggetto, in maniera tale da risultare utile in quelle situazioni dove sia necessario modificare dinamicamente gli algoritmi utilizzati da un'applicazione. Si pensi ad esempio alle possibili visite in una struttura ad albero (visita anticipata, simmetrica, posticipata); mediante il pattern strategy \u00e8 possibile selezionare a tempo di esecuzione una tra le visite ed eseguirla sull'albero per ottenere il risultato voluto. Anche il design pattern Iterator si basa su questo concetto di isolamento.\nQuesto pattern prevede che gli algoritmi siano intercambiabili tra loro, in base ad una specificata condizione, in modalit\u00e0 trasparente al client che ne fa uso. In altre parole, data una famiglia di algoritmi che implementa una certa funzionalit\u00e0, come pu\u00f2 essere ad esempio un algoritmo di visita oppure di ordinamento, essi dovranno esportare sempre la medesima interfaccia, cos\u00ec il client dell'algoritmo non dovr\u00e0 fare nessuna assunzione su quale sia la strategia istanziata in un particolare istante.\nEsempio.\nL'esempio seguente \u00e8 stato codificato con il linguaggio di programmazione Java.\n // \"Strategy\"\n public interface ISortStrategy\n public void sort(List&lt;Document&gt; documentList);\n // \"classe concreta Strategy\" \n public class QuickDocumentSort implements ISortStrategy\n public void sort(List&lt;Document&gt; documentList)\n // Call overloaded Sort\n sortQuickSort(documentList);\n // Ordina usando l'algoritmo del quickSort\n private void sortQuickSort(List&lt;Document&gt; list)\n //Ordina i documenti usando l'algoritmo del quicksort\n Collection.quickSort(list,left,right);\n // \"classe concreta Strategy\" \n public class MergeDocumentSort implements ISortStrategy\n public void sort(List&lt;Document&gt; documentList)\n // Call overloaded Sort\n sortMergeSort(documentList);\n // Ordina usando l'algoritmo del mergeSort\n private void sortMergeSort(List&lt;Document&gt; list)\n //Ordina i documenti usando l'algoritmo del mergeSort\n Collection.mergeSort(list,left,right);\n //Contesto in cui viene usato il pattern strategy. Abbiamo una lista di documenti che deve essere ordinata.\n public class SortedDocumentList\n //Lista di documenti\n private List&lt;Document&gt; documentList = new List&lt;Document&gt;();\n //Algoritmo per l'ordinamento dei documenti\n private ISortStrategy sortStrategy;\n public SortedDocumentList( List&lt;Document&gt; documents ){\n this.documentList = documents;\n \n public void setSortStrategy(ISortStrategy sortStrategy)\n this.sortStrategy = sortStrategy;\n public void add(Document document)\n documentList.add(document);\n //Ordina la lista di documenti usando un algoritmo di ordinamento\n public void sort()\n //Ordina i documenti\n sortStrategy.sort(documentList);\n // Display results\n for (Document document: documentList )\n System.out.println(document.getTitle());\n class Document\n private String title;\n private String code;\n public Document(String title, String code)\n this.title = title;\n this.code = code;\n public String getTitle()\n return title;\n public void setCode(String code)\n this.code = code;\nUtilizzo dello Strategy: nel seguente esempio vediamo come ordinare una lista di documenti con due diversi algoritmi di ordinamento senza che la classe che si occupa di ordinare i documenti conosca l'implementazione dell'algoritmo di ordinamento.\npublic class SortDocument {\n public void sort(List&lt;Document&gt; documents) {\n QuickDocumentSort quickDocumentSort = new QuickdocumentSort();\n SortedDocumentList sortedDocumentList = new SortedDocumentList(documents);\n //Aggiungi l'algoritmo per effettuare l'ordinamento\n sortedDocumentList.setSortStrategy(quickDocumentSort);\n //Ordina i documenti usando l'algoritmo quickDocumentSort\n sortedDocumentList.sort();\n MergeDocumentSort mergeDocumentSort = new MergeDocumentSort();\n sortedDocumentList.setSortStrategy(mergeDocumentSort);\n //Ordina di nuovo la lista usando un altro algoritmo di ordinamento\n sortedDocumentList.sort();"}
{"id": "118205", "revid": "1522738", "url": "https://it.wikipedia.org/wiki?curid=118205", "title": "Khalifa bin Sa'id di Zanzibar", "text": "Govern\u00f2 dal 26 marzo 1888 al 13 febbraio 1890 e gli succedette il fratello Ali bin Said di Zanzibar."}
{"id": "118206", "revid": "1522738", "url": "https://it.wikipedia.org/wiki?curid=118206", "title": "Ali bin Sa'id di Zanzibar", "text": "Govern\u00f2 dal 13 febbraio 1890 al 5 marzo 1893 e gli succedette suo nipote Hamad bin Thuwayni di Zanzibar."}
{"id": "118207", "revid": "709565", "url": "https://it.wikipedia.org/wiki?curid=118207", "title": "Sabbiolino", "text": "Sabbiolino (\"Sandm\u00e4nnchen\" , \"omino della sabbia\") \u00e8 una serie televisiva animata serale trasmessa dalla televisione della Repubblica Democratica Tedesca dedicata ai bambini. La figura del protagonista \u00e8 basata sull'antica figura letteraria dell'uomo della sabbia (\"Sandmann\"), della quale esistono note versioni degli scrittori E.T.A. Hoffmann e Hans Christian Andersen; il personaggio \u00e8 un piccolo ometto con un pizzetto bianco e un berretto a punta e deve invogliare i bambini ad andare a letto per dormire, spargendo alla fine di ogni puntata la sua sabbia dei sogni.\nOriginariamente venne ideato nella Germania dell'Ovest ma non ebbe successo mentre la versione ideata dalla televisione di stato della RDT divenne una vera e propria icona culturale della Germania dell'Est tanto che nel 1978 un suo bambolotto venne portato in viaggio durante la prima missione spaziale tedesco-orientale e divenendo un vero e proprio simbolo della Germania dell'Est. \nStoria.\nL'idea di una serie televisive incentrata sul personaggio dell'uomo della sabbia fu della dottoressa tedesca occidentale Ilse Obrig del Sender Freies Berlin. Insieme alla creatrice di marionette e scrittrice Johanna Sch\u00fcppel, Ilse Obrig ide\u00f2 un pupazzo molto semplice ma, pochi giorni prima del \"Saluto di Sabbiolino ai bimbi\" del 1\u00ba dicembre 1959, l'emittente televisiva di stato della Germania dell'Est, la Deutscher Fernsehfunk, trasmise il 22 novembre 1959 \"Il nostro Sabbiolino\"; gli autori televisivi di Berlino est, nel quartiere Adlershof, coordinati da Walter Heynowsky, avevano saputo della produzione e produssero una loro versione dell'idea di Sabbiolino. Lo scenografo e costumista Gerhard Behrendt, che in quel periodo lavorava sui cartoni animati, dovette preparare in due settimane la figura di Sabbiolino che gli era stata commissionata. Harald Serowsky ide\u00f2 le scene e i numerosi veicoli. La prima puntata terminava con il personaggio che, dopo aver svolto il suo lavoro, si addormentava a un angolo di strada. La trasmissione di questa scena - era la fine di novembre e il freddo gi\u00e0 pungente - determin\u00f2 le proteste dei genitori mentre i bambini mandarono molte lettere a Sabbiolino, in cui gli offrivano il loro letto.\nNell'estate del 1960 la versione del personaggio giunse alla sua forma definitiva con la barba che ne divenne una caratteristica tipica. Nel periodo successivo vennero prodotte altre puntate dal contenuto molto vario con scene di vita quotidiana, viaggi in paesi remoti e nello spazio (tra l'altro Sabbiolino viaggi\u00f2 con una capsula Lunochod sulla luna), scene fiabesche, ma anche talune con un forte contenuto politico come ad esempio una visita di Sabbiolino alla \"Nationale Volksarmee\" o alle truppe di confine sull'Oder e sulla Nei\u00dfe.\nNei filmati che venivano inseriti nella cornice narrativa apparivano numerosi personaggi, i quali divennero figure di culto: \"Pittiplatsch\", un coboldo, \"Schnatterinchen\", un'anatra, \"Moppi\", un cane, il signor Volpe e la signora Gazza, e poi anche \"Plumps\", un folletto d'acqua e il pulcino. Altre figure erano inoltre \"Meister Briefmarke\" (Mastro Francobollo) e la signora \"Puppendoktor Pille\" (Pillola del dottore delle bambole). Molte di queste figure apparivano anche in altre trasmissioni per bambini della televisione della Germania dell'Est, come ad esempio nel programma \"In visita nel paese delle favole\".\nNel 1990, nel corso della \"Wende\" (la Svolta) il personaggio venne sospeso, ma dopo poco tempo trasmesso di nuovo per le proteste dei genitori. Dopo la \"Wende\", anche quando il DFF cess\u00f2 la sua attivit\u00e0, il \"saluto serale\" venne comunque lasciato per gli spettatori.\nLa versione occidentale invece scomparve, prodotta in dieci versioni dalle diverse stazioni radiofoniche della ARD, la quale non si era mai veramente affermata.\nAnche in seguito furono prodotti episodi di Sabbiolino e attualmente vengono trasmessi da MDR, dal RBB e da KiKA."}
{"id": "118208", "revid": "1522738", "url": "https://it.wikipedia.org/wiki?curid=118208", "title": "Hamad bin Thuwayni di Zanzibar", "text": "Govern\u00f2 dal 5 marzo 1893 al 25 agosto 1896, quando mor\u00ec probabilmente avvelenato dal cugino Khalid bin Barghash di Zanzibar."}
{"id": "118211", "revid": "1522738", "url": "https://it.wikipedia.org/wiki?curid=118211", "title": "Khalid bin Barghash di Zanzibar", "text": "Kh\u0101lid govern\u00f2 per un breve periodo, dal 25 agosto al 27 agosto 1896, prendendo il potere dopo la morte di suo zio. Il Regno Unito rifiut\u00f2 di riconoscerlo nuovo reggente e gli impose di abdicare; il suo rifiuto diede luogo alla guerra anglo-zanzibariana la pi\u00f9 breve guerra documentata della storia (45 minuti di cannoneggiamenti furono sufficienti a costringere il sultano alla resa). Mor\u00ec in esilio a Mombasa, nel 1927."}
{"id": "118214", "revid": "799790", "url": "https://it.wikipedia.org/wiki?curid=118214", "title": "Faust (Goethe)", "text": "Faust \u00e8 un dramma in versi di Johann Wolfgang von Goethe. Pubblicato nel 1808, \u00e8 l'opera pi\u00f9 famosa di Goethe e una delle pi\u00f9 importanti della letteratura europea e mondiale.\nSi ispira alla tradizionale figura del Dottor Faust della tradizione letteraria europea. Il poema racconta il patto tra Faust e Mefistofele e il loro viaggio alla scoperta dei piaceri e delle bellezze del mondo.\nStesura dell'opera.\nJohann Wolfgang von Goethe lavor\u00f2 al suo \"Faust\" per sessant'anni, dal 1772 al 1832, costruendo un'opera monumentale che consacra il suo autore come il massimo scrittore di lingua tedesca e imprimendo il suo personaggio nell'immaginario collettivo come simbolo dell'anima moderna.\nL'opera fu scritta in tre momenti successivi:\nL'opera nel suo complesso risulta di 12.111 versi.\nL'opera ebbe un successo straordinario grazie anche alla piena comprensione da parte dell'autore dell'anima moderna, protesa verso ideali sempre pi\u00f9 elevati ed il dramma diventa un compendio non solo del sapere filosofico ma anche degli ideali politici, morali ed estetici. \nTrama.\nLa dedica dell'opera, scritta nel giugno 1797, \u00e8 rivolta da Goethe agli \u00abamici e i primi amori\u00bb della sua giovent\u00f9 che riemergono \u00aballo sguardo offuscato\u00bb, la cui nostalgia muove il suo canto come il vento smuove e fa suonare l'arpa eolia.\nPrologo sul teatro.\nL'impresario di una compagnia di teatro discute animatamente con un anziano poeta e un attore faceto. Cosa assicura la buona riuscita di uno spettacolo? L'attore sostiene che l'opera dovrebbe andare incontro il pi\u00f9 possibile alle aspettative della gente, secondo il poeta invece ci\u00f2 che conta \u00e8 l'ispirazione, che non deve curarsi del plauso degli spettatori. L'impresario decide per uno spettacolo che abbia un forte impatto sul pubblico.\nPrologo in cielo.\nTre arcangeli ammirano l'opera del Creatore, \u00abinsondabile\u00bb come la sua Mente, mentre Mefistofele (un diavolo) la critica nel vedere che l'uomo si tormenta usando il \u00ablume celeste\u00bb, cio\u00e8 la ragione, \u00absolo per essere pi\u00f9 bestia di ogni bestia\u00bb. Mefistofele vuole scommettere con Dio che riuscir\u00e0 a portare alla perdizione l'integerrimo medico-teologo Faust; Dio non accetta la scommessa (essendo Dio, non si abbassa a scendere a patti n\u00e9 a scommettere con alcuno) ma gli d\u00e0 il permesso di tormentare Faust, cos\u00ec che il dottore non sia mai indotto a riposarsi o arrendersi: \u00abfinch\u00e9 vive sulla terra, ci\u00f2 non ti sar\u00e0 vietato; erra l'uomo finch\u00e9 cerca\u00bb, poich\u00e9 solo sbagliando egli si approssima alla verit\u00e0. Dio sa che Faust \u00e8 un uomo buono ed \u00e8 fiducioso che si salver\u00e0 comunque.\nPrima parte.\nNonostante la sua eminenza scientifica, il dottor Faust \u00e8 annoiato e deluso dalla vita e dalla finitezza umana: dopo aver studiato filosofia, alchimia, diritto, medicina, teologia, che gli consentono soltanto di fingersi sapiente, \u00e8 convinto di saperne quanto prima, e che in fondo \u00abnulla ci \u00e8 dato sapere\u00bb. Per questo si \u00e8 \u00abdato alla magia\u00bb, nella speranza che qualche spirito lo aiuti a penetrare i segreti della Natura. Scorgendo in un libro il segno del macrocosmo, simboleggiante la totalit\u00e0 della creazione, si inebria di una tale visione, subito per\u00f2 allontanata trattandosi solo di uno \u00abscenario\u00bb. Rivoltando con dispetto le pagine si imbatte allora nel disegno dello spirito elementale della terra, forza immanente della Natura che \u00abtesse la veste vivente di Dio\u00bb; colto da ispirazione lo invoca, ma non riesce a reggerne la vista.\nSubentra il suo assistente Wagner, fiducioso nel progresso umano della conoscenza. Faust, tra s\u00e9 e s\u00e9, schernisce la sua illusione che basti tramandare la parola scritta per elevare sempre pi\u00f9 in alto lo scibile umano: se una parte dell'uomo vuol sollevarsi dalla polvere, l'altra si aggrappa al mondo in una bramosia d'amore: \u00abdue anime vivono nel mio petto\u00bb.\nI suoi cupi pensieri spingono Faust a \u00abvolgere le spalle al dolce sole della terra\u00bb e ad avvelenarsi. Mentre porta alle labbra la coppa del veleno, per\u00f2, ode un suono di campane e di cori religiosi annuncianti il giorno di Pasqua, che gli fanno tornare alla mente la sua infanzia quando prestava servizio in chiesa. Desiste allora dal suicidio.\nBrevi dialoghi di personaggi di ogni et\u00e0 e ceto sociale, dipinti da Goethe con magistrale realismo, descrivono l'ambientazione storica. Faust riceve elogi e ringraziamenti per essersi pi\u00f9 volte prodigato con suo padre nella cura delle epidemie, ma confida a Wagner di non meritarli perch\u00e9 in realt\u00e0 \u00abcon pozioni infernali funestammo queste valli assai pi\u00f9 della peste\u00bb.\nCalata la notte, dopo che un cane nero lo ha seguito fin dentro lo studio, Faust alla ricerca di un'ispirazione apre il Nuovo Testamento e vi legge il prologo di Giovanni: \u00abin principio era il Verbo\u00bb. Sforzandosi di tradurlo in maniera pi\u00f9 consona, intuisce che il Principio della realt\u00e0 non sia propriamente la \u00abparola\u00bb, n\u00e9 il \u00abpensiero\u00bb, n\u00e9 la \u00abforza\u00bb, bens\u00ec l'\u00abatto\u00bb: l'azione nel suo farsi dinamico.\nIl cane disturba per\u00f2 le sue meditazioni, ringhiando e gonfiandosi in maniera innaturale. Faust rivolge contro di lui lo scongiuro dei quattro elementi (Salamandra, Ondina, Silfide e Coboldo) che non sortisce per\u00f2 alcun effetto perch\u00e9 l'animale non \u00e8 posseduto da un elementale, bens\u00ec da uno spirito infernale. Esplodendo fa allora la sua comparsa Mefistofele, in veste di \u00abchierico vagante\u00bb. Si presenta come lo \u00abspirito che nega\u00bb, cio\u00e8 che distrugge e non tollera la nascita e la vita. Mefistofele, mentre Faust cerca di trattenerlo, vorrebbe andarsene per tornare in seguito. Tuttavia \u00e8 impossibilitato a uscire, perch\u00e9 sulla soglia \u00e8 tracciato il pentagramma, cio\u00e8 il sigillo di Salomone simbolo di Cristo. Un topo viene indotto a rosicchiarlo, e Mefistofele pu\u00f2 andar via.\nMefistofele ritorna nella scena seguente, e propone a Faust di fargli \u00absperimentare la leggerezza e libert\u00e0 della vita\u00bb. Faust dapprima oppone resistenza, maledicendo il peso della vita umana, col suo carico di sogni, di amore, speranza, fede, e soprattutto pazienza, che adulano l'anima. Di fronte all'insistenza di Mefistofele, tuttavia, accetta di stringere un patto: il diavolo lo servir\u00e0 con i suoi poteri magici per un determinato periodo, alla fine del quale per\u00f2, solo se egli godr\u00e0 al punto tale che \u00abdir\u00f2 all'attimo: sei cos\u00ec bello! fermati!\u00bb il diavolo prender\u00e0 l'anima di Faust, che sar\u00e0 dannato in eterno. Ma a lui, del resto, dell'al di l\u00e0 interessa ben poco, una volta abbandonato questo mondo da cui soltanto sgorgano le sue gioie. Mefistofele, consapevole che se nessuna gioia soddisfer\u00e0 Faust questi continuerebbe comunque a dannarsi, gli fa firmare il patto col sangue, e lo invita a godere finalmente della gioia di vivere, smettendo di ingrigirsi nei suoi pensieri perch\u00e9 \u00abchi filosofa \u00e8 come un animale che un folletto malvagio fa girare in tondo su un campo disseccato, mentre intorno bei pascoli verdeggiano\u00bb.\nFacendosi beffe della cultura accademica, impelagata in rigidi formalismi, Mefistofele si traveste da Faust per ricevere uno studentello impacciato venuto nello studio del dottore a chiedergli consiglio su quale facolt\u00e0 universitaria scegliere. Pi\u00f9 che a \u00absudare per la scienza\u00bb, lo invita a cogliere l'attimo, e ad imparare \u00aba trattar le donne: i loro eterni \"ohi\" e \"ahi\", che non finiscono mai, si curano tutti da un unico punto\u00bb. Si congeda quindi da lui scrivendogli una dedica: \u00ab\"Eritis sicut Deus, scientes bonum et malum\"\u00bb.\nLa prima tappa della nuova vita che Mefistofele ha promesso di far godere a Faust \u00e8 una taverna di Lipsia, la cantina di Auerbach, dove quattro bevitori, anziane matricole universitarie, fanno baldoria pervasi dall'ebbrezza del vino. Faust per\u00f2 assiste annoiato alla scena, mentre Mefistofele si prende gioco di loro facendo magicamente zampillare del vino che poi cadendo a terra prende fuoco.\nAllontanatisi a cavallo di una botte, Mefistofele conduce Faust nell'antro di una famiglia di Gatti Mammoni. Qui, servendosi dell'aiuto di una strega che fuoriesce da un pentolone, ordina che a Faust venga somministrato un filtro per farlo ringiovanire. Nel prepararlo, la strega declama la filastrocca dei numeri: \u00abDevi capire! Da Uno fai Dieci, il Due lascialo andare, il Tre prendilo subito, cos\u00ec sei ricco. Il Quattro lascialo perdere! Poi col Cinque e il Sei, dice la strega, fai Sette e Otto, cos\u00ec \u00e8 perfetto. Il Nove \u00e8 Uno, il Dieci \u00e8 nessuno. E questa \u00e8 la filastrocca delle streghe\u00bb. La pozione viene quindi fatta bere a Faust, la cui attenzione \u00e8 rivolta per\u00f2 ad un'immagine di donna riflessa da uno specchio.\nLe scene seguenti coincidono col nucleo centrale dell\"Urfaust\" rimasto pressoch\u00e9 inalterato. Faust, diventato un giovane cavaliere, si avvale del patto con Mefistofele per sedurre una ragazza bella e innocente, Margherita, di cui si \u00e8 invaghito al primo sguardo. Nonostante Mefistofele non abbia alcun potere su di lei, essendo \u00abuna creatura tutta innocenza\u00bb che \u00e8 appena andata a confessarsi per peccati da nulla, il diavolo cerca di accontentare Faust ricorrendo ad espedienti d'astuzia.\nPer prima cosa lo fa introdurre in casa di Margherita che \u00e8 appena uscita. Respirando il senso di ordine, pace e contentezza emanato dalla sua camera da letto, Faust che era impaziente di \u00abgodere subito\u00bb si sente \u00absciogliere in un sogno d'amore\u00bb. Poco prima che lei ritorni, Mefistofele chiude nell'armadio uno scrigno pieno di gioielli preziosi come dono che Faust gli aveva chiesto per Margherita, quindi entrambi scappano via. Dopo essersi svestita cantando la canzone del \"Re di Thule\", storia di un amore infelice, Margherita scopre con stupore lo scrigno nell'armadio. In seguito Mefistofele diventa furioso raccontando che i gioielli sono finiti nelle mani di un prete, a cui l'ha donato la madre di Margherita. Faust allora gliene chiede degli altri.\nSecondo un piano ideato da Faust, Mefistofele si reca dalla vicina di casa di Margherita, di nome Marta, che si sta lamentando per essere stata abbandonata dal marito, scomparso anni prima. Mefistofele s'imbatte anche in Margherita, incredula per aver trovato nel suo armadio dei nuovi gioielli ancora pi\u00f9 belli dei precedenti. Fingendosi un forestiero, Mefistofele riporta a Marta delle notizie inventate su suo marito, il signor Schwerdtlein, raccontando che \u00e8 morto ed \u00e8 stato sepolto a Padova vicino alla basilica di Sant'Antonio. Prendendosi gioco di lei, aggiunge che il marito, avendo sperperato le sue fortune in giro per l'Italia, non le ha lasciato nulla, tranne la richiesta di \u00abfar cantare per lui trecento messe\u00bb. Poich\u00e9 Marta gli chiede un documento che ne attesti la morte, Mefistofele promette di tornare quella sera con un testimone \u00abassai distinto\u00bb in grado di deporre davanti al giudice. Mefistofele pensa chiaramente a Faust, che tuttavia, dopo essere stato messo al corrente delle sue intenzioni, subito si rifiuta all'idea di testimoniare il falso. \u00c8 costretto per\u00f2 a cedere quando Mefistofele gli ricorda che non sarebbe la prima volta che mente, domandandogli se non inganner\u00e0 allo stesso modo anche Greta, cio\u00e8 Margherita, \u00abgiurandole un amore senza fine\u00bb.\nCos\u00ec quella sera, in giardino, Faust si ritrova a passeggiare a braccetto con Greta, che sfogliando i petali di una margherita esclama \u00abmi ama!\u00bb, al che lui le giura un amore senza fine. Mefistofele invece tiene impegnata Marta fingendo di non capire i suoi approcci amorosi. Pi\u00f9 tardi Margherita, rimasta sola, si domanda cosa Faust ci trovi in lei, essendo soltanto \u00abuna povera ignorante\u00bb.\nIn seguito alla sua relazione segreta con Faust, Margherita rimane incinta e la sua vita \u00e8 distrutta e disonorata: la madre muore accidentalmente a causa di un sonnifero procuratole da Faust, il fratello perde la vita in un duello con Mefistofele e la maledice in punto di morte. La donna impazzisce e in uno scatto di ira e disperazione affoga il figlioletto appena nato e viene condannata alla pena di morte. Invocando il perdono di Dio, ella otterr\u00e0 tuttavia la salvezza eterna.\nSeconda parte.\nConclusa l'esperienza amorosa, Faust si volge al \"gran mondo\" della corte imperiale, dove sperimenta le seduzioni del potere, della ricchezza e della gloria terrena. Tutto ci\u00f2 per\u00f2 non lo soddisfa ancora.\nFaust seduce e viene sedotto da Elena di Troia. Hanno un figlio, Euforione (nel mito, figlio di Elena e Achille), destinato, per\u00f2, a morire giovinetto. In seguito, preso da nostalgia e rimorsi (ripensa a Margherita, Elena ed Euforione) Faust si stabilisce in un appezzamento costiero, da cui fa espellere due anziani, Filemone e Bauci, provocandone cos\u00ec la morte non voluta. \u00c8 oramai vecchio, stanco e pieno di rimorsi e Angoscia, detta anche Cura (un diavolo che personifica la depressione) lo tenta continuamente, e per farlo cadere nello sconforto lo priva della vista. Ma Faust non si abbatte neanche nella cecit\u00e0. Immaginando un futuro roseo dove un popolo laborioso e libero avrebbe realizzato grandi opere per la propria felicit\u00e0, Faust afferma che, se fosse vissuto tanto da vederlo, avrebbe desiderato che quell'attimo si fermasse:\nMefistofele non capisce, e crede che Faust stia davvero chiedendo a quell'attimo di fermarsi. Perci\u00f2, fa morire Faust, convinto di aver vinto la scommessa. Vedendo come l'ardore di Faust sia stato vinto infine dal tempo (\u00ab\u00e8 passato!\u00bb), esclama:\nMefistofele reclama l'anima di Faust, che per\u00f2 sale al cielo per il suo costante impegno a favore del bene e della societ\u00e0. Nel finale, un angelo spiega il motivo per il quale Faust \u00e8 stato salvato: la sua continua aspirazione all'infinito.\nFaust viene quindi salvato per grazia di Dio grazie alla sua costante ricerca del Supremo nella forma dell'Eterno Femminino."}
{"id": "118216", "revid": "11959", "url": "https://it.wikipedia.org/wiki?curid=118216", "title": "Baldovino di Le Bourg", "text": ""}
{"id": "118217", "revid": "291201", "url": "https://it.wikipedia.org/wiki?curid=118217", "title": "Minas Ithil", "text": ""}
{"id": "118218", "revid": "767487", "url": "https://it.wikipedia.org/wiki?curid=118218", "title": "Atabeg", "text": "Atabeg, in turco lett. \"padre del Signore\", \u00e8 il nome che in ambito turco-selgiuchide si dava al \"tutore\" cui era assegnato l'incarico di curare l'educazione militare e principesca dei figli del Sultano.\nIn realt\u00e0 il termine fu presto usato per identificare i governatori selgiuchidi cui veniva affidata l'amministrazione delle province sultaniali con un ampio grado di autonomia gestionale. \nL'uso di questo termine per indicare il governatore di un territorio o di una nazione, rispondenti all'autorit\u00e0 di un monarca, si diffuse anche nelle entit\u00e0 statali georgiane e armene."}
{"id": "118223", "revid": "13415", "url": "https://it.wikipedia.org/wiki?curid=118223", "title": "Metodologia delle scienze sociali", "text": ""}
{"id": "118224", "revid": "287204", "url": "https://it.wikipedia.org/wiki?curid=118224", "title": "Aq Sunqur al-Hajib", "text": "Figlio di \u1e24im\u0101d al-D\u012bn Zank\u012b, fu Atabeg selgiuchide di Aleppo sotto il sultano Malik Sh\u0101h I. Il turco \u0100q Sunqur fu nominato a quella carica per evitare che gli \u02bfUqaylidi diventassero troppo potenti e in grado di infastidire i Selgiuchidi, visto che ad Aleppo governava Sharaf al-Dawla Muslim ibn Quraysh, gi\u00e0 signore di Mosul (Maw\u1e63il).\nAppena insediato, \u0100q Sunqur tent\u00f2 di assediare Mosul con l'aiuto del signore artuqide di M\u0101rd\u012bn, Artuq b. Aksab, ma il tentativo non sort\u00ec effetti.\nIl fratello di Malih S\u0101h, Tutush I, ottenne il suo aiuto per ingrandire il proprio dominio di Damasco ma \u0100q Sunkur non ritenne di appoggiarlo in un suo analogo tentativo contro Tripoli.\nDopo la morte di Malik Sh\u0101h e l'inizio della crisi dinastica che distrugger\u00e0 buona parte della potenza selgiuchide, \u0100q Sunqur prese per conto di Tutush gli antichi domini hamdanidi di \u0100mid e di Mayy\u0101f\u0101riq\u012bn e occup\u00f2 perfino Mosul ma, ancora una volta, abbandon\u00f2 Tutush che avrebbe voluto assumere il controllo di tutta la Siria settentrionale, della Jazira e del Diy\u0101r Bakr (Anatolia orientale). Pass\u00f2 infatti dalla parte di Berky\u0101r\u016bk che rivendicava per s\u00e9 il sultanato selgiuchide, in quanto figlio di Malik Sh\u0101h, contro le pretese dello zio Tutush b. Alp Arsl\u0101n.\nNell'aprile-maggio del 1094 Tutush attacc\u00f2 \u0100q Sunqur che venne soccorso da Kerbogha, Atabeg di Mosul, inviatogli da Berky\u0101r\u016bk. Nella battaglia di Tell al-Sultan (26-5-1094) Tutush vinse, \u0100q Sunqur fu preso prigioniero e ucciso sul campo di battaglia.\n\u0100q Sunqur fu il padre di \u02bfIm\u0101d al-D\u012bn Zeng\u012b (pronuncia \"Zanghi\", arabo \"Zank\u012b\"), fondatore della dinastia zengide e, a sua volta, padre di Norandino (N\u016br al-D\u012bn ibn Zank\u012b)."}
{"id": "118226", "revid": "219110", "url": "https://it.wikipedia.org/wiki?curid=118226", "title": "3DNow!", "text": "3DNow! \u00e8 un'estensione multimediale di 21 istruzioni, creata da AMD per i propri processori, inizialmente progettato per l'K6-2. Pi\u00f9 tecnicamente, \u00e8 un \"instruction set\" SIMD, in aggiunta all'x86, rivolto a migliorare le prestazioni nel calcolo vettoriale richiesto da molte applicazioni grafiche. Inizialmente era un mero miglioramento dell'MMX di Intel con l'aggiunta del calcolo in virgola mobile oltre a quello intero. Intel avrebbe in seguito introdotto un set molto simile, ma incompatibile, chiamato SSE, col Pentium III.\nStoria.\nAMD ha migliorato questo set di istruzioni nel tempo. Il primo aggiornamento fu chiamato semplicemente Enhanced 3DNow! (a volte detto anche Extended 3DNow! o 3DNow!+): con la prima generazione di Athlon, furono introdotte 24 nuove istruzioni (5 3DNow! e 19 MMX). La serie K6-2+/III+ (processori pensati per i portatili) benefici\u00f2 solo delle 5 nuove istruzioni DSP, ma non delle 19 istruzioni MMX. Il secondo aggiornamento fu denominato 3DNow! Professional, e debutt\u00f2 con l'Athlon XP. In pratica questa versione includeva completamente il SSE della Intel e lo integrava con il 3DNow!.\nNel 2010, AMD ha annunciato che il set di istruzioni 3DNow! \u00e8 stato ufficialmente deprecato, pertanto i futuri processori potrebbero non supportarlo, con l'eccezione di due istruzioni.\nCaratteristiche.\nUn vantaggio del 3DNow! \u00e8 che pu\u00f2 addizionare e moltiplicare due numeri sullo stesso registro, mentre l'SSE pu\u00f2 trattare solo operandi in posizioni uguali su registri diversi. Questa capacit\u00e0, chiamata \"orizzontale\" da Intel, \u00e8 la maggiore aggiunta all'SSE3, reso disponibile agli inizi del 2004 con il Pentium 4 basato su core Prescott, ed implementata negli Athlon 64 \"Revision E\" nell'aprile 2005.\nDi contro 3DNow! pu\u00f2 memorizzare solo due numeri in un registro contro i quattro dell'SSE, le sue istruzioni sono comunque in generale pi\u00f9 veloci nell'esecuzione.\nInoltre 3DNow! condivide gli stessi registri dell'MMX, mentre SSE ha i suoi propri registri. Dato che i registri di 3DNow! e di MMX sono usati dalle tradizionali FPU x86, le istruzioni di queste e del 3DNow! non possono essere eseguite contemporaneamente. Tuttavia, dato che l'unit\u00e0 3DNow! \u00e8 assimilata ad una FPU, essa pu\u00f2 usare le istruzioni x86 FNSAVE e FRSTR per salvare e caricare le informazioni presenti nei registri. Questo significa che non sono necessarie modifiche al sistema operativo per supportare il 3DNow!.\nAl contrario, l'SSE utilizza per salvare e caricare i registri delle istruzioni originali, chiamate FXSAVE e FXRSTR, aggiunte all\"'instruction set\" x86 per salvare solo i registri SSE e non anche i registri x86 (quelli usati dalla FPU, dall'MMX e dal 3DNow!). Per usare queste istruzioni FX* dovette essere introdotta una modalit\u00e0 protetta modificata, chiamata \"enhanced mode\"; l'unica differenza era che in quest'ultima abilitava l'uso dell'SSE e delle istruzioni FX*, mentre la precedente lo impediva. I sistemi operativi che supportavano l'SSE entravano nella \"enhanced mode\", negli altri non era prevista questa possibilit\u00e0."}
{"id": "118227", "revid": "767487", "url": "https://it.wikipedia.org/wiki?curid=118227", "title": "Nicholas Nickleby (film 2002)", "text": "Nicholas Nickleby \u00e8 un film del 2002 diretto da Douglas McGrath, tratto dall'omonimo romanzo di Charles Dickens.\nL'attore Charlie Hunnam interpreta il ruolo di Nicholas Nickleby, ragazzo che dopo la morte del padre deve salvare la famiglia dalla povert\u00e0 pi\u00f9 assoluta.\nTrama.\nNicholas Nickleby nasce e cresce in una onesta e benestante famiglia nel Devonshire, insieme al padre, la madre e la sorella Kate. Alla prematura morte del padre, la famiglia si trova in pesanti difficolt\u00e0 economiche e si reca a Londra per chiedere aiuto al perfido e avido zio Ralph, fratello del defunto, divenuto ricco con la sua attivit\u00e0 di speculazione sugli investimenti di denaro di alcuni ricchi londinesi.\nLo zio invia Nicholas a fare da insegnante in un collegio lontano da Londra, Dotheboys Hall, e sistema la cognata e la nipote in un piccolo appartamento, e mandando Kate a fare da apprendista da una sarta. Il collegio \u00e8 diretto da Mr. Squeers e dalla moglie, due personaggi biechi e crudeli che maltrattano i bambini affamandoli e malmenandoli e facendoli vivere nel terrore. Bersaglio di particolare durezza da parte loro \u00e8 Smike, un ragazzo claudicante costretto a fare da sguattero perch\u00e9 nessuno paga pi\u00f9 la sua retta. Ben presto Nicholas si ribella a questa situazione e lascia il collegio, portando con s\u00e9 Smike.\nI due sulla loro strada incontreranno prima John Browdie che si complimenta con Nicholas per il coraggio di affrontare Mr. Squeers e li aiuta con del denaro e poi Vincent Crummles, proprietario di una compagnia teatrale che li accoglie proponendo loro di recitare e a Nicholas anche di contribuire come autore.\nNel frattempo a Londra Kate subisce delle umiliazioni a causa dello zio, che la espone ai pesanti corteggiamenti di un ricco cliente, Mr. Hawk. Avvertito dei problemi della sorella da Newman Noggs, maggiordomo indisciplinato e ribelle dello zio Ralph, Nicholas si precipita insieme a Smike a Londra per proteggerla, affrontando lo zio e ripudiandolo.\nNicholas si mette di nuovo alla difficile ricerca di un lavoro e dopo vari insuccessi incontra i generosi fratelli Ned e Charles Cheeryble, che lo accolgono e gli offrono un ottimo stipendio. Grazie a loro riuscir\u00e0 ad approfondire la conoscenza di Madeline Bray, una ragazza conosciuta per caso e di cui si \u00e8 invaghito.\nMa Ralph Nickleby cerca vendetta per la disobbedienza e l'atteggiamento ribelle di Nicholas e insieme a Mr. Squeers organizza il rapimento di Smike, che per\u00f2 viene liberato grazie all'aiuto di John Browdie che si trova a Londra in viaggio di nozze.\nSmike presto si ammala di tubercolosi e Nicholas per curarlo lo porta nella casa dove \u00e8 cresciuto con la sua famiglia e lo assiste fino alla morte. Lo far\u00e0 seppellire accanto al padre, sotto un grande albero vicino alla casa.\nTornato a Londra scopre che lo zio Ralph, per colpirlo ancora una volta, ha combinato il matrimonio di Madeline con Mr. Hawk promettendo al padre della ragazza gravemente ammalato di cancellare, in cambio della promessa di matrimonio, tutti i debiti che hanno in sospeso. Ma questi muore, l'accordo con Ralph decade e Nicholas porta con s\u00e9 Madeline alla quale dichiara il suo amore, corrisposto.\nLo zio Ralph ha un segreto inconfessabile, che alla fine viene alla luce, grazie all'intervento di Mr. Brooker, ex-socio di Ralph da lui ridotto in rovina. \nSi era sposato in gran segreto con una ragazza, tenendolo nascosto al padre di lei per avidit\u00e0, perch\u00e9 voleva arrivare al suo patrimonio e temeva che questi cambiasse il testamento, conoscendo la sua fama. Per mantenere questo segreto allontan\u00f2 la moglie incinta, la fece partorire in segreto e sequestr\u00f2 il bambino, tenendolo imprigionato per anni in una soffitta senza cure e malnutrito, quando i medici dissero che sarebbe morto se ne liber\u00f2 affidandolo a Mr. Brooker che lo port\u00f2 a Mr. Squeers nel suo collegio. \nQuesto bambino era Smike. \nDivorato dal rimorso Ralph si impicca. \nNicholas sposa Madeline lo stesso giorno che sua sorella Kate si sposa con il nipote dei fratelli Cheeryble."}
{"id": "118228", "revid": "767487", "url": "https://it.wikipedia.org/wiki?curid=118228", "title": "Sociologia dei consumi", "text": "La sociologia dei consumi si sviluppa in Italia a partire dagli anni Sessanta con gli scritti di Francesco Alberoni e, in seguito, con gli studi di Giampaolo Fabris. \nConsumo e relazioni sociali.\nEssa si caratterizza per sottrarre l'agire di consumo dal dominio univoco delle scienze economiche e per proporre un'analisi del consumo come attivit\u00e0 sociale pi\u00f9 che economica. Questo significa che gli oggetti vengono acquistati e consumati non soltanto per la loro utilit\u00e0 materiale o per la loro convenienza economica, ma per il significato che assumono per chi li acquista e li consuma, e per l'uso che questi ne intende fare all'interno dei rapporti sociali per lui importanti. Gli oggetti vengono assimilati al linguaggio, nel senso di distinguere la loro utilit\u00e0, il loro valore economico, ed il loro significato sociale, e su questo si sviluppa l'attenzione della sociologia dei consumi. \nGli oggetti vengono inseriti nelle pratiche sociali come portatori di precisi significati, che vengono utilizzati per creare, sostenere o rendere efficaci le relazioni sociali che il soggetto ha o vuole attivare, come, ad esempio, nelle strategie legate al dono. Gli oggetti, con il loro significato, diventano parti dell'azione sociale del soggetto, cio\u00e8 di quelle azioni che il soggetto compie sulla base delle aspettative di reazione degli altri, aspettative sostenute dalla sua conoscenza delle reti di relazione, ad esempio parentali, professionali ecc. Questo pu\u00f2 spingere all'acquisto ed al consumo di oggetti in modo del tutto irrazionale dal punto di vista economico, ma razionalissimo dal punto di vista sociale. Ad esempio, pu\u00f2 spingere ad acquistare oggetti con lo stesso contenuto di utilit\u00e0 ma a prezzi enormemente maggiorati per poi esibirne l'uso nei rapporti sociali, oppure assumere un atteggiamento di spreco, al fine di evidenziare o affermare l'importanza sociale e lo status economico a cui il soggetto appartiene.\nCultura materiale.\nQuesto esempio non \u00e8 che uno dei diversi modi in cui il consumo pu\u00f2 prendere strade economicamente irrazionali ma socialmente strategiche. La sociologia dei consumi individua una mappatura di questo genere di usi sociali degli oggetti che essa vede soprattutto come cultura materiale, cio\u00e8 come insieme di significati socialmente condivisi ed attribuiti ad oggetti, la parte visibile della cultura di ogni gruppo.\nUno degli ambiti di studio preferiti dalla sociologia dei consumi \u00e8 sempre stata la moda, come meccanismo sociale specifico e caratteristico del mondo dei consumi (Simmel). La moda per la sociologia dei consumi \u00e8 un fenomeno generale della societ\u00e0, che non riguarda soltanto l'abbigliamento, come si intende nel linguaggio comune. Con questo termine la sociologia dei consumi indica quei fenomeni di tensione tra tendenza alla differenziazione e tendenza al conformismo che provocano il ciclico rinnovarsi degli oggetti, ma che delle idee o delle parole, utilizzate da un gruppo sociale.\nLa sociologia dei consumi in Italia.\nIn Italia, la sociologia dei consumi si \u00e8 sviluppata lungo due linee. Una che porta verso analisi di tipo macro-sociale, con forti tendenze verso l'antropologia, che studia come i significati legati agli oggetti e alle merci vengono utilizzati nelle relazioni sociali (esemplificativi di questo approccio sono le ricerche su cibo e sistemi alimentari). L'altra \u00e8 invece pi\u00f9 vicina al mondo della comunicazione, della pubblicit\u00e0 e del marketing e si occupa di comprendere come gli oggetti e i loro significati interagiscono tra loro nella creazione di sistemi di comunicazione tra gruppi e tra individui. Il denaro \u00e8 un oggetto di studio condiviso dalla sociologia dei consumi e dalla sociologia economica. \nTra i principali centri di studio ricordiamo: l'Universit\u00e0 di Modena e Reggio Emilia, l'Universit\u00e0 di Bologna, IULM di Milano, l'Universit\u00e0 Cattolica di Milano, l'Universit\u00e0 Statale di Milano, l'Universit\u00e0 di Urbino, l'Universit\u00e0 di Verona, l'Universit\u00e0 di Bari."}
{"id": "118229", "revid": "919135", "url": "https://it.wikipedia.org/wiki?curid=118229", "title": "Lista dei colori", "text": "La seguente \u00e8 una lista parziale di colori e dei loro codici identificativi."}
{"id": "118230", "revid": "767487", "url": "https://it.wikipedia.org/wiki?curid=118230", "title": "Yervant Odian", "text": "Biografia.\nYervant nacque a Costantinopoli da una ricca e colta famiglia di origine armena. Il padre era un diplomatico ed aveva incarico in Romania, qui Yervant visse e svilupp\u00f2 subito la sua apertura mentale e culturale cosmopolita.\nInizi\u00f2 subito a scrivere libri e per giornali con molto successo.\nMa negli anni novanta dell'Ottocento si scatena la prima ondata del massacro degli armeni e Odian scappa ad Atene, prima tappa del suo pellegrinaggio tra Oriente e Occidente, vivr\u00e0 al Cairo, a Parigi, ad Alessandria d'Egitto, a Londra e addirittura a Bombay.\nIl suo esilio durer\u00e0 fino al 1908 quando i Giovani Turchi rovesceranno il sultano e pot\u00e9 tornare a Costantinopoli. Ricomincia a scrivere, fonda giornali e produce libri. Ma nel 1915 i turchi compiono l'orrendo genocidio del popolo armeno, oltre un milone di persone vengono trucidate, mente i superstiti sono costretti alla diaspora.\nYervant Odian \u00e8 uno dei pochi che riesce a salvarsi dal genocidio e scappa in Siria. Passano quattro anni: nel 1919 ritorna a Costantinopoli.\nCerca di ricominciare a scrivere, ma qualcosa si \u00e8 spezzato per sempre, nel sangue del suo popolo sembra annegato il suo talento. Dopo un paio di anni lascia la Turchia per sempre, per il suo terzo ed ultimo esilio. Nel 1926 morir\u00e0 al Cairo.\nOpere.\nLe sue opere satiriche sono il vertice di una multiforme produzione letterarie, tanto da essere considerate tra i migliori esempio nel panorama otto-novecentesco. Le opere pi\u00f9 famose sono la trilogia dell'epopea tragicomica del compagno Phanchuni:\nLe tre opere sono scritte sotto forma epistolare che raccontano delle surreali vicende tra il comico ed il grottesco di un villaggio armeno sconvolto dall'attivit\u00e0 politico-missionaria del compagno Phanchuni che arso dal sacro fuoco dell'ideale esporta la lotta di classe in uno sperduto villaggio dell'ex impero ottomano."}
{"id": "118235", "revid": "7067", "url": "https://it.wikipedia.org/wiki?curid=118235", "title": "James K. Polk", "text": ""}
{"id": "118238", "revid": "729019", "url": "https://it.wikipedia.org/wiki?curid=118238", "title": "Isola di San Pantaleo", "text": "L'isola di San Pantaleo, un tempo nota come Mozia (o anche Mothia, Motya o Motye, \u039c\u03bf\u03c4\u03cd\u03b7 in greco antico), \u00e8 un'isola dello Stagnone di Marsala. Sull'isola era situata l'antica omonima citt\u00e0 fenicia. L'isola si trova di fronte alla costa occidentale della Sicilia, tra l'Isola Grande e la terraferma, e appartiene alla Fondazione Whitaker.\nGeografia.\nL'isola si estende per quasi quarantacinque ettari, da come risulta dal catasto terreni e mostra una forma quasi circolare; si trova al centro del cosiddetto Stagnone di Marsala, che dal 1984 costituisce la Riserva naturale orientata \"Isole dello Stagnone di Marsala\", racchiusa tra la costa siciliana a nord di Marsala e l'Isola Grande. Sull'isola il livello del mare si \u00e8 innalzato di circa mezzo metro rispetto all'epoca fenicia, e quindi parte dei resti archeologici risulta sommerso. Il sottosuolo \u00e8 costituito da una roccia calcarea morbida, friabile, di colore giallo, sormontata da un piccolo strato di roccia calcarea abbastanza dura.\nL'accesso all'isola \u00e8 consentito solo da due imbarcaderi privati, che oltre a collegare la stessa Mozia alla terraferma permettono di visitare anche le altre isole dello Stagnone. L'isola appartiene alla Fondazione Whitaker, e bench\u00e9 sia aperta al pubblico e visitabile durante gli orari di apertura, \u00e8 in vigore il divieto di sbarco non autorizzato. Nell'antichit\u00e0 una strada collegava la terraferma all'isola tra capo San Teodoro e l'estrema punta moziese settentrionale: oggi la stessa via risulta sommersa, e non \u00e8 pi\u00f9 praticabile a causa dell'erosione e della \"Posidonia oceanica\"."}
{"id": "118239", "revid": "1522738", "url": "https://it.wikipedia.org/wiki?curid=118239", "title": "Hamud bin Mohammed di Zanzibar", "text": "Biografia.\nDivenne sultano con il supporto del console britannico, Sir Basil Cave, alla morte di Hamad bin Thuwaini di Zanzibar. Prima di ottenere la carica, un altro potenziale contendente al trono, Khalid bin Barghash di Zanzibar, occup\u00f2 il palazzo e si dichiar\u00f2 sultano. I britannici replicarono alle 8 del giorno successivo, 26 agosto 1896, pubblicando un ultimatum per Kh\u0101lid ed il suo seguito nel quale si chiedeva di evacuare il palazzo entro un'ora. Quando rifiut\u00f2, le navi da guerra britanniche spararono contro il palazzo e contro altre zone strategiche nella citt\u00e0, distruggendole e causando la fuga di Kh\u0101lid. Fu la pi\u00f9 breve guerra nella storia, ed il giorno seguente \u1e24am\u016bd fu in grado di assumere il titolo di sultano (pi\u00f9 indebitato con i britannici rispetto a chiunque altro).\n\u1e24am\u016bd acconsent\u00ec con la richiesta degli inglese di bandire la schiavit\u00f9 a Zanzibar e che tutti gli schiavi fosse dichiarati liberi. Per questo fu decorato dalla regina Vittoria e suo figlio, nonch\u00e9 erede, Ali bin Hamud di Zanzibar ebbe la sua istruzione in Inghilterra. \u1e24am\u016bd mor\u00ec nel 1902.\nCon sua moglie, la principessa Sayyida Khanforah bint Majid Al-Busaid (figlia del primo sultano di Zanzibar), ebbe dieci figli:\nAlla sua morte gli succedette il pi\u00f9 vecchio dei figli, Ali bin Hamud di Zanzibar."}
{"id": "118241", "revid": "367445", "url": "https://it.wikipedia.org/wiki?curid=118241", "title": "Dottor Faust", "text": "Il Dottor Faust o Dottor Faustus, in lingua tedesca Doktor Faust o Doktor Faustus, in forma abbreviata Faust, Faustus e talvolta italianizzato in Fausto, \u00e8 il protagonista di un racconto popolare tedesco che \u00e8 stato usato come base per numerose opere di fantasia. Il racconto riguarda il destino di un alchimista chiamato Faust il quale, nella sua continua ricerca di conoscenze avanzate o proibite delle cose materiali, invoca il diavolo (rappresentato da Mefistofele), che si offre di servirlo per un periodo di tempo, in tutto ventiquattro anni, e al prezzo della sua anima gli consentir\u00e0 la conoscenza assoluta.\nIl tedesco Johann Spies scrisse il volume in prosa \"Historia von D. Iohan Fausten\" (meglio noto come \"Faustbuch\", il \"libro di Faust\") intorno al 1570 e lo pubblic\u00f2 nel 1587. Il testo latino fu tradotto in tedesco intorno al 1572, in un inedito che successivamente venne tradotto e adattato in inglese da un ignoto \"P. F., Gent[iluomo]\" come \"The Historie of the Damnable Life, and Deserved Death of Doctor Iohn Faustus\" (\"La storia della vita dannata e della meritata morte del Dottor Iohn Faustus\"), di cui \u00e8 sopravvissuta un'edizione del 1592.\nQuest'opera fu la base dapprima dell'opera teatrale di Christopher Marlowe \"La tragica storia del Dottor Faustus\" (pubblicata attorno al 1600) e a sua volta ispir\u00f2 poi il \"Faust\" di Goethe, considerata la pi\u00f9 importante tra le opere ispirate al racconto.\nOrigini storiche.\nIl racconto ha una possibile base nel Dottor Johann Georg Faust (circa 1480-1540), che nacque nel villaggio di Knittlingen (W\u00fcrttemberg) e ottenne una laurea all'Universit\u00e0 di Heidelberg nel 1509. Questa identificazione non \u00e8 certa, e potrebbe essere semplicemente un caso che il nome di Faust sia stato collegato ad alcuni racconti leggendari su uno o pi\u00f9 alchimisti ciarlatani (alcuni dicono \"astrologi e necromanti\"), condotti a dannazione da orgoglio, vanit\u00e0 e dal vile trafficare.\nLa cattiva reputazione di \"Faust\" divenne leggendaria quando, mentre era in prigione, in cambio di vino \u00ab...si offr\u00ec di mostrare ad un cappellano come rimuovere i peli dalla faccia senza usare un rasoio; il cappellano procur\u00f2 il vino e Faustus diede al cappellano un unguento all'arsenico, che rimosse non solo i peli, ma anche la carne\u00bb.\nUn'altra ispirazione plausibile per il \"Doctor Faustus\" di Marlowe \u00e8 John Dee (1527-1609), che praticava forme di alchimia e scienza e svilupp\u00f2 la cosiddetta magia enochiana.\nIl \"Doctor Faustus\" di Marlowe sembra basato quasi interamente sulla traduzione del 1592 di \"P.F.\", con un prestito aggiuntivo dall\"'Acts and Monuments\" di John Foxe, negli scambi tra papa Adriano IV e un papa rivale.\nIl \"t\u00f2pos\" del \"Patto col diavolo\" \u00e8 una diffusa eredit\u00e0 culturale.\nInfluenze nella cultura.\nNome d'arte.\n\"Minister Faust\" \u00e8 lo pseudonimo dello scrittore e attivista canadese Malcolm Azania; come Minister Faust, ha scritto il romanzo di fantascienza/satira sociale \"The Coyote Kings of the Space-Age Bachelor Pad\"."}
{"id": "118242", "revid": "125692794", "url": "https://it.wikipedia.org/wiki?curid=118242", "title": "Assemblee di Dio in Italia", "text": "Le Assemblee di Dio in Italia sono una Chiesa cristiana evangelica pentecostale italiana.\nStoria.\nNascita e origini negli Stati Uniti.\nLe \"Assemblee di Dio in Italia (A.D.I.)\" nascono sulla scia e come la trasposizione italiana del Risveglio Pentecostale statunitense del 1906. Dal punto di vista storico, il movimento italiano si ricollega al \"Risveglio di Los Angeles\" dello stesso anno, dal quale il messaggio pentecostale si sparse rapidamente in tutti gli Stati Uniti, e raggiunse a Chicago un gruppo di evangelici italiani (1907). Ben presto si organizz\u00f2 una comunit\u00e0 italiana da cui part\u00ec verso la fine del 1908 un fedele, Giacomo Lombardi, senza alcuna istruzione o preparazione teologica. Egli fond\u00f2 alcune piccole comunit\u00e0: Roma (1908), Genova (1910), e Gissi (1910), in provincia di Chieti, in Abruzzo. Negli anni seguenti, come conseguenza della testimonianza di altri immigrati tornati in Italia, si costituirono altre chiese e gruppi. L'organizzazione delle varie comunit\u00e0 pentecostali era tipicamente congregazionalista ed ogni comunit\u00e0 era completamente autonoma.\nIl regime fascista e la persecuzione dei Pentecostali.\nDurante il regime fascista i pentecostali furono vittime di persecuzioni sistematiche da parte delle autorit\u00e0 fasciste, squadristi e forze dell'ordine, , a partire dal biennio 1926-1927. Negli anni successivi la situazione si inaspr\u00ec anche di pi\u00f9: come diretta conseguenza nel 1929 della firma dei Patti Lateranensi e della promulgazione della legge sui culti ammessi, tutti i culti cristiani acattolici e le religioni non cristiane presenti in Italia vennero degradati a livello di inferiorit\u00e0 rispetto al cattolicesimo, divenuto l'unica religione di Stato riconosciuta per legge dal regime.\nDal 1930 al 1933 venne lasciata maggiore libert\u00e0 alle chiese pentecostali di organizzarsi e professare la loro confessione, ma solo con ministri di culto riconosciuti dalla legge e in locali autorizzati; non mancarono tuttavia soprusi, episodi di violenza e arresti ai danni dei fedeli nemmeno in questi anni, per iniziativa della polizia politica, dei civili o dei presbiteri cattolici, soprattutto durante il comando di Arturo Bocchini. Nel 1934 la repressione fascista delle chiese pentecostali si fece pi\u00f9 violenta, e culmin\u00f2 l'anno successivo con l'entrata in vigore della circolare di regime denominata \"Buffarini Guidi\", dal nome del Ministro Guido Buffarini Guidi del Governo Mussolini, che dichiar\u00f2 fuorilegge il \"Culto Pentecostale\", \u00abessendo risultato che esso si estrinseca e si concreta in pratiche religiose contrarie all\u2019ordine sociale e nocive all\u2019integrit\u00e0 fisica e psichica della razza\u00bb; dopo la promulgazione della circolare, i pentecostali vennero arrestati in massa fino al biennio 1943-1944. Oltre ai vari spargimenti di sangue, quattro fedeli furono uccisi: di questi, uno venne assassinato nell'eccidio delle Fosse Ardeatine, un altro mor\u00ec nel campo di concentramento di Mauthausen.\nTerminato il periodo clandestino con la Caduta della Repubblica Sociale Italiana e la fine della Seconda guerra mondiale, ci si rese conto che le comunit\u00e0 non erano state n\u00e9 diminuite n\u00e9 disperse. . Fino a quel momento le chiese pentecostali erano assolutamente indipendenti e non esisteva ancora alcuna forma di organizzazione o denominazione, infatti le stesse A.D.I. si sarebbero costituite de facto alcuni anni dopo. Senonch\u00e9, anche dopo la fine del regime fascista, con la Nascita della Repubblica Italiana nel 1946 e la promulgazione della Costituzione Italiana nel 1948, la suddetta circolare rest\u00f2 in vigore fino al 1955, con il benestare del Governo democristiano di allora, in particolare del Ministro dell'Interno dell'epoca Mario Scelba; i pentecostali continuarono quindi ad essere discriminati e perseguitati con violenza ancora per un altro decennio.\nLo stesso ministro Mario Scelba, in risposta ad un'interrogazione parlamentare, afferm\u00f2 che \u00abl'esercizio del cosiddetto Culto Pentecostale non \u00e8 ammesso in Italia\u00bb. Tale disposizione fu dichiarata \u00abnon pi\u00f9 in vigore\u00bb il 16 aprile 1955.\nLa nascita delle A.D.I..\nNel \"Convegno di Roma\" del 28 agosto \u2013 1\u00ba settembre 1946 si diede vita a quello che sarebbe stato l'embrione della futura organizzazione delle \"Assemblee di Dio in Italia\", ossia la costituzione del triplice \"Comitato missionario, ricostruzione e fondo di piet\u00e0\". La presidenza venne affidata a Umberto Gorietti, mentre Roberto Bracco fu il segretario generale e Giovanni Ferri il vicepresidente.\nIl convegno di Roma gett\u00f2 le basi per la nascita delle A.D.I.; nonostante ci\u00f2, un certo numero di chiese pentecostali rifiutarono l'affiliazione e alcune di queste si costituirono sotto il nome di \"Congregazioni Cristiane Pentecostali\". A queste prime Assemblee di Dio non aderirono per\u00f2 le Chiese Cristiane dette degli \"Zaccardiani\", quelle della Valle del Sele e alcune altre.\nLa data di nascita delle A.D.I. viene individuata nell'anno 1947, quando si stabil\u00ec il loro nome grazie all'intesa stipulata da molte congregazioni pentecostali italiane con le Assemblee di Dio Americane (\"\"Assemblies of God\", \"AoG\"\"). L'atto costitutivo di questa confessione venne sottoscritto il 22 maggio 1948, quando il pastore Roberto Bracco prepar\u00f2 la prima bozza dello Statuto che essa si accingeva ad adottare.\nRiconoscimento giuridico delle A.D.I..\nAgli inizi della loro costituzione le \"Assemblee di Dio in Italia\" incontrarono ostacoli di carattere politico, comuni a tutte le chiese pentecostali, anche a quelle non associate, determinati in particolare dalla continuazione dell'applicazione della suddetta circolare \"Buffarini Guidi\", entrata in vigore durante il fascismo nel 1935, che vietava il culto pentecostale in tutto l'ex Regno d'Italia e che venne dichiarata non pi\u00f9 in vigore solo nel 1955. Le autorit\u00e0 governative perci\u00f2 richiesero un atto dichiarativo che doveva essere emesso da una associazione di Chiese consorelle giuridicamente riconosciute in altre importanti nazioni, che avrebbe garantito la seriet\u00e0 e gli intenti del movimento italiano, onde far cessare ogni intolleranza e spianare la via al riconoscimento giuridico. Pertanto fu chiesto tale attestato alla \"\"Chiesa Cristiana del Nord America\", che essendo all'epoca per\u00f2 soltanto un'associazione di fatto non pot\u00e9 emettere il documento e consigli\u00f2 di provvedere in una qualsiasi altra maniera. Furono invece interessate le \"Assemblee di Dio Americane\"\", organizzazione di Chiese consorelle giuridicamente riconosciute in tutti gli Stati Uniti, che offrirono la loro collaborazione sottoscrivendo il documento necessario, il quale, riconoscendo il movimento italiano, ne garantiva la pi\u00f9 assoluta autonomia.\nIn questo modo venne adottato il nome \"Assemblee di Dio in Italia\", che permise alla neo-organizzazione di ottenere il riconoscimento giuridico come ente morale con D.P.R. 5 dicembre 1959 n. 1349 e quindi di poter esercitare liberamente il culto pubblico e privato, pur conservando la propria indipendenza dalle \"Assemblee di Dio Americane\", con le quali rest\u00f2 lo stesso in stretta comunione e collaborazione. Inoltre le A.D.I. mantengono rapporti molto stretti, spesso ratificati da accordi bilaterali, con le Chiese Pentecostali Italiane all'estero come le \"Chiese Cristiane del Nord Europa\" (\"Christian Church of North Europe\"), la \"Chiesa Cristiana del Nord America\" (\"Christian Church of North America\"), le \"Chiese Cristiane Italiane d'Australia\" (\"Italian Christian Churches of Australia\") e la \"Chiesa Pentecostale Italiana del Canada\" (\"Italian Pentecostal Church of Canada\"), che ha cambiato nome in \"Assemblee di Dio Canadesi\" (\"\"Canadian Assemblies of God\", \"CAoG\"\"), un piccolo movimento di circa membri e che nel 2008 \u00e8 stato coinvolto in uno scandalo finanziario. Quest'ultimo movimento non deve per\u00f2 essere confuso con le \"Assemblee di Dio del Canada\" (\"\"Pentecostal Assemblies of Canada\", \"PAoC\"\"), che contano circa membri, come si deduce dalla lista mondiale delle Assemblee di Dio. In Italia, le A.D.I. hanno stretto inoltre un accordo di comunione spirituale con le \"Chiese Elim\". \nA seguito dell'\"Intesa tra lo Stato e le A.D.I.\", in attuazione dell'articolo 8, comma 3, della Costituzione italiana, le A.D.I. hanno regolato i loro rapporti con lo Stato mediante la legge 22 novembre 1988, n. 517.\nIl 2 novembre 2011 il Consiglio dei Ministri ha approvato parziali modifiche all'Intesa tra Repubblica Italiana e le A.D.I. in tema di accesso all'otto per mille.\nDottrina.\nI lineamenti dottrinali delle Assemblee di Dio in Italia sono i seguenti (tra parentesi i passi della Bibbia su cui si basano):\nLa funzione di culto.\nLa funzione di culto di ogni singola comunit\u00e0 segue uno schema standard comune a tutte le chiese evangeliche, con alcune varianti.\nLe differenze pi\u00f9 vistose in uso nel culto delle chiese ADI sono:\nTradizioni ed usanze.\nLe chiese ADI, in generale, non festeggiano Natale, Pasqua, n\u00e9 la Pentecoste (feste in uso presso molte altre chiese pentecostali italiane ed estere). Tuttavia queste festivit\u00e0 sono celebrate da alcuni credenti in privato \nDato che non esiste la venerazione per i Santi, le ADI non festeggiano l'onomastico e altre feste correlate e quelle legate al culto dei morti.\nUna delle consuetudini dei membri ADI, e di alcune altre chiese pentecostali italiane, \u00e8 quella di salutarsi dicendosi scambievolmente: \"pace\" (o \"Pace del Signore\").\nDiffusione.\nLe Assemblee di Dio in Italia rappresentano ancora il movimento evangelico pentecostale pi\u00f9 consistente, seguito dalle altre Chiese cristiane evangeliche di fede pentecostale associate o federate (come ad esempio, \"FCP\" ed \"ACCEI\") e molte indipendenti. Le ADI contano in tutto 1151 tra chiese, gruppi e stazioni di evangelizzazione (373 al Nord e 703 al Sud), condotte da 522 ministri di culto iscritti nel \"Ruolo generale dei ministeri. L'opera di evangelizzazione viene svolta dai singoli credenti e dalle comunit\u00e0 anche attraverso la televisione col programma \"Cristiani Oggi\", trasmesso da 21 emittenti (di cui una su satellite), dalle 38 \"Radioevangelo\" e da internet, su tutto il territorio nazionale. L'istruzione e l'informazione viene svolta attraverso la scuola domenicale e i mensili \"Cristiani Oggi\" e \"Risveglio Pentecostale\".\nStruttura organizzativa.\nNel corso degli anni la struttura organizzativa delle ADI ha subito dei mutamenti. Ad occuparsi dell'organizzazione spirituale ed amministrativa della comunit\u00e0 locale \u00e8 il \"Consiglio di chiesa.\" Il pastore \u00e8 nominato dal Comitato di zona o dal Consiglio Generale delle Chiese su indicazione della comunit\u00e0 locale. Il \"Consiglio di chiesa\" di cui il pastore \u00e8 presidente, viene eletto per alzata di mano (sebbene alcune chiese abbiano cominciato ad adottare lo scrutinio segreto) ogni quattro anni. Ogni \"Consiglio di chiesa\" e pastore locali, rendono conto del loro operato al \"Comitato di Zona\" eletto a scrutinio segreto ogni quattro anni dai pastori di quel territorio (l'elezione viene ratificata all'Assemblea Generale). Ogni \"Comitato di zona\", a sua volta, rende conto del proprio operato al \"Consiglio Generale delle Chiese\" eletto anch'esso a scrutinio segreto nell'Assemblea Generale che si tiene ogni quattro anni, e riservata a tutti gli iscritti al Ruolo Generale dei Ministeri.\nQuesto sistema, sulla base di innumerevoli dichiarazioni presenti nello Statuto e Regolamento Interno ADI, ha soltanto funzione organizzativa e gli incarichi non rappresentano Cariche Ecclesiastiche e nemmeno Gerarchiche, non vanno intese perci\u00f2 come funzioni di guida e ispirazione spirituale per le chiese aderenti all'opera.\nConsiglio Generale delle Chiese (CGC).\nIl \"Consiglio Generale delle Chiese\" \u00e8 l'organo amministrativo delle Assemblee di Dio in Italia, ed \u00e8 composto dai seguenti membri:\nComitati di zona.\nDa un punto di vista territoriale le ADI sono suddivise in otto zone comprendenti tutte le comunit\u00e0 locali. Ogni territorio ha come organo di coordinamento un Comitato di zona a cui fanno riferimento i pastori che gestiscono le singole comunit\u00e0 locali.\nIncontri nazionali.\nDal 1975 le ADI organizzano annualmente l'Incontro nazionale giovanile, una conferenza inizialmente riservata a\ngiovani dai 18 ai 40 anni, della durata di tre giorni, ma che nel corso degli anni ha consentito la partecipazioni a fasce d'et\u00e0 inferiori e superiori il range suindicato, fino a divenire un vero e proprio raduno nazionale. Fino al 1986 i raduni si sono tenuti a \"Villaggio Betania-Emmaus\" (Fonte Nuova, Roma);\ndall'anno 1987 fino al 1990 si sono tenuti nella sala conferenze dell'Hotel Ergife (Roma); dal 1991 al 1998 si sono\ntenuti a Fiuggi, mentre dal 1999 vengono svolti a Chianciano Terme, ma dal 2009 si \u00e8 imposta nuovamente la preferenza per Fiuggi.\nDal 1995 si organizza il Convegno nazionale delle scuole domenicali, raduno annuale riservato a pastori e monitori delle scuole domenicali delle ADI. Come per i raduni giovanili, i convegni per monitori dal 1995 al 1998 sono avvenuti a Fiuggi, dal 1999 al 2008 a Chianciano Terme e dal 2009 al 2019 nuovamente a Fiuggi. Per la prima volta, a causa della pandemia da Covid-19, l\u2019incontr\u00f2 \u00e8 stato sospeso fino ad aprile del 2022 con sede a Chianciano Terme.\nDissidenze e scissioni.\nLe critiche di Roberto Bracco.\nRoberto Bracco (1915-1983), rivest\u00ec la carica di Segretario Generale delle Assemblee di Dio in Italia dal 1947, ed ha fondato e diretto l\"'Istituto Biblico Italiano\" (IBI), la scuola biblica delle ADI, ha fondato e diretto la rivista \"Risveglio Pentecostale\", l'organo ufficiale delle ADI. Lasci\u00f2 gli incarichi direttivi nell'ADI nel 1960, fondando poco dopo l'Assemblea Cristiana Evangelica. Rientr\u00f2 a fare parte del Consiglio generale delle Chiese ADI nel 1977, ma nel 1982 dest\u00f2 clamore la pubblicazione del libro \"La verit\u00e0 vi far\u00e0 liberi\" in cui Bracco denunciava oltre che la perdita del fervore pentecostale anche l'atteggiamento verticistico e gerarchico dell'organizzazione ADI. La pubblicazione del libro comport\u00f2 la immediata espulsione di Bracco dal movimento.\nNel suo libro, Bracco affermava come l'organizzazione delle Assemblee di Dio in Italia avesse assunto un ruolo sempre pi\u00f9 centralista e verticistico, dando al Consiglio generale delle Chiese e ai comitati di zona un potere che invece non aveva alle origini, rinnegando, secondo Bracco, le origini stesse del pentecostalismo e, addirittura, della stessa costituzione delle ADI, modificando la propria ecclesiologia che da congregazionalista era divenuta sempre pi\u00f9 di tipo presbiteriana.\nScissioni.\nNel 2007 si \u00e8 determinata una scissione che ha coinvolto alcune chiese e pastori della Puglia Nata in Puglia, ha finito per allargarsi anche in Campania dando vita cos\u00ec alla \"Chiesa cristiana evangelica Assemblee di Dio\" che vuole proporsi l'obiettivo di una maggiore apertura verso le altre realt\u00e0 pentecostali e per una ecclesiologia pi\u00f9 congregazionalista riconsegnando alle chiese locali quell'autonomia propria delle origini del Movimento pentecostale. La congregazione ha cambiato nome in Chiesa Cristiana Evangelica Assemblee di Dio del Risveglio e in Chiesa Cristiana Evangelica Italiana (CCEI).\nAltri aspetti controversi.\nIl sociologo evangelico Enzo Pace rileva nelle ADI i tratti caratteristici del fondamentalismo, e stessa cosa fa, anche se in modo pi\u00f9 generico, lo studioso cattolico Donald Gelpi.\nVittorio Fiorese, direttore della missione Cristo \u00e8 la Risposta II, afferma che all'interno delle ADI emergerebbe una tendenza esclusivista, con l'intento di conservare una non meglio precisata \"sana dottrina\", che ritiene impedisca la comunione e la collaborazione con la quasi totalit\u00e0 degli altri movimenti evangelici pentecostali e con altre realt\u00e0 cristiane in genere. Perci\u00f2, conclude Fiorese, le comunit\u00e0 locali delle ADI che teoricamente avrebbero dovuto godere di ampia autonomia in realt\u00e0 sono imbrigliate nel rigido sistema centralistico che vincola e a volte condiziona i pastori disponibili a collaborazione e dialogo al di fuori delle Assemblee di Dio.\nSotto la presidenza di Felice A. Loria, questa tendenza al conservatorismo sembra stia muovendo verso una pi\u00f9 graduale apertura verso il dialogo e la collaborazione con le altre realt\u00e0 evangeliche pentecostali non appartenenti alle ADI, in armonia con le politiche di dialogo interdenominazionale, gi\u00e0 proprie della Assemblee di Dio Americane (AOG). Ne \u00e8 prova l'accordo stretto dalle ADI con le chiese \"Elim\"."}
{"id": "118246", "revid": "125872280", "url": "https://it.wikipedia.org/wiki?curid=118246", "title": "Baldovino II di Gerusalemme", "text": "Feudatario del feudo di Bourcq (o Bourg), dal quale prese il soprannome, lo abbandon\u00f2 per seguire i cugini Goffredo e Baldovino nella Prima Crociata (1096-1099). Nel 1098 segu\u00ec Baldovino nell'occupazione di Edessa, poi, con l'esercito principale, partecip\u00f2 alla conquista di Betlemme e di Gerusalemme. Nel 1100 era ad Antiochia presso il principe Boemondo I, quando fu chiamato ad Edessa e investito di quella Contea dal cugino Baldovino, chiamato a Gerusalemme per succedere al fratello Goffredo.\nNel 1118 mor\u00ec il cugino Baldovino ed egli fu uno dei candidati alla successione. Con l'aiuto di Joscelin di Courtenay, che gli successe nella Contea di Edessa, fu eletto re ed incoronato il 14 aprile 1118.\nAmmalato, Baldovino mor\u00ec il 21 agosto 1131 a Gerusalemme, lasciando alla figlia Melisenda e al genero Folco la successione. Baldovino segna l'apice della potenza, per quanto relativamente debole, del Regno di Gerusalemme.\nLignaggio.\nBaldovino fu il figlio di Ugo, conte di Rethel e di sua moglie Melisenda di Montlh\u00e9ri.\nConte di Edessa.\nNel corso della Prima crociata, Baldovino di Boulogne divenne il primo conte di Edessa, mentre Baldovino di Le Bourg entr\u00f2 al servizio di Boemondo di Taranto, principe di Antiochia, operando come ambasciatore fra Antiochia ed Edessa.\nBaldovino di Le Bourg divenne anche reggente del Principato quando Boemondo fu preso prigioniero dai Danishmendidi nel 1100.\nQuell'anno, Baldovino di Boulogne fu eletto re di Gerusalemme dopo la morte di Goffredo e Baldovino di Le Bourg fu nominato conte di Edessa al suo posto.\nCome conte, nel 1101 Baldovino spos\u00f2 Morphia di Melitene, la figlia del principe armeno Gabriele di Melitene. Aiut\u00f2 anche a raccogliere il riscatto per Boemondo richiesto dai Danishmendidi, preferendo Boemondo a suo nipote Tancredi Marchese che di Antiochia era intanto diventato reggente.\nNel 1102 Baldovino e Tancredi aiutarono Re Baldovino contro gli egiziani ad Ascalona.\nNel 1104 i turchi Selgiuchidi invasero Edessa, e con l'aiuto di Antiochia il Conte Baldovino li fronteggi\u00f2 nella Battaglia di Harran. La battaglia fu disastrosa e il Conte Baldovino venne fatto prigioniero; Tancredi divenne reggente di Edessa in sua assenza.\nTancredi e Boemondo preferirono liberare i loro prigionieri turchi in cambio di denaro invece che scambiarli per Baldovino, ed egli rimase prigioniero a Mosul fino al 1108, quando venne riscattato per 60.000 dinari da Joscelin di Courtenay.\nTancredi si rifiut\u00f2 di restituirgli Edessa, ma con l'aiuto di armeni, bizantini e perfino selgiuchidi, Tancredi fu costretto a desistere.\nNel 1109, dopo essersi riconciliato con Tancredi, i due parteciparono alla cattura di Tripoli.\nRe di Gerusalemme.\nAlla morte di Baldovino I, nel 1118, la corona venne offerta al fratello maggiore del Re, Eustachio III, ma Joscelin di Courtenay insistette perch\u00e9 la corona passasse a Baldovino di Le Bourcq, nonostante che questi avesse esiliato Joscelin da Edessa nel 1113. Baldovino di Edessa accett\u00f2 e venne incoronato Re di Gerusalemme col nome di Baldovino II, nella domenica di pasqua, il 14 aprile 1118. Quasi immediatamente, il regno venne invaso dai turchi selgiuchidi provenienti dalla Siria e dai Fatimidi dell'Egitto, anche se mostrandosi pronto e disposto a difendere il suo territorio, Baldovino costrinse le armate musulmane a ritirarsi senza combattere. Nel 1119 venne invaso il Principato di Antiochia, e Baldovino corse a nord con l'esercito di Gerusalemme. Ruggero di Salerno, principe di Antiochia, non attese i rinforzi di Baldovino, e il suo esercito venne distrutto in una battaglia che i crociati chiamarono in seguito l\"'Ager Sanguinis\" (il campo di sangue). Anche se fu un colpo durissimo, Baldovino aiut\u00f2 Antiochia a recuperare, e scacci\u00f2 i selgiuchidi pi\u00f9 tardi nello stesso anno.\nAttorno a quel periodo vennero creati i primi due ordini militari. Nel 1118, Hugues de Payns fond\u00f2 i Cavalieri Templari a Gerusalemme, mentre i Cavalieri Ospitalieri, che erano stati fondati nel 1113, si evolsero dall'ordine caritatevole delle origini in ordine militare. Baldovino indisse inoltre il Concilio di Nablus, presso il monte Ehilam, nel 1120, nel quale egli probabilmente stabil\u00ec le prime leggi scritte del regno, ed estese diritti e privilegi alla crescente comunit\u00e0 borghese.\nNel 1122 Joscelin, che era stato nominato Conte di Edessa quando Baldovino era divenuto Re, venne catturato in battaglia. Baldovino torn\u00f2 a nord per prendere la reggenza della contea, ma anch'egli fu fatto prigioniero dagli Ortoqidi mentre pattugliava i confini di Edessa (1123), e fin\u00ec detenuto assieme a Joscelin. Eustachio I de Grenier ag\u00ec come reggente a Gerusalemme e sconfisse un'invasione egiziana che sperava di avvantaggiarsi dell'assenza del re. Baldovino e Joscelin sfuggirono alla prigionia con l'aiuto degli armeni nel 1124. Nel frattempo, i crociati assediarono e catturarono Tiro, con l'aiuto di una flotta veneziana. Ci\u00f2 avrebbe portato alla fondazione di colonie veneziane e italiane nelle citt\u00e0 costiere del regno, che erano autonome e libere da tasse e obblighi militari.\nNel 1125 Baldovino riun\u00ec i cavalieri di tutti i territori crociati e incontr\u00f2 i selgiuchidi nella Battaglia di Azaz. Anche se l'esercito selgiuchide era pi\u00f9 grande, i crociati furono vittoriosi e ripristinarono gran parte dell'influenza che avevano perso dopo l\"'Ager Sanguinis\". Se Antiochia ed Edessa non avessero iniziato a combattere tra loro dopo la battaglia, Baldovino avrebbe potuto essere in grado di attaccare Aleppo. Comunque Aleppo e Mosul vennero ben presto unite sotto Zengi nel 1128. Non essendo in grado di attaccare nessuna delle due citt\u00e0, Baldovino tent\u00f2 di prendere Damasco nel 1129 con l'aiuto dei Templari, ma il tentativo fall\u00ec.\nSuccessione.\nAd assistere Baldovino durante l'attacco a Damasco, ci fu il suo nuovo genero Folco V d'Angi\u00f2. Baldovino non ebbe figli maschi con Morphia, ma quattro figlie: Melisenda, Alice, Hodierna, e Ivetta. Nel 1129 Baldovino nomin\u00f2 Melisenda come sua erede, e le arrangi\u00f2 un matrimonio con Folco. Anche le figlie Alice e Hodierna sposarono importanti principi, rispettivamente Boemondo II d'Antiochia e Raimondo II di Tripoli (la quarta figlia, Ioveta, divenne una suora a Betania). Nel 1131 Baldovino si ammal\u00f2 e mor\u00ec il 21 agosto, venendo poi sepolto nella Basilica del Santo Sepolcro. Melisenda, erede per legge del regno, gli succedette con Folco come consorte. La nuova regina e il re vennero incoronati il 14 settembre."}
{"id": "118248", "revid": "729019", "url": "https://it.wikipedia.org/wiki?curid=118248", "title": "26. Waffen-Grenadier-Division der SS &quot;Hungaria&quot;", "text": "La 26. Waffen-Grenadier-Division der SS (ungarische Nr. 2), detta \"Hungaria\" o \"G\u00f6mb\u00f6s\", fu una divisione di fanteria delle Waffen-SS costituita nel novembre del 1944 con volontari ungheresi; mai pienamente operativa a causa della carenza di armi con cui equipaggiarla e dell'abbandono della sua area di addestramento a causa delle avanzate dell'Armata Rossa, combatt\u00e9 in Germania sia contro i sovietici che contro gli statunitensi prima di arrendersi a questi ultimi nel maggio del 1945.\nStoria.\nLa costituzione della divisione fu autorizzata nel novembre del 1944, dopo la deposizione del governo ungherese ad opera dei tedeschi per prevenirne una possibile defezione dall'Asse, e l'unit\u00e0 fu designata \"26. Waffen Grenadier Division der SS (ungarische Nr.2.)\" il 27 dicembre 1944: per quella data la divisione annoverava una forza di 8.000 uomini, tra cui 3.000 soldati dell'ex Regio esercito ungherese e 5.000 coscritti civili. L'unit\u00e0 fu inviata a Schieratz nel Reichsgau Wartheland (parte della Polonia annessa al Terzo Reich) per essere addestrata ed equipaggiata, raggiungendo sulla carta un organico di 13.000 uomini di cui 10.000 coscritti civili; la fornitura di armi per la divisione procedette a rilento, e nel gennaio del 1945 le poche armi pesanti consegnate furono requisite dalla 9. Armee per contrastare l'offensiva Vistola-Oder sovietica; circa nello stesso periodo elementi della divisione furono impegnati in occasionali scontri con i partigiani polacchi dell'Armia Krajowa mentre procedevano alla ricerca di cibo nelle campagne. Secondo alcune fonti la divisione fu insignita del titolo di \"Hungaria\" il 29 gennaio 1945.\nCon l'approssimarsi delle forze sovietiche a Schieratz la divisione fu costretta a ritirarsi sull'Oder, soffrendo circa 2.500 perdite; l'unit\u00e0 fu trasferita nel campo di Neuhammer dove si unit\u00e0 alla sua divisione gemella, la 25. Waffen-Grenadier-Division der SS \"Hunyadi\", ma entrambe le divisioni furono obbligate a un nuovo ripiegamento sotto i colpi dell'avanzata sovietica: elementi della 26. Division formarono un \"kampfgruppe\" lasciato indietro a Neuhammer per coprire la ritirata, il quale fin\u00ec in gran parte distrutto in scontri con i sovietici. Tra il 3 e il 5 maggio 1945 i resti della divisione si arresero infine alle forze statunitensi della Third Army nelle vicinanze di Attersee am Attersee, in Austria."}
{"id": "118250", "revid": "23", "url": "https://it.wikipedia.org/wiki?curid=118250", "title": "XFCE", "text": ""}
{"id": "118253", "revid": "125610128", "url": "https://it.wikipedia.org/wiki?curid=118253", "title": "22. SS-Freiwilligen-Kavallerie-Division &quot;Maria Theresa&quot;", "text": "La 22te SS-Freiwilligen-Kavallerie-Division der SS Maria Theresia fu costituita nel maggio del 1944, nella zona di Kisb\u00e9r, in Ungheria, con il 17. Reggimento di cavalleria SS (proveniente dalla divisione \"Florian Geyer\"). La maggior parte dei soldati erano volksdeutsche provenienti dall'esercito ungherese e trasferiti alle Waffen-SS, in seguito ad un accordo tra la Germania e l'Ungheria.\nNel settembre 1944 un \"kampfgruppe\" (gruppo da combattimento) comandato dall\"SS-Hauptsturmf\u00fchrer\" Toni Ameiser fu inviato in Romania per congiungersi con il \"LVII Panzerkorps\"; tuttavia la fulminea avanzata dell'Armata rossa intrappol\u00f2 l'unit\u00e0 che venne separata in due altre unit\u00e0 pi\u00f9 piccole. Un gruppo, guidato dall\"SS-Hauptsturmf\u00fchrer\" Harry Vandieken, dopo duri combattimenti riusc\u00ec ad attraversare il fiume Harmas e a ricongiungersi con le altre forze tedesche. Il secondo gruppo, guidato da Ameiser, fu meno fortunato, e solamente pochissimi soldati riuscirono a raggiungere le linee tedesche intorno a Budapest il 30 ottobre.\nIl resto della divisione, dopo aver completato l'addestramento si un\u00ec ai resti del \"Kampfgruppe Ameiser\" nel novembre 1944 a Budapest; tuttavia la capitale ungherese venne ben presto circondata dalle forze sovietiche e solamente 170 uomini riuscirono a fuggire dalla citt\u00e0.\nI superstiti, insieme con le poche altre unit\u00e0 scampate all'annientamento, costituirono il nucleo per la divisione \"L\u00fctzow\", mentre le poche unit\u00e0 antiaerea rimaste vennero aggregate alla divisione \"30. Januar\".\nDecorati con la Croce di Cavaliere.\nIn totale furono 6 gli uomini decorati con la Croce di Cavaliere della Croce di Ferro."}
{"id": "118255", "revid": "74801", "url": "https://it.wikipedia.org/wiki?curid=118255", "title": "Clelia Durazzo", "text": "Biografia.\nNacque nel 1760, figlia di Giacomo Filippo Durazzo, naturalista e bibliofilo, e Maddalena Pallavicini, e quindi crebbe in seno ad una delle pi\u00f9 illustri famiglie aristocratiche genovesi, capace di dare alla Repubblica di Genova nove dogi, due cardinali, cinque vescovi, sedici ambasciatori oltre a molti collezionisti e mecenati.\nAnd\u00f2 sposa a Giuseppe Grimaldi e si dedic\u00f2 sin da giovane agli studi sulla botanica, seguendo le orme dello zio paterno, Ippolito. Gi\u00e0 nel 1794 fu in grado di avviare il suo personale orto botanico, arricchendo di piante rare il giardino della villa dove risiedeva (oggi, Villa Durazzo-Pallavicini) situato a Pegli, distante a ponente di Genova.\nNel 1797 fu costretta a trasferirsi a Parma (dove dovette riparare per sfuggire ai tumulti che agitavano la Repubblica ligure) ma non interruppe mai i suoi studi.\nDopo pochi anni, cessati i moti popolari, torn\u00f2 a Pegli e continu\u00f2 a coltivare la sua passione per la botanica. Ampli\u00f2 il giardino con numerose piante esotiche e nel 1812 realizz\u00f2 un catalogo botanico di grande interesse scientifico.\nL'Orto botanico \"Clelia Durazzo\" (facente parte della Villa Durazzo-Pallavicini), gi\u00e0 ristrutturato dal nipote Ignazio Alessandro Pallavicini e restaurato nel 2004, \u00e8 meta di visite da parte del pubblico e della comunit\u00e0 scientifica.\nPrima della sua morte, avvenuta nel 1830, don\u00f2 alla Biblioteca civica Berio una collezione di opere botaniche ed un erbario ricco di oltre cinquemila variet\u00e0 di piante. L'erbario di Clelia Durazzo \u00e8 oggi conservato al Civico Museo Doria di Storia Naturale di Genova.\nIl suo successore, il nipote Ignazio Alessandro Pallavicini, fece realizzare dall'artista Giovanni Battista Cevasco una statua marmorea che la raffigurava con un ramo tenuto in una mano e nell'altra un erbario. La marchesa Durazzo, infatti, soprannominata \"l'erborista\", oltre che per il valore della sua opera, viene ricordata come un raro esempio di donna scienziato del Settecento, capace di imporsi nella comunit\u00e0 scientifica, rigorosamente maschile, dell'epoca.\nA Clelia Durazzo \u00e8 intitolata anche un istituto scolastico, la \"Scuola secondaria di I grado Clelia Durazzo\", nel quartiere genovese di Quinto al mare."}
{"id": "118256", "revid": "259180", "url": "https://it.wikipedia.org/wiki?curid=118256", "title": "Logica deontica", "text": "Il termine deontico deriva dal participio greco neutro sostantivato \"d\u00e9on\" (\u03b4\u03ad\u03bf\u03bd, genitivo \u03b4\u03ad\u03bf\u03bd\u03c4\u03bf\u03c2), che rimanda al verbo \u03b4\u03ad\u03b9 (\"\u00e8 necessario, doveroso\").\nDescrizione.\nLa logica deontica nel suo significato generico si riferisce al dovere, all'obbligatoriet\u00e0 delle asserzioni prescrittive e viene descritta come disciplina che si contrappone alla logica classica.\nLa logica deontica, concepita per la prima volta da Ernst Mally nel 1926, \u00e8 intesa, innanzitutto e per lo pi\u00f9, come logica modale deontica, ossia come ampliamento della logica proposizionale e contrapposta alla logica modale aletica; nasce all'inizio degli anni '50 ad opera di Georg Henrik von Wright, Georges Kalinowski, Oskar Becker, Amedeo Giovanni Conte (cfr. Bibliografia).\nIl sistema di logica deontica pi\u00f9 semplice \u00e8 il sistema deontico minimale TD di Georg Henrik von Wright, caratterizzato dall'assioma: \"Op &gt; Pp\", che pu\u00f2 essere letto: \"obbligatorio p implica permesso p\".\nOggi la logica deontica si \u00e8 concentrata sull'aspetto computazionale: i problemi pi\u00f9 studiati sono quelli che vedono la logica deontica (concepita non pi\u00f9 solo come logica ampliante, ma anche come logica deviante) come strumento per la rappresentazione di conoscenza pratica (ma anche rispetto alle teorie metaetiche, soprattutto quale \"praxeologia\" della legislazione umana, etica o legale che sia).\nAl di l\u00e0 del calcolo, comunque, la logica deontica pone problemi filosofici di fondazione, riassunti in \"Deontic Logic: A Personal View\" di Georg Henrik von Wright, del 1999. Oltre al generale problema della relazione tra logica \"e\" norme, l'aspetto fondazionale pi\u00f9 dibattuto \u00e8 quello del \"valore logico delle norme\", ossia di quale sia il valore che si deve predicare delle norme al posto della verit\u00e0 (p.e. valori quali \"valido\" - \"invalido\"; oppure: \"soddisfacente\" - \"insoddisfacente\", e cos\u00ec via).\nLa logica deontica ha preso in esame una serie di paradossi che si differenziano per struttura ed enunciazione da quelli presenti nella tradizione filosofica."}
{"id": "118258", "revid": "367445", "url": "https://it.wikipedia.org/wiki?curid=118258", "title": "21. Waffen-Gebirgs-Division der SS &quot;Skanderbeg&quot;", "text": "La 21te Waffen-Gebirgs-Division der SS Skanderbeg fu costituita nel 1944 principalmente con volontari albanesi provenienti dall'Albania e dal Kosovo, a cui successivamente furono aggregati qualche centinaio di marinai provenienti dagli esuberi della Kriegsmarine.\nStoria.\nNel 3 settembre del 1943, l'Italia capitol\u00f2 segnando un armistizio con le forze alleate. I tedeschi furono quindi costretti ad occupare il territorio albanese a causa del collasso delle truppe italiane in Albania. I tedeschi spedirono la centesima J\u00e4ger-Division dalla Grecia e la 297\u00aa divisione di fanteria dalla Serbia ad occupare l'Albania. Queste truppe erano state organizzate nel XXI corpo d'armata di montagna sotto il comando del generale Paul Bader .\nIn seguito all'occupazione da parte delle truppe tedesche, si rese necessario il reclutamento di forze addizionali composte da albanesi al fine garantire il controllo del territorio e il contrasto di eventuali attacchi da parte di truppe partigiane. A questo proposito venne creata la 21te Waffen-Gebirgs-Division der SS Skanderbeg e a partire dal 1944, il reclutamento di uomini inizi\u00f2 sotto la direzione del partito nazista albanese il quale venne creato grazie agli sforzi di Ernst Kaltenbrunner.\nAgendo su istruzioni del Reichsfuehrer SS Heinrich Himmler, l'ufficio principale delle SS ordin\u00f2 la formazione di una divisione di montagna volontaria albanese il 17 aprile 1944.\nL'alto comando delle SS progettava di creare una divisione da montagna di 10.000 uomini. Il Comando Superiore delle SS e della Polizia in Albania, in collaborazione con il Comitato Nazionale Albanese, elenc\u00f2 11.398 possibili reclute per la divisione da montagna delle Waffen SS. La maggior parte di queste reclute erano albanesi del Kosovo. \nLa Divisione Skanderbeg \u00e8 stata formata e addestrata in Kosovo ed era composta principalmente da albanesi-kossovari di fede mussulmana. Erano stati reclutati anche volontari provenienti dal nord dell'Albania e un numero ristretto di albanesi provenienti dal sud.\nIl primo comandante della divisione Skandereg fu SS Brigadefuehrer Generalmajor delle Waffen SS Josef Fitzthum, che comand\u00f2 la divisione da aprile a giugno 1944. Dopo il 20 luglio Fitzhum fu nominato comandante supremo in Albania. A giugno, SS Stardentenfuehrer August Schmidhuber fu nominato comandante di divisione, un incarico che mantenne fino all'agosto 1944. Il 21 giugno 1944, Schmidhuber fu promosso SS Oberfuehrer e pi\u00f9 tardi durante la guerra, sarebbe stato promosso a SS Brigadefuhrer."}
{"id": "118263", "revid": "125661020", "url": "https://it.wikipedia.org/wiki?curid=118263", "title": "18. SS-Freiwilligen-Panzergrenadier-Division &quot;Horst Wessel&quot;", "text": "La 18. SS-Freiwilligen-Panzergrenadier-Division Horst Wessel fu costituita con il nucleo originario della 1. Brigata di fanteria SS, a cui vennero aggregati diversi volksdeutsche ungheresi.\nUtilizzata in operazioni anti-partigiane sul Fronte Orientale, un reggimento venne destinato a soffocare la sommossa scoppiata in Slovacchia nell'agosto del 1944. In seguito singole unit\u00e0 vennero impegnate in Ungheria e in Cecoslovacchia, dove vennero sistematicamente distrutte dalle forze sovietiche.\nDecorati con la Croce di Cavaliere.\nIn totale furono 2 gli uomini decorati con la Croce di Cavaliere della Croce di Ferro."}
{"id": "118266", "revid": "52122", "url": "https://it.wikipedia.org/wiki?curid=118266", "title": "16. SS-Panzergrenadier-Division &quot;Reichsf\u00fchrer-SS&quot;", "text": "La 16. SS-Panzergrenadier-Division \"Reichsf\u00fchrer SS\" (16\u00aa divisione di fanteria meccanizzata delle Waffen SS \"Reichsf\u00fchrer\") fu costituita nel novembre 1943, in seguito all'ampliamento della \"Sturmbrigade Reichsf\u00fchrer-SS\" (Brigata d'assalto \"Reichsf\u00fchrer-SS\"), con l'arruolamento di volksdeutsche.\nIl grosso della divisione, ripartita in diversi gruppi di combattimento, stazion\u00f2 in Italia dal maggio 1944 al febbraio 1945 e durante la sua permanenza in Italia la divisione contrast\u00f2 l'Operazione Shingle, ritirandosi successivamente attraverso Siena e Pisa fino in Versilia.\nNel febbraio 1945 la divisione venne trasferita in Ungheria per cercare di liberare le unit\u00e0 tedesche rimaste intrappolate a Budapest (Operazione Fr\u00fchlingserwachen). In seguito al fallimento dell'offensiva, la divisione si ritir\u00f2 in Austria, dove si arrese alle truppe inglesi nei pressi di Klagenfurt nel maggio del 1945.\nIn Italia essa \u00e8 tristemente famosa per essere responsabile delle maggiori stragi di civili compiute dalle truppe tedesche, tra cui quelle di Sant'Anna di Stazzema e Marzabotto.\nCrimini di guerra.\nNell'agosto 1944 la divisione si rese responsabile di numerose atrocit\u00e0 ai danni della popolazione civile: l'11 agosto a Nozzano (59 morti); il 12 agosto quattro compagnie del II battaglione del 35\u00ba reggimento a Sant'Anna di Stazzema (560 morti); 17-19 agosto a San Terenzo Monti (159 morti), ancora effettivi del 35\u00ba reggimento a Vinca (162 morti) il 24 agosto; nel mese di settembre effettivi di questa divisione effettuarono il rastrellamento della Certosa di Farneta trucidando nei giorni seguenti i prigionieri (strage di Farneta e strage delle Fosse del Frigido; fu poi la volta di Bergiola Foscalina ed infine a Marzabotto (Bologna), dove tra il 29 settembre e il 5 ottobre 1944 furono trucidate 770 persone. Per l'eccidio di Marzabotto l'unit\u00e0 responsabile fu il 16. Reparto corazzato di ricognizione (\"SS Panzer Aufkl\u00e4rungs Abteilung 16\") comandato dal maggiore (Sturmbannf\u00fchrer) Walter Reder."}
{"id": "118267", "revid": "6923", "url": "https://it.wikipedia.org/wiki?curid=118267", "title": "Waterbasket", "text": "Il waterbasket o pallacanestro acquatica \u00e8 uno sport di squadra che combina elementi di pallacanestro e dipallanuoto.\n\u00c8 uno sport diffuso a livello amatoriale in Europa (in particolar modo in Italia e Slovenia), Stati Uniti d'America e Brasile. Le regole differiscono leggermente da paese a paese."}
{"id": "118271", "revid": "2108263", "url": "https://it.wikipedia.org/wiki?curid=118271", "title": "Boemondo II d'Antiochia", "text": "Biografia.\nBoemondo trascorse gli anni della giovinezza in Puglia, dove visse con la madre Costanza. Prima che raggiungesse la maggior et\u00e0, pertanto, Antiochia fu governata da tre reggenti: suo cugino Tancredi (1111-1112), Ruggero di Salerno (1112-1119) e Baldovino II di Gerusalemme (1119-1126).\nNel 1126 o 1127, lasci\u00f2 i suoi possedimenti pugliesi, che affid\u00f2 al cugino Ruggero II di Sicilia, dopo aver stipulato con lui un atto di eventuale eredit\u00e0 reciproca. Boemondo, cos\u00ec, alla testa di 22 navi part\u00ec alla volta di Antiochia, per assumere il controllo del principato dalle mani del Re di Gerusalemme.\nBoemondo fu investito del titolo di Principe d'Antiochia dallo stesso Baldovino e ne spos\u00f2 la figlia secondogenita Alice. Il nuovo principe, sull'esempio paterno, avvi\u00f2 un'audace politica militare, compiendo scorrerie su Aleppo e occupando Kafartab, dove comp\u00ec strage della popolazione di religione musulmana. Nel 1129, al seguito di Baldovino II intraprese un attacco contro Damasco, che, per\u00f2, non ebbe successo. Nel 1130, part\u00ec per una nuova spedizione in Cilicia, combattendo fra Mamistra e Anazarbe.\nGli anni successivi alla sua nomina furono caratterizzati, anche, dal conflitto con Joscelin I di Edessa. Nel febbraio del 1131, l'esercito di Boemondo fu sconfitto da quello dei Danishmendidi e il principe mor\u00ec in battaglia. La sua testa decapitata fu mandata in dono al califfo.\nDal suo matrimonio con Alice, sopravvisse solo una figlia, Costanza, che Boemnondo aveva nominato come propria erede al trono. La successione, per\u00f2, fu ostacolata dalla stessa Alice, che, in pi\u00f9 di una occasione, tent\u00f2 di sottrarre il Principato d'Antiochia alla giovane Costanza, senza, per\u00f2, riuscirvi."}
{"id": "118272", "revid": "729019", "url": "https://it.wikipedia.org/wiki?curid=118272", "title": "15. Waffen-Grenadier-Division der SS", "text": "La 15. Waffen-Grenadier-Division der SS (lettische Nr.1) fu costituita nel febbraio 1943 quando la brigata volontari lettoni venne alzata al rango di divisione.\nInviata al fronte nel novembre 1943 si trov\u00f2 a fronteggiare l'offensiva invernale dell'Armata Rossa.\nTrasferita nella Prussia Orientale in seguito alle pesanti perdite subite nell'offensiva sovietica dell'autunno del 1944, ritorn\u00f2 al fronte nel gennaio 1945 continuando a combattere contro le truppe sovietiche fino al termine della guerra, quando i suoi uomini cercarono di trovare rifugio arrendendosi agli statunitensi.\nDecorati con la Croce di Cavaliere.\nIn totale furono 3 gli uomini decorati con la Croce di Cavaliere della Croce di Ferro."}
{"id": "118273", "revid": "1714743", "url": "https://it.wikipedia.org/wiki?curid=118273", "title": "Costanza d'Antiochia", "text": "Biografia.\nDivent\u00f2 principessa d'Antiochia all'et\u00e0 di soli quattro anni, sotto la reggenza del nonno materno Baldovino (1130-1131) e, poi, di Folco di Gerusalemme (1131-1136). Sua madre Alice non voleva che il principato fosse affidato a Costanza, preferendo governare personalmente. Alice tent\u00f2 di allearsi con l'atabeg di Mosul, Zengi, offrendo Costanza in moglie a un principe musulmano, ma il piano fu sventato dal padre di Alice, Baldovino, che la esili\u00f2 da Antiochia.\nNel 1135, Alice tent\u00f2 ancora di prendere il controllo del principato, e trov\u00f2 un marito per Costanza in Manuele Comneno, a quel tempo erede al trono di Bisanzio. Folco la esili\u00f2 ancora e ristabil\u00ec la reggenza per Costanza. Nel 1136, ancora bambina, Costanza fu data in moglie a Raimondo di Poitiers, che i nobili sostenitori della reggenza avevano chiamato in segreto dall'Europa; Alice si illuse che Raimondo dovesse sposare lei e, umiliata, lasci\u00f2 Antiochia una volta per tutte, quando il matrimonio fu officiato. Da questa unione nacquero tre bambini:\nNel 1149, Raimondo mor\u00ec nella battaglia d'Inab e Costanza si rispos\u00f2, nel 1153, con Rinaldo di Ch\u00e2tillon, che divenne anche cogovernante di Antiochia. \nCostanza ebbe due figlie da Rinaldo:\nIn considerazione del numero di anni trascorsi tra la morte di Costanza (1163) e il matrimonio di Alice con Azzo d'Este (1204) appare probabile che Alice sia figlia della seconda moglie di Rinaldo, Stefania de Milly.\nRinaldo fu catturato nel 1160 e pass\u00f2 i successivi sedici anni in una prigione ad Aleppo. Ci fu una disputa tra Costanza e suo figlio, Boemondo, quando questi reclam\u00f2 per s\u00e9 il trono d'Antiochia. Ci fu una rivolta e Costanza fu esiliata dalla citt\u00e0. Mor\u00ec nel 1163."}
{"id": "118278", "revid": "1904508", "url": "https://it.wikipedia.org/wiki?curid=118278", "title": "Principato d'Antiochia", "text": "Il Principato d'Antiochia fu uno degli stati crociati creati durante la Prima Crociata; esso includeva parte della Turchia e della Siria attuali.\nLa storia.\nFondazione.\nMentre Baldovino di Boulogne e Tancredi d'Altavilla si dirigevano verso est dall'Asia Minore per stabilirsi nella Contea di Edessa, l'esercito principale della Prima Crociata continu\u00f2 verso sud per assediare Antiochia. Boemondo di Taranto guid\u00f2 l'assedio, che cominci\u00f2 nell'ottobre del 1097. Con oltre quattrocento torri, la citt\u00e0 era quasi impenetrabile. L'assedio si protrasse per tutto l'inverno, con grandi difficolt\u00e0 tra i crociati, che furono spesso costretti a mangiare i propri cavalli, o, secondo la leggenda, i corpi dei loro compagni cristiani che non sopravvivevano.\nComunque, Boemondo convinse una guardia di una torre, un cristiano convertito di nome Firouz, a permettere ai Crociati di entrare in citt\u00e0. Questo accadde il 3 giugno 1098 e ne segu\u00ec un grande massacro di musulmani. Solo quattro giorni dopo, un esercito musulmano proveniente da Mosul guidato dall'atabeg Kirbogha arriv\u00f2 ad assediare gli stessi Crociati rinchiusi in Antiochia. Alessio I Comneno, l'Imperatore bizantino, stava venendo in soccorso dei cristiani, ma torn\u00f2 indietro quando gli giunse notizia che la citt\u00e0 era gi\u00e0 stata riconquistata dai musulmani.\nTuttavia, i Crociati stavano ancora fronteggiando l'assedio, al quale partecipava un mistico chiamato Pietro Bartolomeo. Pietro annunci\u00f2 di aver avuto una visione di sant'Andrea Apostolo, che gli avrebbe detto che la lancia di Longino, la quale aveva trafitto il costato di Cristo sulla Croce, si trovava ad Antiochia. Si scav\u00f2 sotto la cattedrale di San Pietro e la lancia fu trovata dallo stesso Pietro. Anche se molto probabilmente la lancia era stata messa l\u00ec da Pietro (questa era l'opinione anche di Ademaro di Le Puy, legato papale), questa scoperta risollev\u00f2 il morale dei crociati. Con la reliquia appena alla testa dell'esercito, Boemondo marci\u00f2 incontro a Kirbogha, che fu miracolosamente sconfitto \u2014 miracolosamente perch\u00e9, secondo i Crociati, un esercito di santi apparve sul campo di battaglia in loro aiuto.\nIl controllo della citt\u00e0 fu oggetto di una lunga disputa. Vi erano, nell'esercito dei Franchi, nove conti preposti al comando, Boemondo li raccolse a consiglio e domand\u00f2 a chi dovesse andare Antiochia una volta conquistata: dato che ognuno la richiedeva per s\u00e9, si accordarono a guidare l'assedio una settimana ciascuno, concordando che essa sarebbe andata a chi, nella sua settimana, sarebbe riuscito ad espugnarla. A seguito della corruzione della guardia Firouz, chi conquist\u00f2 la citt\u00e0 fu Boemondo e fu cos\u00ec nominato Principe dagli altri capi crociati. Egli era gi\u00e0 Principe (signore allodiale) di Taranto, e desiderava rimanere indipendente anche nel suo nuovo dominio; cos\u00ec non tent\u00f2 di ricevere il titolo di Duca dal suo nemico bizantino, n\u00e9 alcun altro titolo con pesanti vincoli feudali, come quello di Conte. Nel frattempo si diffuse un'epidemia sconosciuta nell'accampamento crociato, alla quale soccombette Ademaro di Le Puy.\nPrime fasi.\nBoemondo fu catturato in battaglia nel 1100 da Malik Ghazi, della dinastia dei Danishmendidi, e suo nipote Tancredi divenne reggente. Tancredi espanse i confini del Principato, prendendo le citt\u00e0 di Tarso e Latakia dall'Impero bizantino. Boemondo fu liberato nel 1103, ma lasci\u00f2 ancora Tancredi reggente quando and\u00f2 in Italia per reclutare nuove truppe nel 1105. Egli us\u00f2 queste truppe per attaccare i bizantini nel 1107, ma dopo la sconfitta a Durazzo nel 1108 fu costretto da Alessio I a firmare il Trattato di Devol, che avrebbe reso Antiochia un feudo dell'Impero bizantino dopo la morte di Boemondo; Boemondo aveva effettivamente promesso di restituire tutte le terre che erano state riconquistate quando i Crociati passarono per Costantinopoli nel 1097. Boemondo combatt\u00e9 inoltre contro Aleppo con Baldovino e Joscelin della Contea di Edessa; quando Baldovino e Joscelin furono catturati, Tancredi divenne reggente anche in Edessa. Boemondo lasci\u00f2 Tancredi e torn\u00f2 ancora in Italia, dove mor\u00ec nel 1111.\nAlessio voleva che Tancredi riconducesse il Principato interamente sotto il dominio di Costantinopoli, ma Tancredi era sostenuto dal Conte di Tripoli e dal Re di Gerusalemme; infatti egli era stato l'unico comandante crociato a non aver giurato di restituire il territorio conquistato ad Alessio (sebbene nessuno degli altri condottieri, compreso Boemondo, avesse mantenuto in qualche modo fede ai propri giuramenti). A Tancredi, che mor\u00ec nel 1112, succedette Boemondo II d'Antiochia, sotto la reggenza del nipote dello stesso Tancredi, Ruggero di Salerno, il quale respinse un assalto dei Selgiuchidi nel 1114.\nIl 27 giugno 1119, Ruggero fu ucciso nella battaglia dell\"'Ager Sanguinis\" (Campo di Sangue) e Antiochia divenne uno stato vassallo di Gerusalemme con, come reggente fino al 1126, Baldovino II di Gerusalemme (sebbene egli avesse trascorso gran parte di questo periodo prigioniero ad Aleppo). Boemondo II, che spos\u00f2 la figlia di Baldovino, Alice, regn\u00f2 solo per pochi anni, fino a che il Principato pass\u00f2 in eredit\u00e0 alla giovane figlia Costanza, ma Baldovino II continu\u00f2 ad essere reggente fino alla morte, nel 1131, quando Folco di Gerusalemme prese il potere. Nel 1136, Costanza, che aveva solo 10 anni, spos\u00f2 Raimondo di Poitiers, che ne aveva 36. Fino al momento della battaglia dell'Ager Sanguinis, il Principato era stato retto da un pugno di cavalieri normanni, per lo pi\u00f9 originari del sud Italia. Tale ceto dominante fu per\u00f2 a tal punto decimato in questa battaglia che ad esso subentrarono esponenti di altre famiglie stabilmente insediate in Terra Santa. Si pu\u00f2 dunque parlare di un principato normanno di Antiochia solo per i primi decenni della sua esistenza. Con l'assunzione del potere da parte di Raimondo di Poitiers, l'influsso normanno fu definitivamente rimpiazzato da quello francese.\nRaimondo, come i suoi predecessori, attacc\u00f2 la provincia bizantina della Cilicia. Tuttavia, questa volta, l'Imperatore Giovanni II Comneno lo respinse. Arriv\u00f2 ad Antiochia nel 1138 ed obblig\u00f2 Raimondo a giurargli fedelt\u00e0, ma una sommossa istigata da Joscelin II di Edessa lo costrinse a ritirarsi. Giovanni aveva progettato di riconquistare tutti gli stati crociati, ma mor\u00ec nel 1142.\nDominazioni bizantina ed armena.\nDopo la caduta di Edessa nel 1144, Antiochia fu attaccata da Nur ad-Din durante la Seconda Crociata. Gran parte dei territori orientali del Principato fu persa e Raimondo fu ucciso alla battaglia d'Inab nel 1149. Baldovino III di Gerusalemme fu tecnicamente reggente per la vedova di Raimondo, Costanza, fino al 1153, quando spos\u00f2 Rinaldo di Ch\u00e2tillon. Anche Rinaldo si trov\u00f2 immediatamente in conflitto con i Bizantini, stavolta a Cipro; strinse comunque una pace con Manuele I Comneno nel 1158, che l'anno successivo arriv\u00f2 per prendere personalmente il controllo del Principato.\nRinaldo fu fatto prigioniero dai Musulmani nel 1160, e la reggenza pass\u00f2 al Patriarca di Antiochia (Rinaldo non fu rilasciato prima del 1176, e non fece mai ritorno ad Antiochia). Nel frattempo, Manuele spos\u00f2 la figlia di Costanza, Maria, ma dato che Costanza governava solo nominalmente ad Antiochia, fu deposta nel 1163 e sostituita da suo figlio Boemondo III. Boemondo fu catturato da Nur ad-Din l'anno seguente, con la conseguenza che il fiume Oronte divenne il confine permanente tra Antiochia e Aleppo. Boemondo torn\u00f2 ad Antiochia nel 1165, e spos\u00f2 una delle nipoti di Manuele; fu inoltre persuaso a far insediare un patriarca greco nella citt\u00e0.\nCon il sostegno delle flotte delle citt\u00e0-stato italiane, Antiochia resistette all'assalto del Saladino contro il Regno di Gerusalemme nel 1187. N\u00e9 Antiochia n\u00e9 Tripoli presero parte alla terza Crociata, sebbene i reduci dell'esercito di Federico Barbarossa si fermarono brevemente nella stessa Antiochia per seppellire il proprio re nel 1190. Il figlio di Boemondo III, anch'esso chiamato Boemondo, divenne conte di Tripoli dopo la Battaglia di Hattin e Raimondo, figlio maggiore, spos\u00f2 la principessa armena nel 1194.\nBoemondo III mor\u00ec nel 1201. La sua morte condusse alla lotta per il dominio tra Antiochia, guidata da Boemondo di Tripoli e l'Armenia, rappresentata dal nipote di Boemondo III, Raimondo Rupeno.\nBoemondo di Tripoli (Boemondo IV) ebbe la meglio nel 1207, anche se Raimondo prese il potere per breve tempo, tra il 1216 e il 1219. Boemondo poi mor\u00ec nel 1233 e Antiochia, governata da suo figlio Boemondo V, non ebbe alcun ruolo di rilievo durante la quinta Crociata, n\u00e9 durante il tentativo dell'Imperatore del Sacro Romano Impero Federico II di riconquistare Gerusalemme durante la sesta Crociata, n\u00e9 durante la settima Crociata guidata da Luigi IX di Francia.\nCrollo del Principato.\nNel 1254 Boemondo VI spos\u00f2 Sibilla, una principessa armena, arrestando la feroce contesa tra i due stati (sebbene da questo momento la Piccola armenia divenisse la pi\u00f9 potente tra i due ed Antiochia ridotta in sostanza ad uno stato vassallo).\nEntrambi furono per\u00f2 coinvolti nel conflitto tra i Mamelucchi e i Mongoli e, quando questi ultimi furono sconfitti nella battaglia di \u2018Ayn J\u0101l\u016bt del 1260, Baybars prese a minacciare Antiochia la quale aveva sostenuto i Mongoli, in quanto stato vassallo dell'Armenia.\nI Mamelucchi conquistarono quindi la citt\u00e0 nel 1268 e tutta la parte settentrionale della Siria fu presto perduta; ventitr\u00e9 anni dopo, fu presa Acri e le terre di \"Outremer\" cessarono d'esistere.\nCon la fine della casato dei Conti di Tripoli, il vacuo titolo di \"Principe d'Antiochia\" pass\u00f2 al Re di Cipro e fu talvolta considerato un'onorificenza concessa ai membri pi\u00f9 giovani della casa reale. \nIl suo vessillo entr\u00f2 nello stemma di Federico II come arme di parentela al momento del suo matrimonio con Iolanda di Brienne (1225-1228), ratificato dal successivo matrimonio con Isabella d'Inghilterra, che ne derivava dai suoi avi Plantageneti-Angi\u00f2.\nGeografia e demografia.\nIl Principato d'Antiochia era, anche nel momento di massima estensione, pi\u00f9 piccola di Edessa e Gerusalemme. Si estendeva a nord-est fino al Mediterraneo, confinando con la Contea di Tripoli a sud, con Edessa ad est, e, a seconda dal periodo, con l'Impero Bizantino e il Regno d'Armenia a nord-ovest. Nel XII secolo contava pressappoco 20.000 abitanti, molti dei quali erano armeni e greci cristiano-ortodossi, con qualche musulmano fuori dalla citt\u00e0. Molti dei Crociati che vi si stanziarono furono di origine normanna o provenienti dall'Italia meridionale, come i primi signori del Principato che si circondarono dei loro leali sudditi. C'era anche qualche cattolico-romano, esclusi i Crociati che ebbero il dominio sul Principato, sebbene la citt\u00e0 fu dichiarata Patriarcato Latino nel 1100.\nPrincipi di Antiochia.\nPrincipi Titolari di Antiochia 1268\u20131457.\n\"il titolo passa ai re di Cipro e di Gerusalemme\""}
{"id": "118281", "revid": "1005847", "url": "https://it.wikipedia.org/wiki?curid=118281", "title": "Luigi Federzoni", "text": "Fu Presidente del Senato del Regno dal 1929 al 1939.\nBiografia.\nFiglio del letterato Giovanni Federzoni e di Elisa Giovannini, nel 1900 si laure\u00f2 in Lettere con Giosu\u00e8 Carducci all'Universit\u00e0 di Bologna, conseguendo successivamente anche una laurea in Giurisprudenza. Nella sua attivit\u00e0 di giornalista e come autore di romanzi, novelle e saggi letterari us\u00f2 come pseudonimo l'anagramma Giulio De' Frenzi.\nNell'Ani.\nNel 1910 fu tra i fondatori, con Enrico Corradini, dell'Associazione Nazionalista Italiana e nel 1911, sempre con Corradini, del settimanale \"L'Idea Nazionale\". Divenuto leader del movimento nazionalista, fu dirigente del movimento Re e Patria, e fu eletto deputato alla Camera tra i nazionalisti nel 1913 anche con i voti dell'elettorato cattolico, conquistati con le sue posizioni formalmente antimassoniche. Interventista nel 1914, prese parte alla prima guerra mondiale come tenente di artiglieria. \nRieletto deputato nel 1919, si iscrisse al gruppo liberale, e la sua azione politica fu contraddistinta da un approccio legalitario e relativamente moderato. In Parlamento si interess\u00f2 spesso di politica estera, schierandosi a favore delle rivendicazioni italiane sull'Adriatico, in particolare a proposito di Fiume e della Dalmazia. Riconfermato nel 1921 nella lista nazionalista, fu Vicepresidente della Camera dal 23 marzo al 31 ottobre 1922..\nDurante la marcia su Roma, ag\u00ec da mediatore tra Vittorio Emanuele III e Mussolini.\nMinistro.\nIl 31 ottobre 1922 fu chiamato come ministro delle Colonie del governo Mussolini fino al 1924.\nDopo aver contribuito alla fusione, avvenuta nel febbraio 1923, dell\u2019Associazione Nazionalista con il Partito Nazionale Fascista, nel 1924 fu rieletto alla Camera, nelle file del Listone fascista, e nel 1925 fu tra i firmatari del Manifesto degli intellettuali fascisti, redatto da Giovanni Gentile.\nDal giugno 1924 al novembre 1926 fu ministro degli interni e poi di nuovo delle colonie. Da ministro dell'interno si deve a lui la nomina, il 13 settembre 1926, a Capo della Polizia di Arturo Bocchini. In seguito si dimise da ministro degli interni in polemica con l'ala radicale del fascismo capeggiata da Roberto Farinacci.\nNel novembre 1926 torn\u00f2 ministro delle Colonie, fino al dicembre 1928, che lasci\u00f2 perch\u00e9 nominato Senatore del Regno.\nPresidente del Senato.\nDivenne Presidente del Senato nel 1929, riconfermato nel 1934, fino al 1939. In tale veste pronunzi\u00f2 in Campidoglio il discorso commemorativo per Gabriele D'Annunzio.\nNegli anni ebbe diverse cariche culturali e onorifiche.\nFu presidente della Societ\u00e0 Geografica Italiana dal 1923 al 1926; dal 1938 al 1943 presiedette l'Accademia d'Italia e dal 17 marzo 1938 al 6 ottobre 1943 fu presidente dell'Istituto dell'Enciclopedia Italiana. Fu inoltre socio nazionale dell'Accademia dei Lincei (6 maggio 1935 - 4 gennaio 1946), presidente dell'Istituto fascista dell'Africa italiana (1937-1940) e presidente della societ\u00e0 editrice della rivista \"Nuova Antologia\".\nNella seduta del Gran Consiglio del Fascismo del 25 luglio 1943 fu tra i firmatari dell'ordine del giorno contro Benito Mussolini presentato da Dino Grandi e per questo nel 1944 fu condannato a morte in contumacia dal tribunale fascista di Verona. Rifugiatosi nell'ambasciata del Portogallo presso la Santa Sede dopo l'8 settembre, lasci\u00f2 l'Italia dopo la liberazione di Roma.\nDopoguerra.\nNel 1945 l'Alta corte di giustizia lo condann\u00f2 all'ergastolo, ma fu amnistiato nel 1947. Rientrato in Italia, si stabil\u00ec a Roma.\nNel '46 dichiar\u00f2 a \"La Stampa\" di non aver prestato mai giuramento di fedelt\u00e0 al fascismo, rimanendo fedele alla monarchia e alla nazione:\nHa lasciato diari sulla vicenda da lui vissuta lungo tutto il Ventennio; peraltro, lo storico Renzo De Felice ricord\u00f2 che l'unico personaggio storico che si rifiut\u00f2 di riceverlo - tra quelli da lui interpellati per avere testimonianze dirette sul fascismo - fu proprio Federzoni.\nDopo aver curato la prima edizione dello scambio epistolare fra Francesco Crispi e Abele Damiani, nel '42 pubblic\u00f2 l\"'opera omnia\" di Alfredo Oriani alla quale segu\u00ec nel '57 quella dell'amico e maestro Giosu\u00e8 Carducci.\nNel novembre 2019 l'Archivio Storico dell\u2019Istituto dell\u2019Enciclopedia italiana ha iniziato ad esaminare il diario di 500 pagine, che apparteneva al Fondo personale di Federzoni depositato da alcuni decenni presso il MiBACT. Il padre di Federzoni aveva conservato a Lugano prima di affidarlo ad Angelo Giuseppe Jelmini, vescovo locale dal 1935 al 1968."}
{"id": "118282", "revid": "465169", "url": "https://it.wikipedia.org/wiki?curid=118282", "title": "Giuseppe Manfredi (politico 1828)", "text": "Ricopr\u00ec diverse cariche a livello locale, fino alla nomina prima a Procuratore generale presso la Corte di cassazione, poi nel 1867 a senatore del Regno, di cui fu Presidente dal 1908 al 1918. Fu l'animatore dei moti risorgimentali del 1859 nella zona di Piacenza e di Parma. Fece parte, insieme a Giuseppe Mischi e a Fabrizio Gavardi del governo provvisorio di Piacenza alla partenza degli Austriaci nel 1859, fu poi membro dei vari governi che si susseguirono e organizzatore dei plebisciti che sancirono l'annessione del ducato parmense al regno sabaudo. Si dedic\u00f2 poi alla carriera di magistrato."}
{"id": "118283", "revid": "1005847", "url": "https://it.wikipedia.org/wiki?curid=118283", "title": "Adeodato Bonasi", "text": "Biografia.\nFiglio di Benedetto e di Carolina Giorgini, fu professore di Diritto amministrativo nell'Universit\u00e0 di Modena e Reggio Emilia dal 1866 al 1883, trasferitosi poi nell'Universit\u00e0 di Pisa.\nNominato Consigliere di Stato nel 1886, divenne successivamente presidente del Consiglio di Stato.\nDeputato al Parlamento per il collegio di Modena dalla XVI alla XVII legislatura, e dunque dal 1886 al 1895, sar\u00e0 direttore generale dell'amministrazione civile, e dal 1896 senatore del Regno.\nFu nominato Regio Commissario Straordinario al Comune di Milano dal 7 settembre 1894 al 10 febbraio 1895 dopo le dimissioni del sindaco Giuseppe Vigoni.\nFu ministro di Grazia e Giustizia nel II Governo Pelloux dal 1\u00ba giugno 1898 al 24 giugno 1900. Fu proprio tra quei ministri che si dimise provocando la caduta del Governo perch\u00e9 contrario ad accordarsi con l'opposizione.\nFu Presidente del Senato dal 1918 al 1919."}
{"id": "118285", "revid": "2179318", "url": "https://it.wikipedia.org/wiki?curid=118285", "title": "Giacomo Suardo", "text": "Biografia.\nGiacomo Suardo nacque a Bergamo il 25 agosto 1883. Di famiglia aristocratica, frequent\u00f2 negli anni della sua prima formazione, quale Convittore, il Collegio San Francesco di Lodi, nota Istituzione dove si formavano i rampolli dall'alta societ\u00e0 lombarda. Si laure\u00f2 in giurisprudenza ed esercit\u00f2 la professione di avvocato. Nel 1912 fu iniziato in Massoneria nella Loggia \"Pontida\" di Bergamo. In occasione della prima guerra mondiale ader\u00ec alle tesi dell'interventismo e combatt\u00e9 nel 1915 con la legione garibaldina sul fronte delle Argonne, e con l'entrata in guerra dell'Italia, fu tenente di artiglieria, ed ebbe due medaglie di bronzo al valor militare.\nNel 1921 ader\u00ec al Partito Nazionale Fascista e fu eletto deputato con le elezioni politiche italiane del 1924, nel collegio unico nazionale della Lombardia, ricoprendo importanti incarichi durante la XXVII legislatura. Fu nel 1924 sottosegretario di Stato alla Presidenza del Consiglio fino al 21 dicembre 1927.\nIn quella veste, sollecit\u00f2 Mussolini a stabilire l'inizio dell'anno fascista al 28 ottobre, data della marcia su Roma, sull'esempio del calendario repubblicano francese che, dal 1792 al 1805, aveva fissato l'inizio dell'anno in Francia al 22 settembre.\nDal luglio al novembre 1926 fu anche sottosegretario alle Corporazioni, quando Mussolini assunse il ministero dell'interno e Suardo divenne anche Sottosegretario di Stato dell'interno, dal 6 novembre 1926 al 13 marzo 1928. Fu membro del Gran consiglio del fascismo dal luglio 1924 al marzo 1928.\nCon Decreto del capo del governo 29 settembre 1928 (pubblicato sulla Gazzetta Ufficiale del Regno d'Italia n. 236 del 10 ottobre successivo) fu nominato commissario per l'autostrada Torino-Trieste. Il 21 gennaio 1929 torn\u00f2 a far parte del Gran Consiglio del Fascismo, come membro di diritto a tempo illimitato, ma decadde poco dopo perch\u00e9 nello stesso 1929 venne nominato senatore del Regno. \nIl 1\u00ba marzo 1929 fu promosso console generale della Milizia volontaria per la sicurezza nazionale.\nNel 1932 venne incaricato dal governo Mussolini di presiedere la \"Cassa nazionale assicurazione infortuni sul lavoro\", poi rinominata \"Istituto nazionale fascista per l'assicurazione contro gli infortuni sul lavoro\" (INFAIL). Combattente volontario nella guerra d'Etiopia con il grado di maggiore d'artiglieria. Fu vicepresidente del Senato dal 1938 al 1939.\nOttenne la carica di presidente del Senato del Regno il 15 marzo 1939 fino alle sue dimissioni il 28 luglio 1943.\nSuardo \u00e8 noto anche per esser stato l'unico astenuto nella votazione sull'ordine del giorno Grandi alla seduta del Gran consiglio del fascismo del 24 luglio 1943: a causa di questa mancata presa di posizione, non fu oggetto dell'attenzione n\u00e9 della RSI (fu solo interrogato al processo di Verona il 9 gennaio 1944 e rilasciato) n\u00e9 del governo Badoglio.\nDeferito all'Alta corte di giustizia per le sanzioni contro il fascismo nel 1944 per i gruppi di imputazione 1\u00b0 e 2\u00b0, venne dichiarato decaduto nell'ottobre dello stesso anno.\nMor\u00ec a Bergamo nel 1947."}
{"id": "118286", "revid": "1005847", "url": "https://it.wikipedia.org/wiki?curid=118286", "title": "Tancredi Canonico", "text": "Fu senatore del Regno d'Italia nella XIV legislatura.\nCarriera.\nDocente all'universit\u00e0 di Torino in diritto penale, si contrappose alla scuola positiva nella sua prolusione accademica del 1875. Fu consigliere di cassazione in Torino e fu uno degli inviati dal Governo al Congresso internazionale di legislazione criminale di Stoccolma nel 1873. Nel 1881 fu nominato senatore del Regno.\nNel 1900, presidente della I Sezione Penale della Cassazione, dichiar\u00f2 nullo il \"decreto Pelloux\" contenente misure repressive di pubblica sicurezza e contro la libert\u00e0 di stampa.\nSuperata cos\u00ec con successo la crisi di fine secolo, fu Presidente del Senato dal 1904 al 1908.\nIdee.\nStudi\u00f2 il pensiero di Leone Tolstoj. Sulla scia del pensatore russo, che scopr\u00ec la fede in et\u00e0 adulta, era fautore di una rinascita dello spirito religioso.\nSosteneva inoltre che l'idea religiosa dovesse coniugarsi con un vero spirito nazionale, ma vedeva nel potere temporale della Chiesa l'impedimento a un vero progresso religioso e civile della nazione.\nCattolico, non giudic\u00f2 in modo negativo il pensiero modernista.\nEbbe una notevole influenza nell'orientamento di non pochi intellettuali liberali del Novecento."}
{"id": "118288", "revid": "729019", "url": "https://it.wikipedia.org/wiki?curid=118288", "title": "Giacomo Durando", "text": "Fratello del beato Marcantonio Durando e di Giovanni Durando che comand\u00f2 l'esercito romano nella prima guerra di indipendenza.\nBiografia.\nDi orientamento liberale moderato, partecip\u00f2 ai moti rivoluzionari in Piemonte del 1831 e 1832, in seguito ai quali fu costretto a rifugiarsi all'estero. Prest\u00f2 servizio nell'esercito belga, combattendo nella guerra del 1832, e combatt\u00e9 in Portogallo nel 1833. L'anno dopo fu al servizio della Spagna, per cui combatt\u00e9 in diverse battaglie. Fu promosso al grado di colonnello nel 1838.\nDopo un breve soggiorno in Francia, rientr\u00f2 in Italia dove appoggi\u00f2 il movimento liberale; divenne un attivo giornalista e fond\u00f2 un giornale, \"L'Opinione\", nel 1847. Nel 1848 fu tra quelli che chiesero a Carlo Alberto di Savoia la costituzione.\nAllo scoppio della prima guerra di indipendenza, comand\u00f2 i Corpi Volontari Lombardi, con il grado di maggiore generale e per la fine della guerra era divenuto aiutante di campo del re. Fu eletto al primo Parlamento piemontese e fu un tenace sostenitore di Camillo Benso, Conte di Cavour; durante la guerra di Crimea sostitu\u00ec il generale Alfonso La Marmora come ministro della guerra.\nNel 1855 fu nominato senatore e incaricato di studiare una riforma inerente all'Ordine Militare di Savoia passata alla storia come \"Riforma Durando\" e approvata con decreto del 28 settembre 1855. Divenne tenente generale l'anno seguente, ambasciatore a Costantinopoli nel 1859, e ministro degli affari esteri nel governo Rattazzi due anni dopo. Fu Presidente del Senato dal 27 novembre 1884 al 16 novembre 1887, anno in cui prese anche congedo dall'esercito."}
{"id": "118289", "revid": "1372005", "url": "https://it.wikipedia.org/wiki?curid=118289", "title": "Crociata del 1101", "text": "La cosiddetta crociata del 1101 fu in realt\u00e0 l'insieme di tre diverse imprese, organizzate in seguito al successo della prima crociata, alla fine della quale si era levata la richiesta di rafforzare il neonato regno di Gerusalemme, cosicch\u00e9 papa Urbano II lanci\u00f2 l'appello per una nuova crociata. Urbano II mor\u00ec prima di poter vedere i risultati della sua iniziativa, che per\u00f2 venne ripresa, con rinnovata energia, dal suo successore, Pasquale II. Egli si rivolse in particolare a chi aveva fatto voto di partecipare alla crociata senza avervi potuto poi partecipare, e a quelli che avevano fatto ritorno in patria prima di raggiungere Gerusalemme. Alcuni di costoro erano gi\u00e0 tornati a casa, e si videro esposti al disprezzo e ad un'enorme pressione perch\u00e9 si recassero nuovamente in Terra santa. Adela di Blois, moglie di Stefano II di Blois, fu tanto umiliata dalla fuga del marito durante l'assedio di Antiochia del 1098, che non gli permise di rimanere a casa.\nLa crociata viene organizzata in Lombardia, in Provenza, in Aquitania e in Germania. Tra i personaggi che vi parteciparono vanno ricordati il duca Guglielmo IX d'Aquitania, i conti Guglielmo di Nevers e Ottone di Borgogna, il visconte Arpino di Bourges, il duca Guelfo di Baviera. Il comando venne affidatato al legato pontificio Ugo di Die.\nI lombardi.\nNel settembre del 1100 un folto gruppo di lombardi, in gran parte piccoli proprietari, poco avvezzi all'uso delle armi, lasci\u00f2 Milano, guidati dall'arcivescovo Anselmo IV da Bovisio e sotto il comando di Alberto, conte di Biandrate. Raggiunti i confini dell'Impero bizantino si diedero al saccheggio, causa il rifiuto dell'imperatore di traghettarli oltre il Bosforo, tanto che l'imperatore Alessio I Comneno li fece scortare in un accampamento fuori le mura di Costantinopoli. I lombardi riuscirono egualmente ad entrare in citt\u00e0, dove saccheggiarono il Palazzo delle Blacherne. L'imperatore allora fece in modo di trasbordarli il prima possibile sull'altra riva del Bosforo, da dove si trasferirono a Nicomedia, in attesa di rinforzi.\nIn maggio raggiunse Nicomedia un gruppo pi\u00f9 piccolo, ma meglio armato, di francesi, borgognoni e tedeschi, guidati da Stefano di Blois, Stefano I di Borgogna, Ottone di Borgogna e Corrado, connestabile dell'imperatore Enrico IV. Ad essi si aggiunse Raimondo di Tolosa, uno dei capi della prima crociata, ora al servizio dell'imperatore bizantino, che venne nominato capo supremo della spedizione. Alessio invi\u00f2 inoltre una truppa di Peceneghi, comandati dal generale Zita.\nA fine maggio le truppe si misero in marcia in direzione di Dorylaeum, seguendo lo stesso itinerario scelto da Stefano e Raimondo nel 1097. Si proponevano di proseguire verso Iconio, ma i lombardi, il cui contingente era il pi\u00f9 numeroso, erano decisi a deviare verso Niksar, dove Boemondo di Taranto era assediato dai Danishmendidi. Dopo la conquista di Ankara, il 23 giugno, e la restituzione della citt\u00e0 ad Alessio, i crociati si volsero verso nord, e, quasi subito, vennero attaccati dai turchi selgiuchidi, che li tormentarono per settimane. In luglio, nei pressi di Kastamonu, venne annientato un gruppo di crociati che si era recato alla ricerca di vettovaglie.\nLa battaglia di Mersivan.\nI lombardi riconobbero il loro errore, e l'intera armata si rivolse nuovamente verso est, tornando nei territori dei Danishmendidi. Il sovrano dei Selgiuchidi, Qilij Arslan I, che aveva capito che il successo della prima crociata era stato dovuto, in primo luogo, alla disunione nel campo musulmano, si alle\u00f2 con i Danishmendidi e con Ridwan d'Aleppo. All'inizio di agosto i crociati incontrarono le truppe musulmane a Mersivan. I crociati erano divisi in cinque gruppi: Burgundi, Raimondo e i bizantini, i tedeschi, i francesi e i lombardi. I lombardi, lanciati in un primo attacco, vennero sconfitti. I Peceneghi disertarono. francesi e tedeschi dovettero ritirarsi. Raimondo venne circondato su una roccia, e salvato da Stefano e Corrado. La battaglia prosegu\u00ec anche il giorno dopo, con la conquista del campo crociato. I cavalieri fuggirono, lasciandosi dietro donne e preti, che vennero uccisi o fatti schiavi. I lombardi, che non disponevano di cavalli, vennero ben presto raggiunti dai turchi e uccisi. Raimondo di Tolosa, Alberto di Biandrate, Stefano di Blois e Stefano di Borgogna fuggirono a Sinope, e fecero ritorno in nave a Costantinopoli.\nI nivernesi.\nPoco dopo che i lombardi avevano lasciato Nicomedia, un altro esercito crociato forte di 15.000 nivernesi guidati da Guglielmo II di Nevers, raggiunse Costantinopoli. Avevano attraversato l'Adriatico partendo da Bari, e percorso l'impero bizantino senza particolari incidenti. Guglielmo part\u00ec senza indugi e pass\u00f2 immediatamente in Asia Minore, cercando di riunirsi all'altro contingente, senza per\u00f2 riuscire a trovarli, anche se in pi\u00f9 di un'occasione i due eserciti devono essere stati piuttosto vicini; arriv\u00f2 prima a Nicomedia e da qui marci\u00f2 verso Ankara. Non avendo trovato il gruppo dei lombardi, Guglielmo decise di deviare verso Iconio (l'attuale Konya) e la assedi\u00f2 brevemente, senza riuscire a conquistarla, e, poco dopo, cadde in un'imboscata tesagli da Qilij Arslan, che aveva appena sconfitto i lombardi a Mersivan e intendeva scacciare questo secondo esercito il prima possibile. Nelle vicinanze di Eraclea il contingente di Guglielmo venne quasi interamente distrutto, con l'eccezione di Guglielmo stesso e qualche suo uomo. I pochi superstiti si rifugiarono nella bizantina Germanicopoli, da dove poi raggiunsero Antiochia.\nI francesi e i bavaresi.\nNello stesso momento in cui Guglielmo II lasciava Costantinopoli, vi giungeva un terzo esercito, agli ordini di Guglielmo IX d'Aquitania, Ugo I di Vermandois e Oddone I di Borgogna (due di coloro i quali non avevano adempiuto al voto di partecipare alla crociata), e di Guelfo IV di Baviera. Li accompagnava Ida d'Austria, madre di Leopoldo III di Babenberg. Questo terzo esercito si era reso colpevole di saccheggi attraversando il territorio bizantino, ed era sul punto di scontrarsi con i mercenari peceneghi, costringendo Guelfo e Guglielmo ad intervenire.\nQuest'armata, giunta a Costantinopoli, si divise in due colonne. Un gruppo si diresse direttamente in Palestina via mare, mentre il secondo prosegu\u00ec via terra, e, raggiunta Eraclea in settembre, venne attaccato e distrutto in un'imboscata da Qilij Arslan, esattamente come era accaduto ai Nivernesi. Guglielmo e Guelfo fuggirono, Ugo venne ferito. I sopravvissuti raggiunsero Tarso, in Cilicia, dove Ugo di Vermandois, il 18 agosto, mor\u00ec per le ferite riportate. Ida d'Austria scomparve nella battaglia, dove, probabilmente, trov\u00f2 la morte. Secondo una leggenda pi\u00f9 tarda, sarebbe stata invece catturata e rinchiusa in un harem, dove avrebbe partorito Zangi, uno dei pi\u00f9 pericolosi nemici dei crociati negli anni 1140. Guelfo mor\u00ec sulla via del ritorno, il 9 novembre, a Pafo, sull'isola di Cipro.\nL'epilogo.\nAnche Guglielmo di Nevers fugg\u00ec a Tarso, dove si un\u00ec agli altri sopravvissuti. In seguito li raggiunse anche Raimondo di Saint-Gilles. Sotto il suo comando proseguirono verso Gerusalemme, dove giunsero nella pasqua del 1102. Una volta in Terrasanta molti di loro se ne tornarono semplicemente in patria, avendo adempiuto al loro voto, mentre altri si unirono a re Baldovino nella difesa del regno da un'invasione egiziana a Ramla, battaglia nella quale mor\u00ec Stefano di Blois (17 maggio 1102), padre del futuro Stefano II d'Inghilterra.\nConseguenze.\nLe sconfitte inflitte ai crociati consentirono a Qilij Arslan di trasferire la propria capitale a Konya. Inoltre provarono al mondo islamico che i crociati non erano per nulla invincibili, diversamente dall'impressione suscitata dalla prima crociata.\nCrociati e Bizantini si accusarono a vicenda per la disfatta, ma nessuno dei due era in grado di garantire una via di terra sicura attraverso l'Anatolia, dove invece i Selgiuchidi avevano rafforzato la propria posizione.\nL'unica via aperta verso la Terrasanta rimaneva quella marittima, e ad approfittare di questa circostanza furono, una volta di pi\u00f9, le repubbliche marinare italiane.\nLa mancanza di un collegamento sicuro via terra avvantaggi\u00f2 anche il Principato d'Antiochia, dove Tancredi di Tiberiade, che lo governava per conto di suo cugino Boemondo, riusc\u00ec a consolidare la propria autonomia da Bisanzio.\nSia la seconda che la terza crociata conobbero, nel tentativo di attraversare l'Anatolia, un destino simile a quello della crociata del 1101."}
{"id": "118290", "revid": "4507", "url": "https://it.wikipedia.org/wiki?curid=118290", "title": "Paolo Thaon de Revel", "text": ""}
{"id": "118293", "revid": "124628239", "url": "https://it.wikipedia.org/wiki?curid=118293", "title": "Computer cluster", "text": "In informatica un computer cluster, o pi\u00f9 semplicemente un cluster (dall'inglese \"grappolo\"), \u00e8 un insieme di computer connessi tra loro tramite una rete telematica. Scopo del cluster \u00e8 distribuire un'elaborazione molto complessa tra i vari computer, aumentando la potenza di calcolo del sistema e/o garantendo una maggiore disponibilit\u00e0 di servizio, a prezzo di un maggior costo e complessit\u00e0 di gestione dell'infrastruttura: per essere risolto il problema che richiede molte elaborazioni viene infatti scomposto in sottoproblemi separati i quali vengono risolti ciascuno in parallelo. \nStoria.\nLa storia del calcolo cluster \u00e8 riassunta nel modo migliore in una nota in \"In Search of Clusters\" di Greg Pfister:\nLa base della tecnologia del calcolo cluster inteso come il compiere un lavoro qualsiasi parallelamente fu discutibilmente introdotta da Gene Amdahl della IBM, che nel 1967 pubblic\u00f2 un articolo con quella che sarebbe stata considerata la base del calcolo parallelo: la Legge di Amdahl, che descrive matematicamente l'aumento di prestazioni che si pu\u00f2 ottenere compiendo un'operazione in una architettura in parallelo.\nL'articolo scritto da Amdhal definisce le basi ingegneristiche sia per il calcolo multiprocessore che per il calcolo cluster. la differenza significativa tra i due sta nel fatto che le comunicazioni interprocessore sono supportate all'interno del computer (ad esempio con un bus o rete di comunicazione interna adattata), invece il calcolo cluster avviene all'esterno del computer, su una rete commerciale.\nDi conseguenza la storia dei primi computer cluster \u00e8 pi\u00f9 o meno direttamente inclusa nella storia delle prime reti, dato che uno dei primi motivi per lo sviluppo di una rete \u00e8 stata la possibilit\u00e0 di collegare fra loro risorse di calcolo, di fatto creando un cluster di computer.\nLe reti a commutazione di pacchetto furono inventate concettualmente dalla societ\u00e0 RAND nel 1962. Utilizzando il concetto di una rete a commutazione di pacchetto, il progetto ARPANET riusc\u00ec nella creazione nel 1969 di quello che era forse il primo cluster di computer basato su una rete commerciale collegando quattro diversi centri di calcolo (ognuno dei quali era quasi un \"cluster\", ma probabilmente non un cluster commerciale).\nIl progetto ARPANET si svilupp\u00f2 quindi come Internet, che pu\u00f2 essere considerata la madre di tutti i computer cluster; Internet raffigura il paradigma odierno del cluster di tutti i computer del mondo.\nDescrizione.\nI cluster hanno le seguenti caratteristiche: i vari computer risultano come una singola risorsa computazionale e le varie componenti sono risorse dedicate al funzionamento dell'insieme; il \"server cluster\" \u00e8 quindi un server ad altissime prestazioni poich\u00e9, invece di gravare su un'unica macchina \"standalone\", suddivide il carico di lavoro (quindi, ad esempio, funzioni di mail server, web server, database server e file server) su pi\u00f9 macchine venendo ad essere di fatto una forma di sistema distribuito.\nAttualmente, la \"clusterizzazione\" consiste nel connettere, meglio via fibra ottica, X server fisici, quasi sempre di tipo blade, che condividono Y unit\u00e0 di storage, possibilmente dotati di dischi SSD, il tutto attraverso switch prestazionali, e di erogare agli utenti i servizi necessari sotto forma di Z istanze virtuali, ivi comprese risorse in remoto. Questa \u00e8 la tipica situazione della logica cloud come anche delle reti distribuite geograficamente (si pensi alle sedi dislocate sul territorio di un'impresa o un ente che ovviamente devono avere un'unica rete aziendale). Logicamente, le due situazioni non sono disgiunte: \u00e8 ormai normale che una rete aziendale multisede utilizzi il cluster comprendendo \"anche\" risorse in cloud. Appositi e complessi software di virtualizzazione e di networking permettono all'administrator di gestire ottimamente il consolidamento e operare automaticamente il bilanciamento, risultando di fatto indispensabili nel caso frequente di marche e modelli diversi dell'hardware di rete da integrare nonch\u00e9 dei diversi sistemi operativi server (domain controller, servizi di rete, programmi applicativi).\nI mainframe, sia per la produzione che per il monitoraggio, sono le tipiche tipologie di macchine che formano un cluster.\nNell'architettura cluster un nodo \u00e8 una macchina elaborativa ovvero un server fisico o virtuale che prende parte al grappolo. Per l'utente o i client, il cluster \u00e8 assolutamente trasparente: tutta la notevole complessit\u00e0 hardware e software \u00e8 mascherata; i servizi vengono erogati, i dati sono resi accessibili e le applicazioni elaborate come se fossero tutte provenienti da un solo mega computer centrale.\nTipi.\nEsistono tre tipi di cluster (i primi due sono i pi\u00f9 diffusi):\nRequisiti.\nPer ottenere un sistema di computer operanti come un cluster \u00e8 necessario:\nVantaggi.\nI vantaggi dell'utilizzo di questo sistema sono:\nSvantaggi.\nGli svantaggi principali sono:\nImplementazioni.\nMPI \u00e8 una libreria di programmi di comunicazione tra computer, ampiamente disponibili che permette la scrittura di programmi paralleli nei linguaggi C, Fortran, Python, OCaml, e molti altri linguaggi di programmazione.\nIl mondo Linux supporta vari tipi di software per il \"clustering\", come:\nLinux \u00e8 attualmente il sistema pi\u00f9 utilizzato per il clustering: secondo TOP500 nel 2006 \u00e8 stato il sistema pi\u00f9 usato in assoluto.\nLa piattaforma \"Microsoft Windows Compute Cluster Server 2003\" basata su Windows Server 2003 Standard x64 Edition fornisce elementi per il calcolo ad alte prestazioni, come \"\"Job Scheduler\", le librerie MSMPI ed altri strumenti di amministrazione.\nLincoln, recentemente installato nel NCSA \u00e8 un cluster di 450 Dell PowerEdge 1855 blade servers sui quali gira \"Windows Compute Cluster Server 2003\". Questo cluster debutt\u00f2 al centotrentesimo posto nella TOP500 nel giugno 2006 anche se attualmente come unico rappresentante di questa tecnologia.\nDragonFly BSD, un fork di FreeBSD 4.8 \u00e8 stato ridisegnato nel suo cuore elaborativo per abilitare capacit\u00e0 di clustering naturali. Consente inoltre di ottenere capacit\u00e0 di single-system image.\nApplicazione di \"cluster computing\" per grandi prestazioni.\nL'organizzazione TOP500 elenca ogni semestre i 500 calcolatori pi\u00f9 veloci al mondo e solitamente in questa lista sono inclusi molti cluster.\nTOP500 \u00e8 una collaborazione fra universit\u00e0 di Mannheim, universit\u00e0 del Tennessee e centro di elaborazione scientifico nazionale di ricerca energetica al laboratorio nazionale Lawrence Berkeley.Al novembre 2006, il supercomputer pi\u00f9 veloce era il sistema IBM Blue Gene/L del Dipartimento per l'energia degli USA con le prestazioni di 280.6 TeraFLOPS.\nUsare cluster pu\u00f2 fornire significativi incrementi di prestazioni contenendo il costo.System X, il supercomputer di Virginia Tech, al giugno 2006 era il ventottesimo supercomputer pi\u00f9 potente sulla terra . \u00c8 un cluster da 12.25 TeraFLOPS costituito da 1100 Apple XServe G5 a doppio processore da 2.3 gigahertz (RAM da 4 GB, HD SATA da 80 GB) con sistema operativo macOS ed interconnessi tramite InfiniBand. Il cluster inizialmente era costituito da Power Mac G5 che poi sono stati venduti. Gli XServe sono impilabili e meno voluminosi dei Mac desktop e consentono di realizzare quindi un cluster pi\u00f9 compatto. Il costo complessivo del suddetto cluster di Power Mac era $5.2 milioni, un decimo del costo dei pi\u00f9 lenti supercomputer costituiti da un unico elaboratore (mainframe).\nIl concetto centrale del cluster Beowulf \u00e8 l'uso di calcolatori commerciali per produrre un'alternativa economica ad un supercomputer tradizionale. Un progetto che ha preso questo concetto portandolo all'estremo era lo Stone Soupercomputer.\nIl progetto SETI@home sembrerebbe essere il pi\u00f9 grande cluster distribuito esistente. Utilizza circa tre milioni di personal computer sparsi in tutto il mondo per analizzare i dati provenienti dal radiotelescopio di Arecibo, al fine di trovare la prova dell'esistenza di intelligenza extraterrestre."}
{"id": "118294", "revid": "1543377", "url": "https://it.wikipedia.org/wiki?curid=118294", "title": "Battaglia di Lade", "text": "La battaglia di Lade fu un combattimento navale avvenuto nel 494 a.C. tra Ioni e Persiani, durante quella che viene definita rivolta ionica.\nAntecedenti.\nDopo la sconfitta di Creso e la resa delle colonie greche in Anatolia, Aristagora di Mileto, l'unico ad ottenere una discreta indipendenza dalle trattative per la resa, convinse Artaferne (satrapo della Lidia e fratello di Dario I) ad allestire una flotta e un esercito per attaccare le Cicladi. Esse naturalmente sarebbero passate sotto il controllo amministrativo di Aristagora e avrebbero fatto da ponte per la conquista della Grecia. Finiti i preparativi per\u00f2 non se ne fece nulla, anche a causa del crescente malcontento delle polis e alla difficile posizione dei tiranni che le governavano, cos\u00ec decise di porsi al comando di una ribellione contro i persiani.Non fu una ribellione ben organizzata, perch\u00e9 ci si limit\u00f2 in un primo tempo ad una autoproclamazione di indipendenza, fatta nella riunione religiosa annuale, chiamata \"Koin\u00f2n\", che si svolgeva nel santuario dedicato a Poseidone nella citt\u00e0 di Priene. Non venne eletto nessuno stratega militare superiore per organizzare le milizie, cosa che alla lunga pes\u00f2 sull'esito della guerra.Era il 499 a.C. e Aristagora, consapevole della debolezza e delle divisioni interne alle polis chiese aiuto alle citt\u00e0 continentali della Grecia che nel 498 a.C. fornirono un contingente di 25 navi (20 navi da Atene, 5 da Eretria). Mentre Sparta non volle intervenire negli affari oltre l'Egeo, forse memore della sonora sconfitta subita nel 526 a.C., quando tent\u00f2 di soverchiare il tiranno Policrate di Samo. Nel frattempo, la rivolta si estese alla Caria, alla Licia e a Cipro. Gli Ioni, insieme ai loro alleati greci, decisero in seguito di spingersi verso l'entroterra riuscendo a giungere, inaspettatamente, fino alla citt\u00e0 di Sardi (il centro locale del governo persiano), che venne bruciata e conquistata temporaneamente. Sebbene poi, nella via del ritorno ad Efeso, l'armata greca venisse sopraffatta, l'occupazione di Sardi risvegli\u00f2 altre citt\u00e0 che si unirono alla rivolta, tra esse anche quelle poste nell'isola di Cipro, teatro dei futuri prossimi scontri.\nPreparativi.\nI Persiani iniziarono subito i preparativi per vendicarsi di questo affronto e dopo aver radunato un'armata in Cilicia l'imbarcarono alla volta di Cipro, isola strategicamente molto importante per il controllo del Mediterraneo orientale. Qui il re, Onesilo, dell'odierna Famagosta (Salamina) era a capo della ribellione dell'isola, e saputo dei preparativi persiani richiese l'aiuto dei Greci asiatici. La battaglia navale del 497 a.C. diede la vittoria per mare ai Greci, ma l'esercito ormai sbarcato ebbe ragione dei rivoltosi.In conclusione, Cipro torn\u00f2 in possesso dei Persiani, che per\u00f2 persero il fulcro della loro flotta, cio\u00e8 la parte fenicia e saranno necessari ben 3 anni per ricosituirla.Sul fronte terrestre le cose continuarono a peggiorare per i Greci: persero la Troade e l'Ellesponto, per di pi\u00f9 Mileto rischi\u00f2 l'assedio. Sorsero perci\u00f2 delle dispute all'interno della lega ionica e Aristagora fu cacciato da Mileto. Rifugiatosi in Tracia mor\u00ec poco dopo. La citt\u00e0 di Mileto per\u00f2 non venne subito attaccata, perch\u00e9 l'esercito persiano prefer\u00ec cercare l'annientamento dell'esercito dei rivoltosi di Caria. L'esito di questa operazione militare fu sfavorevole ai persiani e lasci\u00f2 Artaferne senza soldati e con la flotta da ricostruire; fortuna volle che i Greci si ostinassero nella loro disorganizzazione militare e non approfittassero dell'occasione concedendo cos\u00ec ai persiani un periodo di non belligeranza.\nLa battaglia.\nEra il 494 a.C., quando i Persiani decisero di sferrare l'attacco decisivo alla potente citt\u00e0 di Mileto. Partiti dalla Cilicia con 400 - 600 vascelli, trovano subito notevoli difficolt\u00e0 a Rodi, dove la citt\u00e0 di Lindo riusc\u00ec a bloccare la flotta persiana resistendo eroicamente nella speranza vana di rinforzi. Dovette infine arrendersi, mentre ancora i suoi alleati discutevano il da farsi. Poco dopo gli Achemenidi concentrarono la loro flotta al largo della citt\u00e0, presso l'isoletta di Lade. Gli Ionii, dopo la decisione presa nel \"Koin\u00f2n\" di non organizzare una difesa terrestre, si accordarono invece in una unione sul fronte marino alla quale si affiancarono solo alcune isole dell'Egeo costituendo, secondo la testimonianza di Erodoto, una flotta di 353 triremi.\nLa flotta ionica era cos\u00ec suddivisa:\nLe rimanenti citt\u00e0 capitanate da Efeso non vollero partecipare allo scontro.\nGli Ionii erano comandati da Dionisio di Focea che, sempre secondo Erodoto, li prepar\u00f2 cos\u00ec duramente in vista della battaglia che, per qualche tempo, essi si rifiutarono di combattere. Quando scoppi\u00f2 la battaglia, la formazione di attacco in fila indiana, \"diekplous\", si sfald\u00f2 perch\u00e9 gli equipaggi di molte delle navi della flotta ionica, principalmente di nazionalit\u00e0 eolica, si erano accordati con il nemico: 49 navi da guerra, provenienti da Samo, lasciarono lo schieramento e pure tutte le 70 imbarcazioni, provenienti dall'isola di Lesbo, fecero lo stesso, provocando una reazione a catena che decim\u00f2 il potenziale d'attacco. Le stesse navi di Dionisio (che in seguito diventer\u00e0 un pirata della Sicilia) fuggirono quando si resero conto che la battaglia era ormai persa. La rimanente flotta greca fu annientata e quindi la citt\u00e0 di Mileto venne assediata sia per mare che per terra. Poco tempo dopo la citt\u00e0 cadde e fu costretta ad arrendersi, i Milesi furono resi schiavi e deportati in Mesopotamia e il porto vanto di un tempo distrutto. L'anno seguente, 493 a.C., furono sottomesse anche le ultime citt\u00e0 ioniche ribelli.\nConseguenze.\nDopo aver represso la rivolta ionica, nel 492 a.C. i Persiani conquistarono anche il regno di Macedonia e la Tracia. I vincitori, tuttavia, non abusarono del loro potere e ripristinarono lo stato di cose com'erano prima della rivolta, senza inasprire i tributi. Il re Dario, per\u00f2, non voleva lasciare impunita Atene ed Eretria per aver dato il loro appoggio alle citt\u00e0 ioniche e, per questo motivo, avanz\u00f2 verso il continente greco con l'intento di sottomettere il paese. La successiva invasione persiana dar\u00e0 inizio alla prima guerra persiana.La sconfitta fu dovuta pi\u00f9 per i demeriti organizzativi dei greci, ma i 6 anni di lotte diedero alle polis un'amministrazione pi\u00f9 moderata e saggia, affrettando l'avvio dei sistemi democratici anche grazie all'invio del generale Mardonio, che fece piazza pulita di tutti i tiranni della zona.Questo primo scontro consent\u00ec un anno di respiro agli Elladi, dando loro la possibilit\u00e0 di capire che si doveva agire uniti contro un avversario cos\u00ec organizzato.\nFu anche la fine di un'epoca di grande fervore culturale, che realizz\u00f2 tre delle meraviglie del mondo antico:\ne dato i natali ad artisti e letterati del calibro di:"}
{"id": "118297", "revid": "964", "url": "https://it.wikipedia.org/wiki?curid=118297", "title": "Acrobazia aerea", "text": "Lacrobatica aerea \u00e8 l'attivit\u00e0 svolta a scopo di addestramento, operativo (\"combattimento\"), sportivo o spettacolo (\"air shows\"), per l'esecuzione di manovre aeree definite acrobatiche, ovvero che coinvolgano il volo sul piano orizzontale (tonneau) e/o verticale (looping), da parte di uno o pi\u00f9 aerodine (principalmente aerei, alianti ed ultimamente elicotteri).\nLe manovre sono spesso combinate, interessando contemporaneamente il piano verticale e quello orizzontale, il che esige un pi\u00f9 elevato livello di abilit\u00e0 del pilota, ma aumentano notevolmente l'efficacia operativa e/o lo spettacolo di una sequenza di volo acrobatico: alcune manovre complesse, come ad esempio la \"Vite\", richiedono infatti lo spostamento e la contemporanea rotazione del velivolo attorno all'asse verticale, noto come \"yawing\".\n\u00c8 praticata anche come sport: alcuni piloti scelgono di praticarla unicamente a scopo ricreativo, mentre un piccolo numero (diverse centinaia in tutto il mondo) hanno scelto di praticarla a livello agonistico partecipando ai campionati di volo acrobatico, nazionali ed internazionali, che si dividono in diverse categorie: sportsman, intermedia, avanzata ed illimitata, sia per velivoli a motore che per aliante, a seconda della difficolt\u00e0 richiesta e dal livello tecnico dei partecipanti. I piloti pi\u00f9 addestrati sono in grado di eseguire figure molto pi\u00f9 complesse e sostenere livelli pi\u00f9 elevati di accelerazione di gravit\u00e0 (g) fino a +12g se dotati di indumenti appositi (tuta o pantalone anti-G)).\nIn Italia l'attivit\u00e0 \u00e8 regolamentata, per la parte riguardante le certificazioni degli aeromobili e le abilitazioni dei piloti dall'Ente Nazionale per l'Aviazione Civile (ENAC), per il settore sportivo agonistico dall'Aero Club d'Italia.\nLista delle pattuglie acrobatiche militari.\nAsia.\nCinque Extra 300L. Formati nel 2011.\nPreparazione.\nPer eseguire tale pratica \u00e8 necessario avere una buona salute, in quanto il sistema cardiocircolatorio, scheletrico e neurologico viene particolarmente sollecitato, inoltre alcune manovre sviluppano elevati g (accelerazione in rapporto a quella terrestre) sia positivi che negativi, i g positivi portano alla visione nera, dove il sangue viene spinto dalla testa verso i piedi, mentre i g negativi si ha la visione rossa e il sangue viene spinto dai piedi verso la testa, tuttavia \u00e8 possibile migliorare la resistenza ai g positivi con la manovra di Valsalva, che permette di spingere il sangue dalla periferia al cuore con la contrazione del torchio addominale e degli arti, mentre in caso di g negativi si deve effettuare un'ispirazione lenta durante tutta la durata dell'accelerazione, inoltre un'eccessiva attivit\u00e0 aerobica porta a una riduzione della resistenza ai g, mentre attivit\u00e0 isometrica stretching compreso, porta ad un miglioramento di questa resistenza."}
{"id": "118298", "revid": "161374", "url": "https://it.wikipedia.org/wiki?curid=118298", "title": "Pattuglie Acrobatiche", "text": ""}
{"id": "118300", "revid": "48344", "url": "https://it.wikipedia.org/wiki?curid=118300", "title": "Bakunin", "text": ""}
{"id": "118303", "revid": "287204", "url": "https://it.wikipedia.org/wiki?curid=118303", "title": "Circolo (Svizzera)", "text": "I circoli (in lingua tedesca: Kreise; in lingua francese: cercles; in lingua romancia: circuls) sono una divisione amministrativa della Svizzera, in posizione intermedia tra il comune e il distretto. Di solito i circoli hanno un capoluogo in cui risiede la sua amministrazione.\nTale suddivisione \u00e8 utilizzata nel Cantone Ticino. I circoli sono stati presenti anche nel Canton Vaud, dove sono stati aboliti dal 1\u00ba gennaio 2008, e nel Canton Grigioni, dove sono stati aboliti dal 1\u00ba gennaio 2016."}
{"id": "118304", "revid": "729019", "url": "https://it.wikipedia.org/wiki?curid=118304", "title": "Battaglia di Capo Artemisio", "text": "La battaglia di Capo Artemisio fu una battaglia navale combattuta nel 480 a.C. che deve essere considerata come il fronte marino della battaglia delle Termopili, perch\u00e9 gli avvenimenti di una condizionavano le scelte dell'altra. La battaglia fu combattuta tra la flotta delle citt\u00e0-stato greche e i Persiani, durante quella che viene definita la seconda guerra persiana.\nAntecedenti.\nNel 485 a.C. al persiano Dario I succedette Serse I. Il figlio decise di vendicare la sconfitta paterna subita contro i Greci a Maratona e organizz\u00f2 subito una nuova spedizione. Serse affid\u00f2 al generale Mardonio la costruzione di un ponte di barche sull'Ellesponto per traghettare l'esercito e l'apertura di un canale a nord del monte Athos per la flotta (canale di Serse); cur\u00f2 inoltre l'organizzazione del vettovagliamento dell'esercito. Si trattava sicuramente di una spedizione pi\u00f9 vasta ed organizzata della precedente organizzata dal padre. La flotta giunse ben presto presso il golfo Termaico, dove Serse I pot\u00e9 prendere atto delle alleanze su cui poteva fare affidamento in Grecia.\nDi fronte al pericolo i rappresentanti delle poleis greche si riunirono presso l'istmo di Corinto (481 a.C.) e decisero di costituire un'alleanza difensiva, conosciuta come \"lega panellenica\".\nPreparativi.\nSecondo i dati presenti in Erodoto, i Greci schieravano una flotta di 271 navi (triremi), pi\u00f9 nove pentec\u00f2ntori (7 dei locresi e 2 provenienti da Ceo), cos\u00ec suddivise:\nGli Spartani pretesero il comando supremo della flotta e gli Ateniesi, per tenere unite le forze li accontentarono, permettendo che la flotta fosse condotta dallo spartano Euribiade (le navi ateniesi erano per\u00f2 comandate da Temistocle). La flotta greca prese quindi posizione sulla punta settentrionale dell'isola di Eubea, presso Alpeni, vicino a un santuario di Artemide.\nLa flotta dei Persiani, sempre secondo Erodoto, era invece formata da 1207 triremi cos\u00ec suddivise:\nOltre a queste vi erano secondo Erodoto altre navi (oltre 3000 pentec\u00f2ntori, trieconteri, navi vedette e da trasporto ecc.), per un totale di circa 250.000 uomini. A capo della flotta vennero posti: Artemisia I di Caria, Ariabigne e Achemene, figli di Dario, Pressaspe e Megabazo. Ariabigne comandava i contingenti ionico e cario, Achemene il contingente egizio, gli altri due il resto dell'armata.\nQuasi sicuramente il numero di navi persiane indicato da Erodoto \u00e8 esagerato, e durante la battaglia del capo Artemisio i Persiani poterono probabilmente schierare una flotta di circa 500 navi (la flotta persiana aveva anche subito perdite a causa di una precedente tempesta).\nLa battaglia.\nLa tattica imposta dagli ateniesi prevedeva di trattenere i nemici via terra alle Termopili e di dare battaglia via mare, permettendo alle polis di allestire un pi\u00f9 vasto esercito e all'isola di Eubea di venir evacuata.\nI Persiani nel frattempo, avevano mandato 200 navi a circumnavigare l'isola, sperando di poter prendere i Greci alle spalle e intrappolarli nello stretto.\nMa i Greci vennero presto informati di questo da Scillia di Scione, un disertore persiano e decisero di attaccare in anticipo la flotta principale prima di cadere nell'accerchiamento.\nLa flotta persiana decise allora di ritirarsi per la notte.\nIntanto le 200 navi persiane che stavano facendo il periplo di Eubea, incontrarono una violenta tempesta che le scaravent\u00f2 contro gli scogli distruggendole. Il giorno seguente arrivarono 53 navi ateniesi in aiuto, insieme alla notizia dell'affondamento delle 200 navi persiane. Venne quindi deciso di portare un nuovo attacco alla flotta persiana, ma non accadde nulla di determinante e solo alcune navi della Cilicia furono affondate dai Greci.\nIl terzo giorno (l'11 agosto secondo la tradizione) i Persiani passarono al contrattacco formando un semicerchio nel tentativo d'intrappolare la flotta greca fuori dall'Artemisio. Questa fu una mossa errata, in quanto le grandi e lente navi persiane non potevano manovrare nello stretto e una grande parte della flotta persiana fu distrutta dalle pi\u00f9 piccole e agili navi greche.\nFra i nemici si distinse la divisione degli egiziani, che catturarono cinque navi greche complete di equipaggio, mentre da parte greca l'ateniese Clinia, padre di Alcibiade, affond\u00f2 da solo, al comando della propria nave e di duecento uomini, moltissime navi persiane. Tuttavia, anche la flotta greca sub\u00ec ingenti perdite; secondo le annotazioni di Erodoto, circa la met\u00e0 della flotta ateniese fu distrutta o danneggiata pesantemente.\nConclusione.\nI Greci stavano allora discutendo se ritirarsi o meno, quando giunse la notizia che Leonida era morto e i Persiani si riversavano verso Atene. Subito venne dato l'ordine di ritirarsi e la flotta si diresse verso sud, lungo il litorale di Eubea. Durante la ritirata, Temistocle lasci\u00f2 messaggi per i contingenti ionici della flotta persiana, esortandoli a tradire i Persiani per la causa greca. Nel frattempo i Persiani saccheggiarono Artemisio e gli ateniesi, guidati da Temistocle, si diressero verso l'isola di Salamina prima che Serse catturasse la citt\u00e0 di Atene.\nUn mese dopo verr\u00e0 combattuta la decisiva battaglia di Salamina.\nAnche se si ritiene, quasi all'unanimit\u00e0, che la battaglia all'Artemisio si sia conclusa senza vincitori n\u00e9 vinti, i Persiani persero sicuramente molte pi\u00f9 navi degli alleati greci."}
{"id": "118305", "revid": "729019", "url": "https://it.wikipedia.org/wiki?curid=118305", "title": "Sopwith Pup", "text": "Il Sowpwith Pup, noto anche come Admiralty Type 9901, fu un aereo da caccia biplano monoposto prodotto dall'azienda britannica Sopwith Aviation Company negli anni dieci del XX secolo ed utilizzato principalmente dalle forze armate britanniche durante la prima guerra mondiale.\nAlla sua realizzazione venne ufficialmente denominato Sopwith Scout ma venne presto soprannominato \"Pup\" (\"Cucciolo\") a causa delle sue ridotte dimensioni rispetto al biposto Sopwith 1\u00bd Strutter del quale manteneva l'aspetto.\nStoria del progetto.\nIl Pup era un velivolo molto apprezzato. Era piacevole da pilotare, semplice e affidabile. Le sue grandi ali gli garantivano una buona velocit\u00e0 di salita ed una buona agilit\u00e0. Riusciva infatti a virare nella met\u00e0 dello spazio necessario al pi\u00f9 potente caccia tedesco Albatros D.III. Era per\u00f2 sottopotenziato.\nSul Pup venne inizialmente montato un motore rotativo Clerget 7Z a sette cilindri da 82 hp (62 kW), in seguito sostituito da un Type 9 a nove cilindri della stessa potenza. Vennero montati anche dei motori Gnome et Rh\u00f4ne sempre di potenza equivalente. Il Gnome Monosoupape venne montato invece su alcuni velivoli della difesa metropolitana. In questo caso la potenza disponibile saliva a 107 hp (75 kW)\nImpiego operativo.\nVenne usato con grandi risultati sia dal Royal Naval Service che dal Royal Flying Corps. Il primo Pup venne consegnato nel settembre del 1916 e in totale ne furono costruiti 1.770.\nIl suo ritiro dalla prima linea, dovuto proprio alla aumentata potenza dei caccia tedeschi, inizi\u00f2 a partire dell'estate del 1917. Venne utilizzato anche dagli squadroni che difendevano la Gran Bretagna dagli attacchi degli Zeppelin e dei Gotha.\nDal 22 settembre 1916 all'11 dicembre successivo Stanley Goble vi ottiene 6 vittorie volando per la Royal Naval Air Service e Frank Hudson 6 vittorie dal 27 gennaio 1917 all'11 luglio successivo.\nL'asso Maurice D. G. Scott vi ottenne 11 vittorie dal 5 aprile 1917 al 30 settembre successivo, John Joseph Malone 10 vittorie dal 4 marzo 1917 al 26 aprile successivo, Francis Dominic Casey 9 vittorie dal 17 marzo 1917 al 2 maggio successivo, Harold Spencer Kerby 9 vittorie dal 24 marzo 1917 al 22 agosto successivo, Joseph Stewart Temple Fall 8 vittorie dal 6 aprile 1917 al 23 maggio successivo, Langley Frank Willard Smith 8 vittorie dal 30 aprile 1917 al 6 giugno successivo, Lloyd Samuel Breadner 7 vittorie dal 6 aprile 1917 al 23 maggio successivo, Clive Brewster-Joske 7 vittorie dal 2 giugno 1917 al 22 settembre successivo, Reginald Charley 6 vittorie dal 5 aprile 1917 al 12 novembre successivo e Oliver Sutton 6 vittorie dal 2 aprile 1917 al 6 giugno successivo.\nIl 2 agosto 1917 un Sopwith Pup, con ai comandi il Sqr. Cdr. Edwin Harris Dunning divenne il primo aereo della storia a posarsi su di una nave in movimento, la HMS \"Furious\". Al terzo tentativo per\u00f2 il caccia scivol\u00f2 lungo il fianco della nave e precipit\u00f2 in mare. Nell'incidente Dunning perse la vita. Ne venne sviluppata anche una versione navalizzata dalla William Beardmore and Company che venne designata Beardmore W.B.III dotata di ali ripiegabili e carrello ripiegabile."}
{"id": "118306", "revid": "123994285", "url": "https://it.wikipedia.org/wiki?curid=118306", "title": "Lingua macedone", "text": "La lingua macedone (, \"makedonski jazik\") \u00e8 una lingua slava meridionale parlata in Macedonia del Nord, nonch\u00e9 nella diaspora macedone, in particolare in Canada, Australia, Stati Uniti ecc.\nDistribuzione geografica.\nNel 2002 la popolazione della Macedonia del Nord era di 2.022.547 persone, di cui 1.644.815 madrelingua macedoni. Esistono macedoni che risiedono in altre parti della regione fisica di Macedonia. Ci sono minoranze slavo-macedoni nella vicina Albania, in Bulgaria ed in Grecia. Secondo il censimento ufficiale albanese del 1989, risiedevano in Albania 4.697 macedoni. In Grecia, anche se alcuni gruppi parlano dialetti affini al macedone standard, non si identifica il loro linguaggio con l'identit\u00e0 nazionale. La minoranza slava in Grecia si distingue dal modo in cui descrivono la propria lingua - la maggior parte la descrive come \"\"slavo\" e dichiara un'identit\u00e0 nazionale greca; gruppi pi\u00f9 piccoli chiamano il proprio linguaggio \"macedone\" e si identificano come macedoni; altri si descrivono come di etnia bulgara e affermano di parlare \"bulgaro\"; alcuni preferiscono identificarsi come \"dopii\" ed il loro dialetto come \"dopia\", che significa \"locale\" o \"indigeno\"\" in greco.\nUn discreto numero di slavo-macedoni e di oriundi slavo-macedoni vive fuori della regione macedone nei Balcani, le comunit\u00e0 maggiori si trovano in Australia, Canada e Stati Uniti d'America. Secondo una stima del 1964, circa 580.000 oriundi slavo-macedoni non risiedevano nell'allora Repubblica di Macedonia. Il macedone parlato dalle comunit\u00e0 all'estero risale ad una data antecedente la standardizzazione della lingua e mantiene varianti dialettali, anche se mutuamente intelligibili.\nLa lingua macedone moderna ha lo status di lingua ufficiale solo in Macedonia del Nord ed \u00e8 riconosciuto come lingua minoritaria in parti dell'Albania. Viene insegnato in alcune universit\u00e0 in Australia, Canada, Croazia, Italia, Russia, Serbia, USA, Regno Unito ed altri paesi.\nDemografia.\nIl numero totale dei locutori del macedone \u00e8 una questione ancora in dubbio. Dei paesi confinanti della Macedonia del Nord, solo la Serbia e l'Albania riconoscono la lingua macedone, mentre non viene riconosciuta dalla Grecia e dalla Bulgaria. Secondo gli ultimi censimenti, da considerare con la necessaria cautela, il numero dei locutori di questa lingua sarebbe:\nLingua ufficiale.\nIl macedone \u00e8 la lingua ufficiale della Macedonia del Nord, ma \u00e8 ufficialmente riconosciuto anche nel distretto di Coriza in Albania.\nDialetti e lingue derivate.\nBasati su un numeroso gruppo di caratteristiche, i dialetti macedoni possono dividersi in un gruppo \"occidentale\" ed un gruppo \"orientale\" (l'isoglossa passa approssimativamente da Skopje e la Skopska Crna Gora lungo i fiumi Vardar e Crna). Una classificazione pi\u00f9 dettagliata si pu\u00f2 fare sulla base dei riflessi moderni delle vocali ridotte proto-slave \"jer\", sulle sonoranti vocaliche e sulla nasale *. Questa classificazione distingue cinque gruppi differenti:\nDialetti occidentali:\nDialetti orientali:\nIl dialetto di Ser-Drama-Lagadin-Nevrokop e quello di Male\u0161evo-Pirin vengono considerati dialetti bulgari da alcuni linguisti o dialetti di transizione tra il macedone ed il bulgaro.\nClassificazione.\nLa lingua macedone moderna appartiene al sottogruppo orientale delle lingue slave meridionali. La lingua pi\u00f9 vicina geneticamente \u00e8 il bulgaro, col quale \u00e8, in pratica, mutuamente intelligibile. Il macedone ed il bulgaro formano un continuum dialettale, con il bulgaro standard basato sui dialetti pi\u00f9 orientali ed il macedone standard basato sui dialetti pi\u00f9 occidentali. Questo continuum include anche il gruppo dialettale torlakiano che \u00e8 un livello intermedio tra bulgaro, macedone compresi alcuni dialetti macedoni settentrionali, cos\u00ec come alcune variet\u00e0 parlate nella Serbia meridionale.\nInsieme alle lingue slave vicine, il macedone fa parte della lega linguistica balcanica, un gruppo di lingue che condividono alcune caratteristiche tipologiche, grammaticali e lessicali basate su convergenze geografiche, oltre che sulla limitata parentela linguistica. Gli altri membri sono il romeno, il neogreco e l'albanese, che tuttavia appartengono a differenti gruppi della famiglia linguistica indoeuropea (il romeno \u00e8 una lingua romanza, il greco e l'albanese formano due gruppi separati dagli altri). Il macedone ed il bulgaro sono le sole lingue slave che non utilizzano un sistema di casi, ad eccezione del vocativo e di alcune tracce dell'antico sistema flessivo in forme cristallizzate. Inoltre sono le uniche lingue slave che dispongono di articoli definiti (il macedone di tre tipi: non specifico, di prossimit\u00e0 e di distanza). Questa caratteristica la condividono con il romeno, il neogreco e l'albanese.\nStoria.\nLa regione della Macedonia, al cui interno si trova la Repubblica di Macedonia del Nord, \u00e8 situata nella penisola balcanica. I primi slavi arrivarono nella penisola balcanica tra il VI ed il VII secolo d.C. Nel IX secolo, i monaci bizantini Cirillo e Metodio svilupparono il primo sistema di scrittura per le lingue slave. A quel tempo i dialetti slavi erano ancora cos\u00ec poco differenziati da risultare ancora mutuamente intelligibili e l'alfabeto glagolitico, si presume basato sul dialetto slavo parlato nei dintorni di Salonicco, si poteva ben adattare anche agli altri dialetti slavi.\nNel XIV secolo, i turchi ottomani invasero e conquistarono la maggior parte dei Balcani, incorporando la Macedonia nell'impero ottomano. Mentre la lingua scritta, detta antico slavo ecclesiastico, rimaneva una lingua statica per usi religiosi (come poteva essere il latino) i dialetti si sviluppavano in direzioni differenti. Solo alcune tracce di scritti macedoni sopravvivono dal XVI e dal XVII secolo.\nDurante la ripresa delle spinte nazionalistiche balcaniche, vennero codificate le versioni standard dello sloveno, del serbo-croato e del bulgaro. Mentre l'influenza turca in Macedonia diminuiva sensibilmente, vennero aperte scuole in cui veniva insegnato il bulgaro standard nelle aree con una significativa popolazione bulgara.\nNel 1845 lo studioso russo Viktor Grigorovi\u010d intraprese un viaggio attraverso i Balcani per studiare i dialetti slavi meridionali della Macedonia. Il suo lavoro descrisse per la prima volta due distinti dialetti bulgari: uno orientale e uno occidentale. Secondo i suoi scritti la variet\u00e0 bulgara occidentale, parlata in Macedonia, era caratterizzata da tracce delle vocali nasali antico-slave. Fu solo con le opere di Krste Misirkov che parti di quello che veniva definito come bulgaro occidentale vennero chiamate per la prima volta \"macedone\". Misirkov nacque in un villaggio vicino a Pella, nella Macedonia greca. Anche se tracce di letteratura erano state scritte in precedenza utilizzando i dialetti slavi della Macedonia, il pi\u00f9 importante libro pubblicato in relazione alla lingua macedone fu l'opera di Misirkov \"Delle opere macedoni\" (\u0417\u0430 \u041c\u0430\u043a\u0435\u0434\u043e\u043d\u0446\u043a\u0438\u0442\u0435 \u0420\u0430\u0431\u043e\u0442\u0438, \"Za Makedonckite Raboti\"), pubblicato nel 1903. In questo libro affermava la necessit\u00e0 della creazione di una lingua macedone letteraria standard a partire dai dialetti centrali della Macedonia che avrebbe usato un'ortografia fonemica.\nDopo le prime due guerre balcaniche, la regione della Macedonia venne divisa fra la Grecia, la Bulgaria ed il Regno di Serbia. La Serbia occup\u00f2 la regione che oggi \u00e8 la Repubblica di Macedonia del Nord, incorporandola nel regno sotto il nome di \"Serbia meridionale\". In questo periodo la Macedonia jugoslava divenne la provincia del Vardar e la lingua della vita pubblica, dell'educazione e della chiesa era il serbo-croato. Nelle altre due parti della Macedonia, le rispettive lingue nazionali, il greco ed il bulgaro, divennero le lingue ufficiali.\nDurante la seconda guerra mondiale, la Macedonia jugoslava venne occupata dai bulgari, che erano alleati dell'Asse. La lingua bulgara venne reintrodotta nelle scuole e nella liturgia. I bulgari, accolti inizialmente come liberatori dalla dominazione serba, vennero poi considerati dei conquistatori quando imposero la cultura e la lingua bulgare in base ad una politica di assimilazione.\nEsistevano gruppi armati che combattevano le forze d'occupazione, alcuni richiedevano l'indipendenza, altri l'unione con la Bulgaria ed altri ancora l'inserimento nella Iugoslavia. Alla fine tutta la provincia del Vardar venne incorporata nella neonata Repubblica Socialista Federale di Jugoslavia, come membro sotto il nome di Repubblica Popolare di Macedonia con il \"macedone\" come lingua ufficiale, e come lingua co-ufficiale nell'intera federazione. Il macedone venne proclamato lingua ufficiale della Repubblica Popolare di Macedonia alla prima sessione dell'Assemblea per la Liberazione Nazionale della Macedonia, tenuta il 2 agosto 1944. La prima grammatica ufficiale macedone venne sviluppata da Krume Kepeski. Uno dei maggiori contributori alla standardizzazione del macedone letterario fu Bla\u017ee Koneski. Il primo documento scritto in macedone standard fu la prima edizione del giornale \"Nova Makedonija\" (\u041d\u043e\u0432\u0430 \u041c\u0430\u043a\u0435\u0434\u043e\u043d\u0438\u0458\u0430) nel 1944. \"Makedonska Iskra\" (\u041c\u0430\u043a\u0435\u0434\u043e\u043d\u0441\u043a\u0430 \u0418\u0441\u043a\u0440\u0430) fu il primo giornale macedone pubblicato in Australia dal 1946 al 1957, un mensile a distribuzione nazionale, edito dapprima a Perth e in seguito a Melbourne e poi a Sydney.\nFonologia.\nL'inventario fonetico del macedone standard contiene 31 fonemi. Di questi fanno parte cinque vocali, una semivocale, tre consonanti liquide (chiamate anch'esse \"semivocali\"), tre consonanti nasali, tre coppie di consonanti fricative, due coppie di affricate, una fricativa isolata e quattro coppie di consonanti occlusive.\nVocali.\nInoltre la vocale centrale media scev\u00e0 pu\u00f2 comparire in alcuni dialetti o prestiti.\nConsonanti.\nAlla fine della parola, l'opposizione tra \"sonora\" e \"sorda\" viene neutralizzata e le consonanti sonore si desonorizzano.\nQuando la /r/ \u00e8 sillabica, si usa il segno ' prima della lettera '\u0420'. Per esempio: '\u0440\u0436 ('r\u017e), \u0437\u0430'\u0440\u0436\u0438 (za'r\u017ei), '\u0440\u0442 ('rt), '\u0440\u0431\u0435\u0442 ('rbet), '\u0440\u043a\u0443\u043b\u0435\u0446 ('rkulec) ecc.\nN\u00e9 Lunt (1952) n\u00e9 Friedman (2001) riconoscono l'esistenza di una () palatalizzata n\u00e9 di una () palatale laterale nel macedone standard; ci\u00f2 \u00e8 in contrasto con le lingue che circondano il macedone, come il bulgaro ed il serbo. Invece si suppone che una sequenza venga realizzata al posto di questa consonante (specialmente nella parlata dialettale rapida). Entrambi gli studiosi asseriscono che esiste un contrasto fonemico tra la laterale velarizzata e la non velarizzata. Mentre essi ammettono che la e la (entrambe trascritte con '\u043b') cadono soprattutto prima di vocali anteriori e non anteriori, rispettivamente, essi affermano anche che (scritta '\u0459') pu\u00f2 cadere prima di vocali non anteriori. Perci\u00f2 si crede che esistano coppie minime come \u0431\u0435\u043b\u0430 \"bianca\" vs \u0431\u0435\u0459\u0430 \"problema\".\nAccento.\nL'accento in macedone cade sulla terzultima sillaba nelle parole trisillabe, nella prima sillaba nelle parole mono- e bi-sillabe. In tal modo si differenzia dalle altre lingue slave, in cui l'accento \u00e8 spesso libero oppure fissato sulla prima o penultima sillaba. Ci\u00f2 pu\u00f2 non avvenire nei prestiti stranieri recenti come: \"\u043c\u0435\u043d\u0430\u045f\u043c\u0435\u043d\u0442\" (management) che viene pronunciato con l'accento sull'ultima sillaba.\nPoich\u00e9 nella lingua macedone spesso vengono aggiunti dei suffissi alla parola (articoli e suffissi di formazione del plurale), l'accento si muove sempre sulla nuova terzultima sillaba:\n\u043f\u043b\u0430\u043d\u0438\u043d\u0430 ; \u043f\u043b\u0430\u043d\u0438\u043d\u0430\u0442\u0430 ; \u043f\u043b\u0430\u043d\u0438\u043d\u0430\u0440\u0438\u0442\u0435 \nGrammatica.\nIl macedone possiede una grammatica \"analitica\", a differenza delle altre lingue slave, poich\u00e9 ha perso il sistema dei casi di origine slava. Il macedone mostra alcune caratteristiche speciali, a volte uniche dovute alla sua posizione centrale nei Balcani e alla sua appartenenza alla lega linguistica balcanica.\nIl macedone standard, o \"letterario\", condivide con il bulgaro l'uso di un articolo determinativo, ma inoltre lo differenzia in tre tipi di definitezza, in base al grado di vicinanza al parlante. Inoltre possiede un tempo passato costruito col verbo \"avere\" come ausiliare e un participio passato passivo neutro.\nSostantivi.\nArticolo.\nLa lingua macedone, a differenza delle altre lingue slave, possiede l'articolo determinativo; quest'articolo \u00e8 posposto, come per bulgaro, albanese e rumeno. Ma una caratteristica che non ha paralleli nelle altre lingue balcaniche \u00e8 l'esistenza di tre tipi diversi di articoli determinativi, variabili a seconda della posizione dell'oggetto: \"non specifica\", \"prossimo\" (o \"vicino\") e \"distante\" (o \"lontano\"). Il bulgaro possiede solo la forma non specifica, anche se i tre tipi esistono anche in alcuni dialetti bulgari, soprattutto sul confine con la Repubblica di Macedonia.\nCaso vocativo.\nNonostante il macedone abbia semplificato il sistema dei casi originario fino all'eliminazione totale dei casi stessi, mantiene ancora una forma di caso vocativo. Il vocativo viene formato aggiungendo la desinenza -o (generalmente ai nomi femminili), -u (generalmente ai nomi maschili monosillabi) ed -e (generalmente ai nomi maschili polisillabi).\nEsempio: \u043f\u0440\u0438\u0458\u0430\u0442\u0435\u043b \"prijatel\" (amico) \u2192 \u043f\u0440\u0438\u0458\u0430\u0442\u0435\u043be \"prijatele\" (O amico!). Si compari con le altre lingue della lega linguistica balcanica: bulgaro: \u043f\u0440\u0438\u044f\u0442\u0435\u043b \"prijatel\" - \u043f\u0440\u0438\u044f\u0442\u0435\u043b\u044e \"prijatel'u\", greco: \u03c6\u03af\u03bb\u03bf\u03c2 \"f\u00edlos\" - \u03c6\u03af\u03bb\u03b5 \"f\u00edle\", rumeno: prieten - prietene. Il vocativo viene usato quasi esclusivamente per i nomi maschili e femminili.\nVerbi.\nPerfetto.\nIn macedone il tempo passato perfetto viene formato da una particella clitica che si accorda in numero ed in genere con l'oggetto della frase, seguito dal verbo \u0438\u043c\u0430 \"avere\" ed il participio passivo del verbo nella forma non flessa. Un tempo composto di questo tipo \u00e8 comune per le lingue germaniche e romanze, cos\u00ec come per altre lingue della lega linguistica balcanica, come l'albanese. Ad esempio la frase \"Ho letto il libro\" si traduce:\nNelle altre lingue slave che hanno il tempo perfetto, invece, viene quasi universalmente costruito con il verbo \"essere\" come ausiliare e un participio passato attivo; questa rimane comunque un'opzione per il macedone. La vecchia forma comune slave con \u0441\u0443\u043c \"essere\" \u00e8 predominante ancora nella zona orientale del paese, mentre la forma con il verbo \"avere\" \u00e8 pi\u00f9 diffusa ad occidente, ma si sta diffondendo rapidamente nelle generazioni pi\u00f9 giovani a causa dell'influenza del linguaggio standard. La frase \"Ho visto\" si pu\u00f2 tradurre:\nNella zona occidentale il \"vecchio perfetto\" tende ad essere sentito come un'espressione di genere aulico, dotto o antiquato.\nAoristo.\nL'aoristo, chiamato in macedone sia \"aoristo\" sia \"minato opredeleno svr\u0161eno vreme\" (\"\u041c\u0438\u043d\u0430\u0442\u043e \u043e\u043f\u0440\u0435\u0434\u0435\u043b\u0435\u043d\u043e \u0441\u0432\u0440\u0448\u0435\u043d\u043e \u0432\u0440\u0435\u043c\u0435\"), cio\u00e8 \"tempo passato definito completo\", \u00e8 una forma che si riferisce ad un'azione completata nel passato. Corrisponde per lo pi\u00f9 al passato remoto italiano. Nel macedone contemporaneo l'aoristo si forma esclusivamente dai verbi perfettivi.\nLa formazione dell'aoristo dalla maggior parte dei verbi non \u00e8 complessa, ma ci sono numerose piccole sottocategorie che bisogna imparare. Mentre tutti verbi (ad eccezione di \"sum\") prendono la medesima desinenza, ci sono delle complicazioni nella vocale radicale dell'aoristo e possibili alternanze consonantiche.\nTutti i verbi (eccetto sum) prendono le seguenti desinenze per l'aoristo:\nIl segno # significa che la desinenza \u00e8 nulla (\"desinenza zero\") cio\u00e8 non viene aggiunto niente alla radice vocalica.\nFuturo.\nIl tempo futuro si forma per mezzo del clitico \"\u045c\u0435\" // e di una forma coniugata del verbo al tempo presente. In tal modo \"verr\u00f2\" diventa:\nIn questo contesto sia il macedone sia il bulgaro differiscono dalle altre lingue slave. In macedone, come in altre lingue della lega linguistica balcanica, il clitico \u00e8 invariabile, mentre in serbo si coniuga per persona e numero. In entrambi i casi comunque il clitico deriva da un verbo che significa \"volere\".\nIl condizionale nel valore di futuro nel passato, ed il futuro anteriore si esprimono per mezzo dello stesso clitico e di una forma coniugata del verbo al passato:\nIn questo contesto, il macedone \u00e8 diverso dal bulgaro: il macedone fa uso di \u045c\u0435 come clitico, mentre l'equivalente costruzione bulgara utilizza un clitico coniugato per tempo persona e numero come un verbo regolare (\u0449\u044f\u0445 \u0434\u0430 \u0434\u043e\u0439\u0434\u0430 - \u0161tjah da dojda - sarei venuto; \u0449\u0435\u0448\u0435 \u0434\u0430 \u0434\u043e\u0439\u0434\u0435 - \u0161te\u0161e da dojde - sarebbe venuto).\nUn fatto interessante \u00e8 che una forma di passato pu\u00f2 essere usata in senso futuro, anche se quest'uso \u00e8 limitato per lo pi\u00f9 ai locutori pi\u00f9 anziani.\nEsempi:\n\u0422\u0435 \u0443\u0442\u0435\u043f\u0430\u0432, \u0447\u0438\u043c \u045c\u0435 \u0442\u0435 \u0444\u0430\u0442\u0430\u043c. - Te utepav, \u010dim \u1e31e te fatam. (letteralmente \"Ti ho ammazzato, quando ti prender\u00f2\")\n\u0422\u0435 \u0444\u0430\u0442\u0430\u043c \u043b\u0438, \u0442\u0435 \u043a\u0430\u0437\u043d\u0438\u0432. - Te fatam li, te kazniv. (letteralmente \"Appena ti prender\u00f2, ti ho punito\")\nVocabolario.\nCome risultato della stretta parentela tra bulgaro e macedone, quest'ultimo condivide una numerosa quantit\u00e0 di termini del proprio lessico con le altre due lingue. Altre lingue, che hanno o hanno avuto posizione di superiorit\u00e0 sono il turco (lingua dell'impero ottomano) ed al giorno d'oggi l'inglese, dalle quali provengono un gran numero di prestiti. Lingue di prestigio come l'antico slavo ecclesiastico (che \u00e8 in relazione col macedone come il latino lo \u00e8 con le moderne lingue romanze) e il russo hanno fornito una svariata quantit\u00e0 di prestiti lessicali.\nDurante la codificazione del linguaggio standardizzato, ci furono deliberati tentativi di purificare il lessico della lingua. \"Serbismi\" e \"bulgarismi\", che erano comuni nel linguaggio a causa dell'influenza avuta dalle due nazioni nella regione, vennero rigettati in favore di parole provenienti dai dialetti nativi o in favore di arcaismi. Un esempio \u00e8 la parola per \"evento\", \u043d\u0430\u0441\u0442\u0430\u043d , che si trova in alcuni passi della poesia popolare raccolta dai fratelli Miladinov nel XIX secolo, mentre lo scrittore macedone Krste Misirkov, in precedenza, aveva usato la parola \u0441\u043e\u0431\u0438\u0442\u0438\u0435 . Ci\u00f2 non significa che non ci siano oggi serbismi, bulgarismi o anche russismi nella lingua, ma che il loro uso non \u00e8 incoraggiato sul principio che \"\u00e8 meglio utilizzare in primis materiale nativo\"\".\nSistema di scrittura.\nAlfabeto.\nIl moderno alfabeto cirillico macedone \u00e8 stato sviluppato da alcuni linguisti nel periodo successivo alla seconda guerra mondiale, i quali basarono questo alfabeto sull'alfabeto fonetico di Vuk Stefanovi\u0107 Karad\u017ei\u0107, anche se un sistema di scrittura simile veniva usato da Krste Misirkov alla fine del XIX secolo. La lingua macedone veniva scritta in precedenza con l'alfabeto cirillico arcaico, o in seguito con l'alfabeto cirillico con adattamenti locali presi dalle versioni serbe o bulgare dell'alfabeto.\nLa seguente tavola mostra le forme maiuscole e minuscole dell'alfabeto cirillico macedone, di 31 lettere, insieme al valore fonetico di ogni lettera secondo l'IPA:\nAnche se non sono considerate delle lettere separate, la lingua macedone utilizza le lettere \"\u045d\" per distinguere il pronome personale oggetto \u045d (\u2018lei\u2019) dalla congiunzione \u0438 (\u2018e') e \"\u0450\" per evitare ambiguit\u00e0 fra parole di pronuncia uguale ma significato diverso:\nOrtografia.\nL'ortografia macedone \u00e8 fonematica in pratica, un'approssimazione del principio per cui ad ogni grafema corrisponda un solo fonema. Un principio rappresentato dal detto di Adelung \"scrivi come parli e leggi com'\u00e8 scritto\" (\u201e\u043f\u0438\u0448\u0443\u0432\u0430\u0458 \u043a\u0430\u043a\u043e \u0448\u0442\u043e \u0437\u0431\u043e\u0440\u0443\u0432\u0430\u0448 \u0438 \u0447\u0438\u0442\u0430\u0458 \u043a\u0430\u043a\u043e \u0448\u0442\u043e \u0435 \u043d\u0430\u043f\u0438\u0448\u0430\u043d\u043e\u201c). Nonostante questo principio il macedone presenta delle eccezioni.\nEsempi.\nPadre Nostro\nPronuncia IPA:\nQuestioni politiche sulla lingua.\nOpinione bulgara della lingua macedone.\nLa Bulgaria fu il primo paese a riconoscere l'indipendenza della Repubblica di Macedonia. Tuttavia, il governo bulgaro ha rifiutato di riconoscere una nazione (e una lingua) macedone a s\u00e9 stante. Molti intellettuali bulgari sostengono infatti che prima del 1940 il macedone era semplicemente considerato un dialetto bulgaro. Alcuni linguisti macedoni avrebbero poi falsificato documenti storici per provare l'esistenza, prima di quella data, della consapevolezza di una lingua macedone vera e propria. Oltre a queste argomentazioni storiche, i sostenitori della \"causa bulgara\" ritengono che non esistano abbastanza differenze fra i due idiomi per riconoscere il macedone come una lingua autonoma.\nOpinione greca della lingua macedone.\nLa Grecia non entra nel merito sulla disputa con la Bulgaria sull'esistenza di una lingua slava differenziata dal bulgaro, ma giudica scorretto e \"offensivo\" il fatto di chiamare \"macedone\" la lingua utilizzata nella Repubblica di Macedonia (dal 2019 \"Repubblica della Macedonia del Nord\"). Molti greci, infatti, affermano che la sola lingua che possa essere definita \"macedone\" \u00e8 la lingua macedone antica, da essi ritenuta un dialetto greco di area dorica, parlata ai tempi di Alessandro Magno. Del resto, essi sostengono che l'utilizzo del termine \"macedone\" sia improprio, perch\u00e9 le migrazioni slave nella regione incominciarono molti secoli dopo la scomparsa dell'impero macedone. A questo proposito, molte delle argomentazioni utilizzate dalla Grecia sono simili a quelle avanzate dalla Bulgaria (per esempio, il fatto di ritenere che la lingua macedone sia stata artificialmente creata per volere di Tito). Tuttavia, i greci pi\u00f9 moderati accettano di utilizzare l'espressione pi\u00f9 precisa \"slavo-macedone\" (in greco \"\u03a3\u03bb\u03b1\u03b2\u03bf\u03bc\u03b1\u03ba\u03b5\u03b4\u03bf\u03bd\u03b9\u03ba\u03ae \u03b3\u03bb\u03ce\u03c3\u03c3\u03b1\" o \"\u03a3\u03bb\u03b1\u03b2\u03bf\u03bc\u03b1\u03ba\u03b5\u03b4\u03bf\u03bd\u03b9\u03ba\u03ac\", \"\"Slavomakedhonik\u00ec gl\u00f2sa\" o \"Slavomakedhonik\u00e0\"\") per designare tale lingua.\nNonostante le dispute, a livello internazionale la maggior parte delle organizzazioni internazionali e molti studiosi usano comunemente riferirsi a questa lingua denominandola semplicemente \"macedone\"."}
{"id": "118307", "revid": "228587", "url": "https://it.wikipedia.org/wiki?curid=118307", "title": "Sauerland", "text": "Il Sauerland \u00e8 una regione collinare scarsamente popolata nella zona sud-orientale della regione della Renania Settentrionale-Vestfalia, in Germania, comprendente la parte nord orientale del Massiccio Scistoso Renano. \u00c8 delimitata a Nord dal fiume Ruhr e a Sud dalla Sieg.\nIn questa regione sono sviluppate la piccola industria, l'agricoltura ed il turismo, quest'ultimo per la presenza di boschi e di colline che, anche se non superano gli 800 metri, sono visitate d'inverno come localit\u00e0 sciistiche e d'estate come mete per escursionismo a piedi o in mountain bike; inoltre sono ricche di reperti fossili, la cui ricerca attira collezionisti. Le attivit\u00e0 industriali si concentrano nelle valli nord-occidentali in prossimit\u00e0 dei bacini carboniferi della regione della Ruhr. I principali centri sono Arnsberg, Brilon, Iserlohn, L\u00fcdenscheid e Meschede."}
{"id": "118308", "revid": "1543377", "url": "https://it.wikipedia.org/wiki?curid=118308", "title": "Battaglia di Salamina", "text": "La battaglia di Salamina () fu uno scontro navale che si svolse probabilmente il 23 settembre del 480 a.C., in piena seconda guerra persiana, che vide contrapposti la lega panellenica, comandata da Temistocle ed Euribiade, e l'impero achemenide, comandato invece da Serse I di Persia. Lo stretto tra la polis di Atene e l'isola di Salamina, sita nell'attuale golfo Saronico, fu il teatro dello scontro.\nPer bloccare l'avanzata persiana, un contingente limitato di Greci sotto comando spartano aveva ingaggiato la battaglia delle Termopili e la flotta a prevalenza ateniese aveva combattuto presso Capo Artemisio ottenendo rispettivamente una sconfitta e una sostanziale parit\u00e0 dovuta alla ritirata verso Salamina, seguita all'apprendimento dell'esito del contemporaneo scontro. Superato il passo delle Termopili, i Persiani erano penetrati in Beozia e in Attica, conquistando queste due regioni e costringendo i Greci ad allestire una linea difensiva all'altezza dell'istmo di Corinto.\nNonostante lo svantaggio numerico, la lega panellenica capitanata dal generale ateniese Temistocle, fu da lui costretta a intraprendere un secondo scontro con la flotta avversaria, nella speranza che una vittoria navale allontanasse il pericolo di un attacco via mare del Peloponneso; anche Serse I era ansioso di poter scendere nuovamente a battaglia. Il sotterfugio escogitato da Temistocle scompose i piani del Gran Re e la flotta persiana, accecata dall'apparenza di una vittoria semplice, entr\u00f2 nello stretto di Salamina tentando di bloccare l\u00ec le navi greche con una manovra di accerchiamento.\nTale era l'angustia dello stretto, inadatto al combattimento di un cos\u00ec gran numero di navi, che il territorio si rivel\u00f2 ben presto inadatto alle massicce navi persiane, impedite fra di loro nel compiere le manovre. Cogliendo l'opportunit\u00e0 propizia, la flotta greca si dispose per la battaglia e riusc\u00ec a ottenere una vittoria decisiva.\nPerduta la flotta, essenza vitale del suo esercito, Serse ritorn\u00f2 in Asia con la gran parte dei soldati rimanenti e concesse a Mardonio di scegliere alcune unit\u00e0 per portare a termine la conquista della Grecia: quanti passarono sotto il suo comando vennero tuttavia sconfitti l'anno successivo durante la battaglia di Platea, quasi contemporanea alla battaglia di Micale che si svolse in Asia.\nDopo questa guerra i Persiani rinunciarono a qualsiasi altro tentativo di conquistare l'entroterra greco: si pu\u00f2 dire che gli scontri di Salamina e Platea segnarono il punto di svolta nel contesto degli scontri tra Greci e Persiani, dato che da allora i Greci cominciarono una politica aggressiva nei confronti degli avversari che ebbe l'apice della propria pericolosit\u00e0 con la battaglia dell'Eurimedonte.\nUn gran numero di storici ritiene che una eventuale vittoria persiana avrebbe ostacolato lo sviluppo della civilt\u00e0 greca e in senso pi\u00f9 esteso di quella occidentale, affermando quindi che questa battaglia sia stata una delle pi\u00f9 importanti di tutti i tempi.\nContesto storico.\nAntefatti remoti.\nLa seconda guerra persiana \u00e8 la conseguenza di una quantomai complessa concatenazione di eventi, che hanno inizio con la conquista della Ionia, regione dell'Asia minore storicamente abitata da Greci, da parte di Ciro il Grande, avvenuta verso la met\u00e0 del VI secolo a.C., operazione che tuttavia non aveva ridotto la vividezza culturale di quelle terre, che arriv\u00f2 a influenzare quella della madrepatria. Nonostante culti religiosi e organizzazione politica ai bassi livelli non fossero stati alterati, questa dominazione sentita come servile era reputata inaccettabile (soprattutto per la leva militare, le tassazioni e l'imposizione di governi tirannici) da parte di quanti la subivano, anche per la nascita di regimi democratici nel resto della Grecia. Ciononostante, i Greci, pur riferendosi ai loro dominatori appellandoli come barbari, non conferivano a questo termine una connotazione negativa, anzi apprezzavano alcuni loro tratti (dalla tenacia all'audacia, passando per la ricerca dell'eccellenza nella caccia e nella guerra, per la raffinatezza del pensiero religioso, per l'efficienza del sistema logistico e politico e per l'obbligo di dire sempre la verit\u00e0); il tanto criticato fasto di questo popolo era riservato solo alle classi dominanti.\nIn considerazione di queste riflessioni e stando ai fatti, considerato come il governo barbaro fosse da molti accettato, solo trenta centri, rifiutando quelle posizioni etichettate come \"medismo\", si opposero all'invasione che avrebbe avuto luogo tra il 480 e il 479 a.C., parte della quale \u00e8 questa battaglia. L'atteggiamento di chi si schierasse volontariamente coi Persiani, come larga parte della Ionia, in antitesi rispetto all'ideale romantico di nazione ellenica che lotta per la propria libert\u00e0, venne definito \"medismo\". La stessa imposizione di un tiranno, elemento caratteristico della dominazione, che pu\u00f2 parere una violazione della libert\u00e0 dei cittadini, venne accettata in madrepatria, tanto che Pisistrato e il figlio Ippia riuscirono a reggere il governo, pur con qualche sparuta opposizione, nella fase pi\u00f9 solida e prospera dal 546 a.C. al 527 a.C., anno in cui la situazione cominci\u00f2 a degenerare (a causa di un cambiamento di atteggiamento da parte del secondo). Tuttavia, ben pi\u00f9 grave era la situazione delle polis ionie, poich\u00e9 non solo avveniva una limitazione della libert\u00e0, ma questa era accompagnata da parte dell'imposizione di un potere dall'esterno (contro il principio di autonomia).\nNon meno facili erano i contatti della madrepatria greca col mondo persiano: nel 546 a.C., quando i Persiani avevano sconfitto Creso, pur non offrendo il supporto militare richiesto dalle polis della Ionia, gli Spartani inviarono a Ciro un loro ambasciatore dal gran re per metterlo in guardia, confidando troppo in un loro ipotetico prestigio internazionale. Altrettanto presuntuosi si dimostrarono gli Ateniesi quando, dopo decenni di contrasti, si rivolsero ai Persiani per ottenere da parte loro una difesa contro Sparta, che era intenzionata a sfruttare il vuoto di potere creatosi dopo la fine della tirannia per imporre il proprio predominio: superate le prime diffidenze, gli ambasciatori ateniesi, forse non consci del significato di questo gesto, simbolo non di alleanza, ma di sottomissione, consegnarono nelle mani del satrapo di Lidia Artaferne \"acqua e terra\". Un altro tentativo di aggressione di Sparta ai danni di Atene fu effettuato, ai fini di ridimensionarne la potenza mediante la creazione di una lega peloponnesiaca, nel 504 a.C., riportando Ippia, che aveva trovato rifugio dai Persiani, in citt\u00e0: esso fu tuttavia abbandonato perch\u00e9 alcune citt\u00e0 (prima tra le quali Corinto) si erano opposte a questo piano.\nLa rivolta ionia.\nLe polis di Atene ed Eretria avevano in seguito appoggiato, seppur senza un apporto decisivo, la fallimentare Rivolta ionia ordita contro l'impero achemenide retto, al tempo, da Dario I, che ebbe luogo tra il 499 e il 494 a.C. e vide come suo promotore Aristagora, tiranno di Mileto. Egli voleva conquistare l'isola di Nasso, sua ambita preda personale, indicandola come trampolino per una successiva spedizione verso la Grecia (e in particolare contro Atene, che si trovava alla distanza di tre soli giorni di navigazione). Non si pu\u00f2 escludere che questa tracotanza da parte del depositario di un potere regionale fosse connessa al ruolo centrale che la Ionia (e in particolare Mileto, sua perla) aveva cominciato a giocare commercialmente (e quindi, in termini di ricchezza e potere politico) in conseguenza dell'espansione di Dario. Anche se essa proseguiva sia verso l'Indo, sia verso il Danubio, sia in Nordafrica, interessava maggiormente gli Ioni, che vi partecipavano in massa, quando aveva sua destinazione la Grecia: tutto questo ovviamente per motivi di convenienza commerciale. Tuttavia, la spedizione fu fallimentare e, spaventato dalle ripercussioni che poteva subire da parte dei finanziatori, Aristagora decise di defezionare dall'Impero, rinunciando, almeno sul piano formale, alle sue prerogative tiranniche, e sostituendo alla propria autocrazia un regime democratico, secondo quanto auspicato dagli Ioni, che prontamente deposero i propri tiranni imitandone l'esempio.\nA questo progetto si oppose Ecateo, ben conscio di come mai i rivoltosi sarebbero stati in grado di strappare al Gran Re il predominio sul mare. Ignorando il punto di vista di chi lo criticasse, Aristagora decise di cercare alleati tra le massime potenze della Grecia. Rivoltosi agli Spartani (rappresentati dal diarca Cleomene I), con un intervento volto a rintracciare la comunanza delle radici di Peloponnesiaci e Ioni, mise in luce come, per loro, sconfitti i Persiani, prendersi cura di quella questione non potesse diventare solo fonte di grandi guadagni, ma anche di immane prestigio. Tuttavia, il re non si fece illudere, sebbene per la superiorit\u00e0 anche tecnica delle armature la vittoria si prospettasse nei disegni di Aristagora abbastanza facile, e scacci\u00f2 l'ex tiranno, essendosi reso conto delle difficolt\u00e0 derivanti da distanza e potenza dei nemici.\nCome secondo tentativo, nel 499 a.C. Aristagora si rivolse ad Atene, polis in cui la democrazia, che aveva prosperato nonostante i tentativi spartani, aveva portato, come se sotto di essa ogni cittadino sentisse, lavorando per lo stato, di fare anche il suo personale interesse, un benessere tale che poteva essere definita tra i centri ellenici seconda alla sola Sparta: non solo aveva avuto successi bellici, ma, arricchitasi col commercio e governata da un'assemblea che consentiva una partecipazione abbastanza ampia da parte del popolo, era anche adorna di monumenti e prestigiosi edifici per il culto e per la vita politica. \u00c8 necessario anche evidenziare che a differenza di Sparta, Atene aveva un movente concreto per inviare delle truppe in aiuto degli Ioni: una volta scacciato, Ippia aveva trovato rifugio alla corte di Artaferne, alle cui orecchie aveva screditato la citt\u00e0 nativa al fine di ritornarvi quale tiranno per imposizione e con supporto achemenide. Ci\u00f2 avrebbe dato ai Persiani una base di partenza per una loro successiva spedizione aggressiva ai danni della penisola; quando gli Ateniesi cercarono di screditare a loro volta gli esuli presso la sua corte, Artaferne si rifiut\u00f2 di dar loro retta, imponendo anzi Ippia come tiranno. Il ritorno del figlio di Pisistrato non venne accettato dagli Ateniesi, che cos\u00ec, a costo di entrare in forte contrasto col Re dei Re, vennero meno ai patti di sudditanza precedentemente (e forse inconsciamente) stabiliti. Tenendo la medesima orazione che aveva pronunciato a Sparta, riusc\u00ec a persuadere l'assemblea, che accett\u00f2 di inviare 20 navi e un contingente di opliti compreso tra le 4.000 e le 5.000 unit\u00e0: Erodoto non risparmia la sua ironia e commenta come fosse paradossale che risultasse pi\u00f9 facile illudere migliaia di cittadini che un singolo uomo (anche se sappiamo che in realt\u00e0 Atene si trovava gi\u00e0 in contrasto con la Persia).\nIn questo modo, salparono dalla Grecia alla volta della Ionia 25 navi, poich\u00e9 cinque erano state fornite dalla polis di Eubea: il grosso dell'esercito venne subito indirizzato verso Sardi, e sui 130 chilometri di marcia verso l'interno non ottenne alcuna opposizione. Durante il saccheggio della citt\u00e0, poich\u00e9 era stato appiccato un incendio, i Lidi e i Persiani asserragliati nella roccaforte effettuarono una sortita e costrinsero gli aggressori, inconsci della loro presenza, alla ritirata verso la costa, dove, a Efeso, furono sconfitti dall'esercito imperiale. Questo evento segn\u00f2 la fine della partecipazione dei contingenti europei alla rivolta: tuttavia, la volont\u00e0 di vendetta di Dario contro gli Ateniesi venne ricordata con toni drammatici da Erodoto. Avrebbe infatti scagliato una freccia contro il cielo per chiedere a Zeus la possibilit\u00e0 di vendicarsi su di loro, e avrebbe incaricato un servo di ricordargli prima di pranzo per tre volte di non dimenticarsi della sua vendetta: ci\u00f2 potrebbe anche significare che il suo interesse per gli Ateniesi non fosse tale da porre, fra i suoi pensieri, questi tra i primi argomenti.\nNonostante il relativo fallimento, la rivolta riusc\u00ec a essere esportata nell'Ellesponto, in Caria e a Cipro, queste ultime due regioni popolate in modo consistente anche da Persiani. Grazie soprattutto all'intervento della cavalleria imperiale, che ben sovrastava i reparti pedestri per importanza strategica, la fase cipriota termin\u00f2 nel 496 a.C. con una battaglia terrestre seguita ad assedi e a una pesante sconfitta inferta ai Fenici (che costituivano i reparti di punta dell'esercito imperiale) dai rivoltosi. Alla repressione effettuata nella Propontide e nell'Ellesponto segu\u00ec una ben pi\u00f9 forte resistenza da parte dei Cari, che si arresero solo nel 493 a.C., l'anno dopo la presa di Mileto. Durante essa, gli Ioni avevano, forti di 353 navi secondo Erodoto, deciso di lasciare a Mileto i concittadini di Aristagora e di combattere invece al largo, presso l'isoletta di Lade, fiduciosi che contro le 600 unit\u00e0 nemiche potesse ripetersi l'esperienza positiva avuta a Cipro. Convinti dell'importanza della supremazia navale, anche se non sicuri dell'esito, i generali imperiali inviarono i tiranni deposti nelle rispettive citt\u00e0, promettendo l'amnistia in caso di reintegro e sottomissione, e minacciando schiavit\u00f9 e pene pesantissime in caso di opposizione e sconfitta. Se nonostante ci\u00f2 inizialmente l'alleanza aveva retto, secondo Erodoto la severa supervisione di Dionisio di Focea agli addestramenti demotiv\u00f2 parte della flotta: le prime ad abbandonare la causa ionica furono 49 delle 60 navi fornite dai Sami. Nonostante la virt\u00f9 manifestata nel corso del combattimento, i Greci furono sconfitti e Dionisio, trasferitosi in Sicilia, si diede alla pirateria. Quindi, la citt\u00e0 di Mileto fu attaccata da terra e da mare e, una volta presa, fu rasa al suolo: nessuno degli abitanti pot\u00e9 restarvi. Entro la fine dell'anno ogni focolaio della sedizione fu spento con una violenta repressione, cui segu\u00ec un periodo di riconciliazione e ricostruzione, durante il quale i dominatori cercarono di ridurre i conflitti tra le citt\u00e0 controllando i confini delle loro influenze, imposero tributi e sostituirono, con grande meraviglia degli Ioni, le tirannie con regimi democratici.\nLa prima guerra persiana.\nL'impero persiano era relativamente giovane (era nato, infatti con Ciro il Grande meno di un secolo prima), e quindi potenzialmente facile vittima delle rivolte delle popolazioni da esso sottomesse. Inoltre, Dario era un usurpatore e dovette spendere molto tempo per sedare le ribellioni al suo potere. Con la fine della rivolta ionia, Dario promise di punire definitivamente coloro che ne erano stati coinvolti, chiunque essi fossero, nonostante questo fosse poco pi\u00f9 di un pretesto: \u00e8 infatti pi\u00f9 probabile che Dario vide soprattutto l'opportunit\u00e0 di espandere il suo impero ai danni della Grecia, che risultava abbastanza disunita e vulnerabile a invasioni. Obiettivo cruciale per rendere pi\u00f9 stabile il confine occidentale in vista di una futura annessione era la sottomissione del maggior numero possibile di citt\u00e0 greche. Una prima spedizione guidata da Mardonio (cugino acquisito di sua maest\u00e0), avvenuta nel 492 a.C., e generalmente indicata come un fallimento per via del cospicuo numero di navi perdute (300 secondo Erodoto) presso il Monte Athos durante una tempesta, riusc\u00ec comunque a far conseguire dei mediocri obiettivi: riconquista della Tracia, sottomissione dell'Ellesponto e dell'isola di Taso, costrizione della Macedonia a diventare un regno vassallo della Persia.\nNel 491 a.C. Dario mand\u00f2 ambasciatori a tutte le polis della Grecia, chiedendo un tributo di terra e acqua per segnare la loro sottomissione a lui. Avendo gi\u00e0 osservato quale fosse il suo potere l'anno precedente, le maggiori polis greche accettarono la sottomissione, mentre ad Atene gli ambasciatori vennero processati e uccisi e a Sparta vennero gettati in un pozzo. In questo modo, Sparta si affiancava ad Atene nella lista di quanti erano in guerra con la Persia. In seguito, il Re invi\u00f2 contingenti terrestri e marittimi a scopo punitivo affidandoli ai comandanti: Dati e Artaferne contro l'isola di Nasso; la reazione di prepotenza di Dario non fece altro che indurre in Grecia un profondo timore e le isole Cicladi \"cogliendo la palla al balzo\" si schierarono a favore dei persiani. Il contingente mosse poi verso Eretria, che fu assediata e distrutta. Infine, si diresse verso Atene, approd\u00f2 nella baia di Maratona, dove fu poi raggiunto da dei contingenti ateniesi e plateesi. Nella successiva battaglia di Maratona i Greci ottennero una decisiva vittoria sull'avversario, che comport\u00f2, dopo un tentativo d'aggiramento di Capo Sunio, la ritirata di quest'ultimo verso l'Asia.\nLa seconda guerra persiana.\nDario non si diede per vinto, cominci\u00f2 a radunare una nuova enorme armata con la quale sperava di poter ritentare l'impresa: lo scoppio, nel 486 a.C., di una rivolta in Egitto lo costrinse tuttavia a rimandare la spedizione. Nello stesso anno mor\u00ec il Re ancora nel bel mezzo dei preparativi, a lui succedette Serse I che dom\u00f2 la sollevazione e port\u00f2 avanti i sogni di Dario arruolando nuovi uomini provenienti da tutto l'impero. L'entit\u00e0 di un cos\u00ec gran numero di armati non giov\u00f2 di certo gli spostamenti a Serse che decise di passare l'Ellesponto per mezzo di un ponte di navi, creando cos\u00ec il primo collegamento tra Europa e Asia. Sulla strada dei suoi predecessori, dei loro sbagli e delle loro scelte, prefer\u00ec creare anche un canale per \"tagliare\" l'istmo del monte Athos, di fronte al quale la flotta di Mardonio era stata affondata dodici anni prima. Questi due progetti (481-480 a.C.) esemplificarono al meglio quell'ambizione tipica dell'impero achemenide, propositi che puntavano in alto ed erano sicuramente favoriti dalla ricchezza dell'\"erario\" persiano. All'inizio del 480 a.C., completati i preparativi, l'armata inviata dalle satrapie d'oriente venne raccolta a Sardi e venne fatta marciare alla volta dell'Europa.\nNel frattempo, a partire circa dal 485 a.C., gli Ateniesi, che subodoravano gi\u00e0 i sentimenti di rivincita persiani, si prepararono a sostenere una nuova guerra contro Persiani: nel 482 a.C. fu presa la decisione, sotto l'iniziativa di Temistocle, di allestire una flotta di triremi, usufruendo degli introiti delle miniere del Laurio, che sarebbe stata necessaria per competere cogli invasori nelle battaglie navali. Tuttavia, gli Ateniesi non avevano un numero di militari sufficientemente elevato per poter competere coi Persiani sia sul fronte marittimo sia sul fronte terrestre: perci\u00f2 gran parte di loro si un\u00ec per costituire una lega panellenica. Fu in occasione di un congresso tra le polis greche nel tardo autunno di quell'anno, a Corinto, che la lega mosse i suoi primi passi. Questa aveva la facolt\u00e0 di inviare ai vari membri richieste d'aiuto e di usare le truppe di quelli, dopo consultazione, per la difesa dei punti strategici. Ci\u00f2 fu notevole per il mondo greco, particolarmente frammentato, soprattutto perch\u00e9 molte delle polis firmatarie dell'accordo erano formalmente in guerra tra loro.\nInizialmente il congresso concord\u00f2 sul difendere la Valle di Tempe, ai confini con la Tessaglia, per bloccare l'avanzata di Serse. Tuttavia, arrivati sul luogo, i contingenti greci furono informati da Alessandro I di Macedonia del fatto che il passaggio sarebbe potuto essere aggirato per mezzo del passo presso il moderno centro di Sarantaporo e che i contingenti persiani fossero numerosissimi. Dopo poco, ricevettero la notizia che Serse aveva appena superato l'Ellesponto: venne quindi adottata una seconda e duplice strategia con la quale si suppose che il passo delle Termopili sarebbe stato il luogo migliore per trincerarsi nell'attesa degli invasori. In secondo luogo, per evitare un accerchiamento navale a sud del passo, la lega panellenica decise di bloccare il re e il suo esercito nei pressi dello stretto dell'Artemisio. Questa duplice strategia fu adottata sotto approvazione del congresso. Tuttavia, le polis del Peloponneso, tra le quali Sparta, mandarono contingenti a difendere anche l'istmo di Corinto. Come noto il contingente greco inviato alle Termopili, in decisa inferiorit\u00e0 numerica, dopo aver opposto resistenza per tre giorni venne aggirato per mezzo di un sentiero montano. Ritiratisi molti dei militari, altri, tra i quali sicuramente gli Spartani e i Tespiesi, continuarono a opporre resistenza ma, attaccati su due fronti, vennero uccisi in massa. La simultanea battaglia combattuta presso Capo Artemisio non diede un vincitore poich\u00e9, informati dell'esito del contestuale combattimento, i Greci si ritirarono.\nFonti.\nLa principale fonte primaria relativa alle Guerre persiane \u00e8 lo storico greco Erodoto, ritenuto non erroneamente il padre della storia moderna, nato nell'anno 484 a.C. ad Alicarnasso e quindi coevo di Serse e della sua spedizione. Scrisse la sua opera \"Storie\" (, \"Historiai\") in un arco di tempo compreso approssimativamente tra il 440 e il 430 a.C., cercando di identificare le origini delle Guerre Persiane, allora considerate un evento relativamente recente, essendosi queste concluse in modo definitivo solo nel 450 a.C.. L'approccio che Erodoto ha nel narrare tali avvenimenti non \u00e8 paragonabile con quello dei moderni storici, dato che utilizza uno stile romanzesco: tuttavia, \u00e8 possibile identificarlo come il fondatore del metodo storico moderno, perlomeno per quanto concerne la societ\u00e0 occidentale. Infatti, come disse Tom Holland, \"per la prima volta, un cronista si mise a rintracciare le origini di un conflitto non appartenente a un tempo cos\u00ec passato da poter essere detto fantasioso, non per volont\u00e0 o per desiderio di qualche divinit\u00e0, non per la pretesa di un popolo di prevedere il destino, ma mediante spiegazioni che avrebbe potuto verificare personalmente.\"\nAlcuni storici antichi successivi a Erodoto, pur avendo seguito le orme lasciate dal celebre storico, cominciarono a criticare il suo operato: il primo di questi fu Tucidide, che defin\u00ec i suoi testi come quelle di un poeta che \"nell'esaltazione del canto amplia ogni particolare facendolo prezioso\" e di un cronista dedito \"pi\u00f9 al diletto dell'ascolto, che a severa indagine della verit\u00e0\". Tuttavia, Tucidide scelse di cominciare le proprie ricerche storiografiche laddove Erodoto aveva terminato, ossia a partire dall'assedio della \"polis\" di Sesto, ritenendo evidentemente che il suo predecessore avesse svolto un lavoro non bisognoso di revisione o di riscrittura. Pure Plutarco critic\u00f2 l'operato di Erodoto nella sua opera Sulla malignit\u00e0 di Erodoto, descrivendo lo storico greco come vicino ai barbari: questa osservazione permette per\u00f2 di comprendere e apprezzare il tentativo di imparzialit\u00e0 storica promosso da Erodoto, che non si schier\u00f2 eccessivamente dalla parte degli opliti ellenici.\nUlteriori critiche a Erodoto vennero mosse nel panorama culturale dell'Europa rinascimentale, a dispetto delle quali i suoi scritti rimasero per\u00f2 molto letti. Tuttavia, Erodoto venne riabilitato e riprese a essere ritenuto affidabile durante il XIX secolo, quando ritrovamenti archeologici confermarono la sua versione degli eventi. L'opinione oggi prevalente in relazione all'operato di Erodoto \u00e8 quella che lo legge come un lavoro s\u00ec notevole sotto il profilo storico, ma meno affidabile per quanto concerne l'esattezza delle date e la quantificazione dei contingenti stanziati per i vari scontri. Tuttavia, vi sono ancora alcuni storici che ritengono il lavoro compiuto dallo storico greco come non affidabile, frutto di elaborazioni personali.\nCercando di fornire un giudizio globale, \u00e8 difficile negare che la sua ingenuit\u00e0, a tratti vicina all'acriticit\u00e0, l'inesperienza tattica, politica e strategica, e le digressioni su argomenti secondari siano difetti che ben giustificano il disprezzo in cui si imbatt\u00e9 nelle epoche successive. Tuttavia, bisogna tenere conto di questi elementi (che, combinati con la raccolta sostanziosa di fonti, lo collocano tra l'orale tradizione omerica e quella analitica di Tucidide) inquadrandoli nel contesto intellettuale e letterario a lui contemporaneo. Inevitabile fu la fusione tra il mitico e lo scientifico in un'epoca in cui i due generi non erano ancora sufficientemente distinti e in cui, per di pi\u00f9, l'astrazione nello scritto era al suo stadio primitivo. Per far fronte a questa necessit\u00e0 di concretizzazione (per le strategie politiche e militari) ricorse quindi ai dialoghi, che potrebbero essere tanto inventati, quanto frammenti tramandati per via orale.\nUn altro storico che scrisse in relazione a questi combattimenti \u00e8 stato Diodoro Siculo, storico siciliano in attivit\u00e0 durante il I secolo a.C. e noto in particolar modo per la sua opera di storia universale nota come Bibliotheca historica, nella quale tratt\u00f2 tale tematica appoggiandosi agli studi gi\u00e0 compiuti dallo storico greco Eforo di Cuma. Gli scritti provenienti da tale fonte non si discostano dai dati forniti da Erodoto. Anche altri autori toccarono questa tematica nei loro scritti, pur non approfondendola e senza fornire resoconti numerici: Plutarco, Ctesia di Cnido e il drammaturgo Eschilo che fu presente in questa battaglia. Anche reperti archeologici, inclusa la Colonna serpentina, confermano le affermazioni di Erodoto.\nDatazione.\nLa successione degli eventi relativa a questo scontro \u00e8 di difficile ricostruzione. Erodoto espone il conflitto come immediatamente successivo alla presa di Atene, ma non esplicita questa informazione in alcun passaggio. Se il duplice scontro delle Termopili e dell'Artemisio avvenne in settembre, \u00e8 possibile che anche questo scontro si sia verificato in quel mese, ma bisogna tenere in considerazione che i Persiani impiegarono due o tre settimane a catturare Atene, sistemare la flotta e far rifornimenti. Erodoto suggerisce inoltre che le Carnee e i Giochi olimpici fossero gi\u00e0 trascorsi. Con la battaglia di Salamina la storia ricorda un altro grande successo greco: la battaglia di Imera, a seguito della quale Gelone, tiranno di Siracusa, e gli Akragantini, comandati da Terone, sconfissero definitivamente i Cartaginesi. La battaglia, secondo Erodoto, si disput\u00f2 nel medesimo giorno di quella di Salamina.\nForze in campo.\nFlotta greca.\nNonostante la flotta di fatto fosse controllata da Temistocle, la cui citt\u00e0 forniva la maggior parte delle navi, formalmente il comandante della spedizione era lo spartano Euribiade, in conformit\u00e0 con quanto deliberato dalla lega panellenica. Quando Temistocle cerc\u00f2 di aggiudicarsi il comando della spedizione, altre citt\u00e0 della Grecia, con grande esperienza in fatto di navigazione, non furono d'accordo e, come compromesso, fu dato il comando a Euribiade, anche se la storia affibbia a Sparta il predominio terrestre e ad Atene quello navale.\nNell'opera erodotea.\nDopo aver indicato il numero delle unit\u00e0 inviate dai vari alleati, per un totale di 366 triremi e 5 pentecontere e quindi di 371 unit\u00e0 complessive, Erodoto si contraddice, dicendo che le navi, eccettuate le pentecontere, fossero 378, numero pi\u00f9 vicino comunque a quello della flotta nel suo complesso che a quello della flotta senza pentecontere. In un secondo momento, Erodoto afferma che si aggiunsero alla spedizione altre due navi provenienti dalle linee persiane, che avevano da quelle defezionato, portando cos\u00ec il numero delle navi, sempre escluse le pentecontere, a 380 o, secondo i calcoli dei moderni, a 373.\nBisogna comunque considerare che Erodoto non dice esplicitamente che tutte le sue ipotetiche 378 navi combatterono a Salamina. Si \u00e8 comunque supposto che la differenza tra la somma fornita da Erodoto e quella ottenuta per computazione sia dovuta a problemi di calcolo: Erodoto incluse nelle sue 378 unit\u00e0 anche 12 navi di Egina, citate nella sua opera ma che non presero parte alla battaglia, rimanendo a presidiare i propri territori.\nFlotta persiana.\nIl numero di 1207 \u00e8 attestato in una fonte molto vicina agli eventi, ossia la rappresentazione teatrale \"I Persiani\" di Eschilo (risalente al 472 a.C.) e tende oggi a ricevere pi\u00f9 credito rispetto agli altri numeri. A causa della discordanza delle fonti storiche (che citano comunque numeri abbastanza simili), alcuni storici moderni appaiono inclini ad accettare questa cifra come il numero identificante i contingenti a disposizione dei Persiani all'inizio della seconda guerra persiana; altri non accettano questa cifra e, poich\u00e9 1207 sembra un richiamo al Catalogo delle Navi dell'Iliade, generalmente sostengono che i Persiani potessero far passare attraverso l'Egeo non pi\u00f9 di 600 navi da guerra. In ogni caso, pochissimi storici accettano che questo numero si sia mantenuto invariato sino alla data di questo scontro: la maggior parte sostengono che alla battaglia fosse presente uno squadrone di circa 600-800 navi. Questa approssimazione si ottiene tenendo in considerazione il numero approssimativo di navi persiane sopravvissute alla battaglia di Capo Artemisio (circa 550) e le proporzioni dei rinforzi forniti dopo di essa (per circa 120 unit\u00e0). Questa \u00e8 la composizione della flotta, nazionalit\u00e0 per nazionalit\u00e0, in cui si riconoscono gli storici che accettano come attendibile il numero di navi attestato in Eschilo.\nAntefatti.\nLa partenza dall'Artemisio e l'avanzata persiana.\nDopo la partenza da capo Artemisio, Temistocle lasci\u00f2 scritte indirizzate agli Ioni che militavano nella flotta persiana su tutte le fonti presso le quali si sarebbero fermati, domandando loro di far defezione a favore della parte greca.\nSecondo Erodoto, queste iscrizioni avevano uno straordinario valore strategico: se non fossero state svelate al re, gli Ioni e i Cari sarebbero potuti passare dalla parte degli altri Greci, mentre, se fossero state rivelate, Serse avrebbe cominciato a sospettare di loro, escludendoli dai combattimenti e diminuendo quindi il numero delle unit\u00e0 a sua disposizione. Quando gli Elleni si furono ritirati, i Persiani si diressero a Istiea e fecero razzie nelle sue campagne.\nFurono i Tessali a far da guida ai Persiani nella loro marcia di avvicinamento ad Atene. Dopo aver attraversato senza danneggiamenti la Doride, i cui popoli erano loro alleati, i Persiani razziarono la Focide, poich\u00e9 i Focesi, ora ritiratisi sulla cima del Parnaso, erano l'unico popolo della regione a non essersi sottomesso a loro. Dopo aver ucciso molti abitanti di quei luoghi, le truppe presso Panopea, citt\u00e0 beota poi incendiata, si divisero: i pi\u00f9, attraversando la Beozia senza danneggiamenti, si diressero verso Atene, mentre un contingente pi\u00f9 ridotto si diresse verso il santuario di Delfi per depredarlo, facendo razzie nei territori circostanti.\nI Persiani vi arrivarono quando quasi tutti gli abitanti di Delfi, interpellato il loro dio, si erano rifugiati sul Parnaso: secondo Erodoto, rinvenute armi sacre davanti al tempio, gli aggressori vennero terrorizzati dallo scoppio di un temporale e dallo staccarsi di due cime dal Parnaso: approfittando del loro terrore, furono gli abitanti del luogo ad attaccarli e a provocarne la fuga, che, secondo la leggenda, fu caratterizzata dall'inseguimento dei contingenti da parte di due eroi indigeni.\nL'evacuazione di Atene.\nLa flotta panellenica si diresse verso Salamina, sotto richiesta degli Ateniesi, poich\u00e9 si potesse deliberare sul da farsi e potesse essere ultimata l'evacuazione della loro citt\u00e0, portando le donne e i bambini a Trezene, a Salamina e a Egina. Nel frattempo, con gran delusione degli Ateniesi, i Peloponnesiaci non stavano difendendo la Beozia, ma si erano ritirati all'altezza dell'istmo di Corinto. Ufficializzato l'ordine d'evacuazione, esso venne eseguito in modo eccezionalmente rapido. Sicuramente un elemento che indusse gli Ateniesi alla fuga fu il fatto che una sacerdotessa, vedendo che le offerte mensili al gran serpente che vigilava l'acropoli non erano state consumate, disse che la dea stessa aveva abbandonato la rocca. Direttasi la flotta ateniese a Salamina, venne qui raggiunta da quella alleata: le navi che combatterono, sotto il comando dello spartano Euribiade, tra le quali le pi\u00f9 equipaggiate erano quelle ateniesi, erano pi\u00f9 numerose di quelle coinvolte nel precedente scontro.\nUna volta che tutte le navi furono giunte a Salamina, si tenne un consiglio di guerra tra i comandanti, nel quale, sotto concessione di Euribiade, tutti ebbero diritto di indicare il sito dove avrebbero preferito dar battaglia: la maggior parte di loro propose di guerreggiare nel Peloponneso, veleggiando verso l'istmo di Corinto, perch\u00e9, in caso di sconfitta, avrebbero potuto raggiungere pi\u00f9 facilmente le proprie citt\u00e0, evitando l'assedio.\nLa presa di Atene.\nL'annuncio della venuta dei Persiani nell'Attica e delle razzie ivi commesse giunse mentre si stava tenendo la consultazione fra i generali greci: per arrivarvi erano state date alle fiamme Tespie e Platea, uniche citt\u00e0 beote che non s'erano schierate col gran Re. Gli unici Ateniesi rimasti in citt\u00e0 al momento della presa da parte dei Persiani erano presso l'acropoli, che era stata da loro fortificata con tavole di legno ritenendo essi di aver dato s\u00e8guito all'oracolo secondo il quale \"il muro di legno sarebbe stato imprendibile\".\nI molti Persiani accampati sull'Areopago non riuscirono a sconfiggere facilmente i pochi che s'erano l\u00ec barricati, pur lanciando contro di loro frecce incendiarie. Ma alla fine riuscirono a prendere la rocca salendo per una parete scoscesa: quando li videro, molti Ateniesi si suicidarono, altri, rifugiatisi nel santuario di Aglauro, bench\u00e9 supplici vennero trucidati. Incendiata la cittadella e occupata Atene, Serse mand\u00f2 ad Artabano un messaggio riportante il suo successo (facendo nascere a Susa grandi festeggiamenti) e fece sacrifici forse temendo di esser punito dagli dei per aver profanato un santuario: quando quanti erano stati incaricati di effettuarli salirono sull'acropoli, videro che dall'Ulivo sacro precedentemente incendiato era nato un germoglio.\nIl consiglio di guerra greco.\nDopo che fu annunciata la presa di Atene, furono numerosi i generali che si ritirarono, mentre quanti rimasero decisero di combattere per difendere l'istmo di Corinto. Quando si stavano per imbarcare, Temistocle, secondo Erodoto consigliato dall'ateniese Mnesifilo, recatosi da Euribiade, lo persuase, dicendo che in caso di partenza ci sarebbe stata una defezione di massa.\nDopo un bisticcio tra Temistocle e Adimanto, il primo espose ai colleghi la sua teoria, senza per\u00f2 alludere alla speculazione da lui fatta in presenza di Euribiade, dicendo invece che lo spostare la battaglia all'istmo, contrariamente al combatterla presso Salamina, avrebbe causato la perdita di Salamina, Megara ed Egina, permesso ai Persiani di avanzare ulteriormente e di avvicinarsi al Peloponneso e costringendo i Greci a combattere in mare aperto, in condizioni sfavorevoli. Riflettendo su quanto appreso all'Artemisio, Temistocle pens\u00f2 che una battaglia in spazi ristretti li avrebbe avvantaggiati.\nDopo una replica stizzita di Adimanto, che offese Temistocle dicendo che, persa Atene, non avrebbe avuto pi\u00f9 patria; quest'ultimo gli aveva rivelato che la superficie coperta dalla flotta ateniese era maggiore di quella di Corinto. Dopo aver minacciato Euribiade di ritirare tutte le proprie truppe, Temistocle fece passare definitivamente il generale spartano dalla sua parte. Furono quindi innalzate offerte agli d\u00e8i e la flotta fu spostata a Salamina.\nIl consiglio di guerra persiano.\nArrivate le truppe Persiane a Falero sei giorni dopo la conquista di Atene, Serse vi si rec\u00f2 per accordarsi coi generali della flotta, comandanti e tiranni delle singole citt\u00e0, mandando Mardonio da ciascuno di loro per sentire quale fosse il parere dei suoi subalterni; tutti prediligevano, con la sola eccezione di Artemisia, regina di Alicarnasso, l'attacco. Nel suo discorso a Mardonio, quella disse che il re si sarebbe dovuto accontentare dei risultati conseguiti, senza rischiare una battaglia navale, poich\u00e9 in quel contesto gli avversari erano pi\u00f9 potenti e perch\u00e9, avanzando verso il Peloponneso senza combattere per mare, avrebbe potuto disperdere gli eserciti delle singole citt\u00e0. Quando tutti i pareri furono riferiti a Serse, quello decise di seguire quello della maggioranza, senza punire Artemisia e credendo che il non aver conseguito la vittoria nel precedente scontro fosse dovuto alla sua assenza.\nLa vigilia dello scontro.\nDopo la partenza dei Persiani verso Salamina, i Peloponnesiaci temevano di essere assediati sull'isola, contrariamente alle certezze di Temistocle sulle condizioni favorevoli. Nel contempo, le unit\u00e0 terrestri dei Persiani vennero inviate verso l'Istmo, in previsione di ci\u00f2 i Peloponnesiaci, Lacedemoni, Arcadi, Elei, Corinzi, Sicioni, Epidauri, Fliasi, Trezeni, Ermionei, sotto il comando di Cleombroto, non essendo neutrali o parteggianti per gli invasori, stavano cercando di rendere invalicabili gli accessi, con l'edificazione di una muraglia e la distruzione dell'unica via di accesso: da questa strategia, per\u00f2, trapelarono dei difetti visto che non era stata allestita neanche una nave per contrastare il trasporto dell'esercito via mare, oltre le fortificazioni dell'istmo.\nDopo la discussione sul da farsi tra i vari comandanti del Peloponneso, essi si riunirono in assemblea e si decise di salpare alla volta del Peloponneso, contro la volont\u00e0 dei Megaresi, degli Egineti, degli Ateniesi e dello stesso Euribiade. Quando Temistocle vide che la sua decisione stava venendo rimessa in discussione, usc\u00ec dal consiglio e invi\u00f2 il servo e pedagogo Sicinno dai Persiani, per dir loro che il suo padrone aveva appena cambiato fazione, parteggiando ora per loro, e che i nemici, in lotta intestina, stavano pensando di ritirarsi e di difendersi ognuno con le proprie armi. Nel dar luogo a questo sotterfugio, sembra che Temistocle abbia tentato di portare invece i Persiani alla definitiva rovina, attirandoli dentro lo stretto. Il fatto che gli Ateniesi fossero almeno in apparenza disposti a passare al nemico entusiasm\u00f2 Serse, che proprio quella cosa si voleva sentir dire, ritenendo che, schieratisi gli Ateniesi al suo fianco, sarebbe stato in grado di distruggere il resto della flotta nemica. I generali persiani, allora, fecero circondare Salamina dalla flotta e occupare lo stretto (a partire da sud), affinch\u00e9 gli Elleni fossero stretti e impediti tra loro da un assedio serratissimo. A un altro reparto della flotta persiana, fu invece comandato di occupare l'isoletta di Psittalia, tra Salamina e la costa, perch\u00e9 recuperasse i corpi dei compatrioti fornendo soccorso e finisse i nemici arrivati l\u00ec per la corrente. I Persiani, a causa dei lavori notturni, non poterono riposare e si presentarono stanchi allo scontro.\nMentre i generali del Re cercavano di incalzare la flotta avversaria, gli ignari comandanti greci continuavano, invece, la loro riunione. Aristide, generale ostracizzato dal popolo ma richiamato ai primi sentori della guerra, si rec\u00f2 da Temistocle e, chiamatolo in disparte, lo inform\u00f2 dell'assedio persiano, dicendo che neanche se i suoi uomini avessero voluto avrebbero potuto ritirarsi. Dopo aver specificato come l'assedio persiano fosse stato favorito dalle scelte fallaci di Temistocle, questo invit\u00f2 Aristide a riferire lui stesso la notizia ai generali, affinch\u00e9 quelli non credessero che stesse mentendo per interesse. Riferita a tutto l'esercito l'evoluzione della situazione, i generali greci si interessarono pi\u00f9 che altro a una trireme che solo allora era arrivata da Tenea dopo aver disertato dall'esercito persiano.\nSerse, preparandosi al gran momento di gloria, ordin\u00f2 che un trono fosse posto sulle pendici del monte Egaleo, sovrastante lo stretto, per assistere allo scontro da una posizione privilegiata e per poter scrutare le mosse del suo esercito e visualizzare i comandanti che si fossero distinti. Solo in Giustino, affermazione comunque molto pi\u00f9 dubbia rispetto alle altre, il Gran Re appare in osservazione dal lido vicino ad Atene con parte delle navi vicino a s\u00e9.\nLe cause dell'attacco persiano.\n\u00c8 difficile esporre con esattezza cosa indusse i persiani ad attaccare, ma la convinzione che nessuno dei due abbia attaccato senza ragione, sembrerebbe plausibile.\nPresunti contrasti tra gli Alleati, che sarebbero potuti essere un inganno, potrebbero essere stati progettati per indurre i Persiani ad attaccare. In caso opposto, questi malumori potrebbero essere stati causati dall'aggressivit\u00e0 persiana, che tale semplicit\u00e0 vide nell'annichilire ci\u00f2 che rimaneva di greco, pensando, gi\u00e0 dalla conquista di Atene, che poca o nulla sarebbe stata la resistenza.\nLa marina alleata era in grado di preparare l'attacco per il giorno seguente, mentre i Persiani avevano sprecato la notte trascorrendola in mare attendendo la ritirata dei nemici. La mattina successiva, i Persiani navigarono attraverso lo stretto per attaccare la flotta greca; non \u00e8 chiaro quando, perch\u00e9 e come fu presa la decisione, ma \u00e8 certo che furono gli aggressori ad attaccare.\nConsiderazioni sul piano tattico-strategico.\nI Greci riescono a danneggiare i Persiani rallentandoli.\nNel complesso la strategia persiana per l'invasione del 480 a.C. era di schiacciare i Greci con una invasione massiccia, e di completare la campagna di conquista in una sola stagione. Al contrario, i Greci cercarono di far l'uso migliore possibile delle loro forze difendendo luoghi stretti e di lasciare i nemici sul campo di battaglia il maggior tempo possibile. Serse ovviamente non si attendeva una tale resistenza, e avrebbe voluto arrivare prima sul campo di battaglia, evitando di aspettare per quattro giorni presso le Termopili. Il tempo era allora una cosa fondamentale per i Persiani poich\u00e9 le proporzioni immense dell'esercito rendevano impossibile prolungare troppo a lungo la spedizione e poich\u00e9 non era sicuro per la stabilit\u00e0 del proprio potere che Serse stesse ai margini del proprio impero cos\u00ec a lungo.\nApparente ineluttabilit\u00e0 dello scontro.\nLa battaglia delle Termopili aveva mostrato che un attacco frontale contro una posizione ben difesa dai Greci era inutile; ora che i panellenici fortificavano l'Istmo c'erano poche possibilit\u00e0 di conquistare il resto della Grecia via terra. Tuttavia, come parimenti dimostrato dal recente scontro, se i Greci fossero stati aggirati, a causa del ridotto numero di truppe sarebbero potuti essere annientati. Ma un aggiramento delle linee greche avrebbe richiesto l'uso della flotta persiana e quindi il precedente annientamento di quella greca. Inoltre, se Serse avesse distrutto la flotta panellenica, si sarebbe trovato in una condizione tale da costringere la Grecia a cedere; questa sembrava la sola speranza di poter concludere la campagna in quella stagione. Viceversa coll'evitare l'annientamento o ancor meglio coll'infliggere danni ai nemici (come auspicato da Temistocle), i Greci potevano effettivamente contrastare l'invasione. Tuttavia, non era necessario sotto il profilo strategico che i Persiani combattessero questa battaglia, infatti, la marina persiana, ormai gi\u00e0 sicura di vincere, avrebbe potuto seguire la propria strada e propri piani se non avesse sfruttato l'occasione \"favorevole\" di discordia tra i Greci fatta notare loro dal servo di Temistocle.\nI Persiani puntano tutto sulla battaglia navale.\nLa flotta persiana era abbastanza imponente da poter contemporaneamente ostruire ambo gli accessi allo stretto di Salamina, intrappolandovi la flotta greca, e da mandare navi verso le coste del Peloponneso per farvi sbarcare contingenti persiani. Tuttavia, all'approssimarsi dello scontro, entrambe le parti erano preparate a rischiare tutto puntando su una battaglia navale, nella speranza che gli equilibri bellici, alterandosi, favorissero in modo decisivo un vincitore.\nConfronto tra i due equipaggi.\nI Persiani presentavano dei vantaggi tattici, dal momento che erano in vantaggio numerico e disponevano di navi \"che navigavano meglio\": questa espressione erodotea pu\u00f2 esser intesa come un'allusione alla superiorit\u00e0 dell'equipaggio persiano rispetto a quello greco, dovuta al fatto che il secondo fosse inesperto poich\u00e9 le triremi ateniesi, che costituivano buona parte della flotta, erano state costruite solo nel 483 a.C. sotto deliberazione del popolo ateniese persuaso da Temistocle. \u00c8 importante notare che nonostante l'inesperienza dell'equipaggio ateniese, le triremi costruite di recente si sarebbero dimostrate fondamentali nell'imminente scontro con la Persia.\nLe tattiche navali pi\u00f9 comuni nell'area mediterranea a quel tempo consistevano nello speronare (poich\u00e9 le triremi erano equipaggiate con uno sperone a prua) o nell'abbordare la nave nemica (il che trasformava lo scontro navale in una sorta di battaglia campale). I Persiani e i Greci d'Asia in quel periodo cominciavano ad usare la tecnica nota come \"diekplous\", che prevedeva probabilmente che le barche avanzassero in colonna lungo la linea nemica per tranciare i remi delle navi avversarie e speronarle quando fossero state rese ingovernabili. Questa manovra richiedeva marinai addestrati, e pertanto i Persiani erano pi\u00f9 propensi ad usarlo, mentre gli Alleati dovettero studiare delle tecniche per contrastare questa strategia.\nConfronto tra le due flotte.\nC'\u00e8 stata una grossa discussione su come fossero le rispettive flotte e quali vantaggi presentassero l'una rispetto all'altra. Elemento da tenere in grande considerazione \u00e8 il fatto che le navi greche fossero pi\u00f9 pesanti, e di conseguenza meno manovrabili. La causa di questo pesar di pi\u00f9 \u00e8 incerta; forse le navi greche erano pi\u00f9 pesanti a livello di struttura o, essendo state costruite di recente, erano costruite di un legno ancora ricco d'acqua (ma non vi \u00e8 alcuna prova a favore di questa teoria); il loro esser pi\u00f9 pesanti potrebbe essere dovuto al fatto che quanti erano a bordo erano armati come opliti, e venti uomini armati come tali pesano circa due tonnellate. Questa maggior pesantezza, qualunque sia la sua causa, impediva alle navi greche di utilizzare la tecnica detta \"diekplous\". \u00c8 inoltre probabile che gli alleati avessero marinai extra a bordo se le loro navi erano meno manovrabili: per loro la tecnica migliore rimaneva quella dell'abbordaggio, che tuttavia rendeva le navi ancora pi\u00f9 pesanti. Bisogna per\u00f2 evidenziare come il maggior peso desse anche dei vantaggi ai Greci, che riuscirono altres\u00ec, durante la battaglia dell'Artemisio, a catturare navi nemiche invece che affondarle: \u00c8 stato suggerito che il maggior peso delle navi greche permettesse di resistere meglio ai venti che soffiavano al largo di Salamina e all'uso dei rostri da parte dei nemici.\nIl campo di battaglia.\nParlando sotto il profilo tattico, una battaglia in alto mare, a causa delle loro superiorit\u00e0 numerica e esperienza, sarebbe stata preferibile per i Persiani. Per i Greci, l'unica realistica speranza di una vittoria decisiva risiedeva nell'attirare i Persiani in uno spazio circoscritto, dove il numero degli aggressori avrebbe quanto meno costituito un vantaggio minore. Nella battaglia dell'Artemisio s'era cercato di operare in questo senso, tentando di attirare i nemici in uno spazio ristretto annullando cos\u00ec la sproporzione numerica, ma ci si era resi conto del fatto che sarebbe servito uno spazio ancora pi\u00f9 stretto per dar forma a una rotta definitiva per il nemico. Il navigare della flotta persiana lungo lo stretto di Salamina per scendere a battaglia conferiva vantaggi ai Greci, che vedevano nelle proprie mani la sorte dei nemici: forse i Persiani non si sarebbero arrischiati a far tanto se non fossero stati, in conseguenza del messaggio (quindi fondamentale nell'esito dello scontro) inviato per mezzo di Sicinno da Temistocle, sicuri di una resa della flotta avversaria.\nLa battaglia.\nLa battaglia di Salamina in s\u00e9 e per s\u00e9 non \u00e8 ben descritta dalle fonti antiche e nessuno, tranne forse Serse, che si trovava sul Monte Egaleo, si rese conto nel corso dello scontro di come stessero virando gli equilibri bellici. Si \u00e8 giunti quindi pi\u00f9 a formulare una serie di teorie che a ricostruire un puntuale resoconto.\nDisposizione degli eserciti.\nSchieramento della flotta greca.\nNella flotta panellenica sulla sinistra, verso occidente e nello specifico verso Eleusi, si trovavano gli Ateniesi, dirimpetto ai Fenici; sulla destra, verso oriente e nello specifico verso il Pireo, dirimpetto agli Ioni, si trovavano probabilmente gli Spartani, nonostante Diodoro Siculo dica che questa area fosse occupata dagli Egineti e dai Megaresi; al centro si trovavano i restanti contingenti.\nProbabilmente questo schieramento si dispose su due file, dal momento che lo stretto sarebbe stato troppo piccolo per ospitare una sola linea di navi. Secondo la ricostruzione di Erodoto, queste due file erano disposte in direzione nord-sud: la loro estremit\u00e0 settentrionale toccava probabilmente l'isoletta oggi nota come di San Giorgio, mentre quella meridionale Capo Vavari, sull'isola di Salamina. Diodoro suggerisce invece che la flotta fosse allineata in direzione est-ovest, toccando sia le coste di Salamina che quelle nelle prossimit\u00e0 del Monte Egaleo. Tuttavia, \u00e8 improbabile che gli Alleati avessero deciso di rivolgere un lato del loro schieramento in direzione di un territorio occupato dai Persiani.\nSchieramento della flotta persiana.\nNella flotta persiana sulla destra, verso occidente e nello specifico verso Eleusi e verso l'Egaleo, si trovavano i Fenici, dirimpetto agli Ateniesi; sulla sinistra, verso oriente e nello specifico verso il Pireo, dirimpetto agli Spartani, o in alternativa ai Megaresi o agli Egineti, si trovavano gli Ioni; al centro si trovavano i restanti contingenti. Secondo Eschilo, la flotta persiana era schierata su tre linee.\nSembra abbastanza sicuro che la flotta persiana fosse stata mandata a bloccare l'uscita meridionale dallo stretto la sera prima della battaglia. Erodoto sostiene che la flotta persiana entr\u00f2 nello stretto nottetempo, pianificando di catturare gli Alleati durante la loro ritirata. Vi sono discordie tra gli storici su come si debba giudicare questa affermazione di Erodoto: alcuni la ritengono falsa, affermando che fosse difficile manovrare in spazi cos\u00ec ristretti di notte; altri accettano la versione di Erodoto. Ci sono quindi due possibilit\u00e0 riguardo a questo avvenimento.\nIndipendentemente da quanto fecero, sembra probabile che i Persiani ruotarono la loro flotta al largo di Capo Vavari per schierarsi parallelamente ai nemici (ossia in direzione nord-sud), dal momento che erano entrati nello stretto con allineamento est-ovest per bloccare l'uscita. Lo scontro volse, quindi, i Persiani di fronte a Salamina e i Greci con l'Attica davanti agli occhi Diodoro dice che la flotta egizia fu mandata a circumnavigare Salamina per bloccare l'uscita settentrionale dello stretto (nota anche come Canale di Megara). Se Serse voleva intrappolare definitivamente gli Alleati, questa manovra aveva senso, specialmente se non stava aspettando i nemici per combattere. Tuttavia, Erodoto non menziona questo aspetto e forse allude alla presenza degli Egizi nella battaglia principale, facendo credere ad alcuni storici che si tratti di un errore; tuttavia, altri accettano come vera la separazione della flotta persiana. Come gi\u00e0 accennato, Serse aveva posizionato anche 400 truppe sull'isola nota come Psittalia, al centro dell'uscita meridionale dello stretto, per uccidere i Greci che vi fossero arrivati trascinati dalla corrente come effetto di naufragio.\nLa fase d'apertura.\nIndipendentemente da quando i Persiani fossero entrati nello stretto, essi non mossero per attaccare i Greci prima della luce del giorno. Gli stessi Greci che, spinti da quanto raccontato dai marinai di Tenea, non erano riusciti a fuggire, stavano ascoltando le orazioni tenute loro dai vari generali, forse dopo aver avuto la possibilit\u00e0 di predisporsi per la battaglia durante le notte. Tale era la situazione particolare e tale l'orgoglio dell'esercito, che si diede molto risalto ai discorsi di Temistocle. Di l\u00ec a poco si imbarcarono, e, in men che non si dica, furono presi d'assalto dai nemici. Se, dunque, i Persiani fossero entrati nello stretto solo all'alba, gli Alleati avrebbero avuto il tempo di organizzare il loro schieramento. Eschilo sottolinea questa entrata in scena degli invasori, affermando che quando i Persiani si avvicinarono (forse ipotizzando quindi che non si trovassero nello stretto prima dell'alba), prima di vedere la flotta nemica sentirono che i Greci stavano cantando il loro inno di guerra, che riporta in questa forma:\nLo scontro delle due flotte divenne inevitabile, date le dimensioni limitate dello stretto; quella persiana si accorse ben presto di essere in svantaggio su un cos\u00ec stretto braccio di mare, poich\u00e9 lo spazio offerto era appena necessario a contenere gran parte della flotta, ma non consentiva di eseguire manovre con scioltezza, rischiando proprio di incespicarsi con la nave del proprio vicino durante le manovre. Secondo Erodoto, i Persiani in quest'occasione, pur combattendo in modo scoordinato e arrivando a perdere moltissime navi, prevalentemente per mano Ateniese ed Egineta, si dimostrarono pi\u00f9 valorosi che all'Artemisio, forse intimoriti dalla presenza di Serse. Al contrario la flotta greca, ben lontana dalla disorganizzazione, era allineata e pronta a dar origine alla controffensiva, ma decise di muoversi all'indietro. Secondo Plutarco, il muoversi indietro della flotta greca era legato alla volont\u00e0 di raggiungere una posizione migliore e inoltre di lasciar passare del tempo attendendo il soffio del vento mattutino. Esistono due teorie riguardo a come avvenne lo scoppio della battaglia: nel contesto dell'apparente ritirata greca, secondo la prima versione, fu Aminia, Ateniese, ad avanzare, raggiunto dagli alleati che si sarebbero poi lanciati contro i nemici una volta trovatosi in difficolt\u00e0; secondo la seconda, sostenuta nell'antichit\u00e0 prevalentemente dagli Egineti, era stata una loro trireme, inviata nella loro terra per far sacrifici agli Eacidi, a dar origine alla mischia. Erodoto riporta inoltre come all'inizio del conflitto, secondo alcune testimonianze, fosse comparsa una divinit\u00e0 femminile ad esortare i Greci, invitandoli a smettere di remare all'indietro.\nGli scontri.\nErodoto non fornisce un quadro unitario dello scontro, ma si concentra sulle venture dei singoli condottieri, non potendo fornire informazioni precise ma affermando comunque che in linea di massima i contingenti Greci che si dimostrarono pi\u00f9 valorosi furono proprio quello Egineta e quello Ateniese. Le triremi erano dotate a prua di rostri, coi quali era possibile affondare le imbarcazioni avversarie o quantomeno danneggiare in modo serio i loro remi. Nel caso in cui questi primi equipaggiamenti non fossero stati sufficienti, l'equipaggio avrebbe potuto abbordar la nave nemica, dando origine a un qualcosa di molto simile a una battaglia campale, cui avrebbero preso parte le rispettive fanterie che si trovavano sulle navi, opliti dalla parte dei Greci e soldati iranici dalla parte degli invasori.\nL'inizio della battaglia fu segnato dalla fuga verso nord di Adimanto, dovuta al terrore cagionatogli dallo scoppio della battaglia, seguita poi da quella di tutte le navi corinzie che imitarono il loro condottiero. Ritiratisi presso un santuario sulla costa di Salamina e raggiunti, secondo Erodoto, da un battello di provenienza sconosciuta, i soldati corinzi, i cui compatrioti e tutti i Greci, fuorch\u00e9 gli Ateniesi, dicevano di loro nell'antichit\u00e0 si fossero comportati in modo valorosissimo durante lo scontro, tornarono sul campo di battaglia solo ad azione conclusa. Se questo avvenimento si fosse realmente verificato, potrebbe essere interpretato come se queste navi avessero svolto il ruolo di un'esca mandata in ricognizione verso l'uscita settentrionale dello stretto, per vedere l'arrivo del contingente egiziano che sarebbe stato, ipoteticamente, inviato in quella direzione. Un'altra possibile motivazione per questo atteggiamento dei Corinzi, non in contrasto con la precedente, \u00e8 che siano stati mandati in quella direzione per scatenare l'attacco Persiano, facendo credere agli aggressori che i vari contingenti componenti la flotta loro avversaria fossero in rotta.\nNel campo di battaglia, essendo stata ricacciata indietro dai Greci la prima delle tre linee persiane, l'avanzata della seconda e della terza divenne molto pi\u00f9 difficoltosa. Dopo che a inizio battaglia l'ammiraglio Ariobigne, che si trovava sulla destra del proprio schieramento, fu ucciso, la flotta persiana cadde nella disorganizzazione e nello scoordinamento, tanto che il suo centro, dove si trovavano i contingenti meno potenti, venne sfondato dai Greci, che cos\u00ec divisero la flotta in due. Tale era la situazione che il contingente fenicio, che si trovava a nord dirimpetto agli Ateniesi, venne spinto contro la costa e molti vascelli si incagliarono.\nDurante lo scontro, Artemisia si comport\u00f2 in modo a tratti ambiguo, venendo poi lodata da Serse per il suo coraggio con la celebre frase \"Gli uomini mi sono diventati donne, e le donne uomini!\": inseguita da una nave attica, invece di fronteggiarla decise di attaccare in modo apparentemente inspiegabile l'imbarcazione dei Calindi, sudditi dell'impero, facendo credere ai Greci che la sua imbarcazione fosse o amica o in ritirata. Pure Serse, dall'alto dell'Egaleo, credette che la nave dei Calindi fosse Greca, anche perch\u00e9 fra quanti vennero colpiti dalla regina nessuno si salv\u00f2 per poterla accusare. Artemisia fu poi inseguita da Aminia, che non riusc\u00ec a prender la sua nave ma che forse non si spinse a tanto ignorando chi fosse la generalessa che la comandava, conosciuta la cui identit\u00e0, secondo Erodoto, avrebbe profuso tutte le sue forze nell'impresa, poich\u00e9, infine, fu messo in palio un premio di diecimila dracme a chiunque l'avesse catturata, viva o morta.\nTrattandosi di una battaglia navale, quella di Salamina non vide grandi azioni campali, eccezion fatta per la piccola manovra condotta da Aristide sull'isoletta di Psittalia, che port\u00f2 all'uccisione dei Persiani l\u00ec appostati.\nCause della ritirata persiana.\nLa ritirata della flotta persiana fu segnata, secondo Erodoto, dallo scoppio di una generale mischia, dovuta al fatto che le navi in fuga degli aggressori si misero a lottare tra di loro. Come se non bastasse, la flotta persiana venne addirittura distrutta da un'azione combinata sempre da parte degli Ateniesi e degli Egineti (protagonisti assoluti di questa resistenza al nemico), durante la quale i primi attaccarono le navi che opponevano le ultime resistenze e i secondi, appostati presso l'uscita dello stretto, assaltarono quelle che tentavano di fuggire verso il Falero. Poche navi riuscirono a giungere l\u00e0, mettendosi sotto la protezione dell'esercito terrestre. In questo complesso contesto alcuni Fenici accusarono degli Ioni di aver affondato delle loro navi ma furono i primi ad esser condannati come calunniatori perch\u00e9 Serse era stato accompagnato da Ariaramne, personaggio persiano vicino agli Ioni, e, mentre stavano esponendo a Serse il problema dei Samotraci, riuscirono ad impadronirsi di una nave attica, dimostrando il loro valore. Tuttavia, ben pochi Ioni si ritirarono durante la battaglia; molti di pi\u00f9 fuggirono invece, secondo la versione di Giustino, che riporta come questa defezione abbia grandemente influito sulla sconfitta persiana.\nLa versione di Diodoro Siculo, sui motivi che indussero Serse alla ritirata (e quindi alla sconfitta), pare oggigiorno la pi\u00f9 plausibile. Secondo lo storico, quando tutte le navi si accorsero della ritirata di quelle migliori sul campo di battaglia e meglio equipaggiate, cio\u00e8 quelle della Fenicia e di Cipro, quasi con un effetto domino tutte le altre si volsero in fuga; implicitamente, quindi, egli allude alla codardia delle prime navi fuggiasche come vera causa della sconfitta.\nPerdite.\nSecondo Erodoto, che comunque non fornisce informazioni precise, le perdite di vite e navi furono ben pi\u00f9 sostanziose tra i Persiani che tra i Greci, anche perch\u00e9 i primi, al contrario dei secondi che riuscirono, naufraghi, a raggiungere Salamina, non sapevano nuotare. Per lo storico l'anno successivo il numero di navi a disposizione dei Persiani era di 300 triremi; non va, quindi, dimenticato come le stime pi\u00f9 accreditate affermino che le navi a disposizione dei Persiani fossero 600-800, possiamo, quindi, concludere che gli aggressori ci abbiano rimesso molto rispetto ai Greci, circa 200-300 navi furono le loro perdite totali. Secondo Diodoro, invece, tra i Greci le perdite ammontarono a circa quaranta navi.\nFatti successivi.\nLa flotta persiana al Falero.\nDopo la ritirata persiana, i Greci, che temevano una controffensiva persiana, cercarono di rimorchiare i relitti rimasti in mare verso la costa, ma parte di essi vennero trasportati verso la costa dell'Attica dando compimento ad un antico vaticinio. La controffensiva persiana doveva consistere nella realizzazione di un ponte di barche o di una strada rialzata virtualmente finalizzati a trasportare le truppe di terra dall'Attica a Salamina: tale azione, da Serse ideata per far credere ai Greci che fosse intenzionato a rimaner l\u00ec e per dissuaderli dal tranciare i ponti di barche precedentemente realizzati sull'Ellesponto, venne poi abbandonata poich\u00e9 i Panellenici sorvegliavano con la loro flotta lo stretto.\nLa notizia della sconfitta fu presto spedita a Susa, il Re convoc\u00f2 un consiglio di guerra durante il quale Mardonio, che era stato un grande sostenitore della spedizione, per evitare una punizione da parte dell'imperatore, si offr\u00ec di portare a termine lui stesso con 300\u00a0000 uomini scelti la spedizione al posto del sovrano che avrebbe potuto ritornare nei propri possedimenti e cerc\u00f2 di far passare la disfatta come poco importante poich\u00e9 avvenuta durante una battaglia marittima, che a sua detta, al pari di tutte le sue simili, era meritevole di minor attenzione rispetto a una battaglia campale nel piano strategico persiano. Interrogata da Serse riguardo a ci\u00f2 che fosse meglio fare, tornare in Asia col grosso dell'esercito lasciando l\u00ec Mardonio o proseguire la campagna, Artemisia, in accordo col recondito desiderio del re, rispose che in sua analisi sarebbe stato preferibile dar seguito alla prima opzione, perch\u00e9 solo in quel modo la vita dell'imperatore si sarebbe salvata per certo e perch\u00e9, cos\u00ec facendo, ogni eventuale vittoria greca sui Persiani non avrebbe avuto lustro pari a una compiuta in presenza del re, poich\u00e9 Serse non sarebbe risultato, non partecipando alla spedizione, formalmente sconfitto, ma solo i suoi servi.\nFuga della flotta persiana.\nDopo che Artemisia si fu presa cura dei figli dell'imperatore per condurli ad Efeso, i generali della marina persiana si diressero verso l'Ellesponto per agevolare il passaggio del re per lo stretto: dopo che i Greci ne ebbero constatata l'inaspettata partenza, nonostante prima si fossero messi sulla difensiva temendo un attacco, cominciarono ad inseguire la flotta nemica, fermandosi ad Andro dove tennero consiglio. Dopo che Temistocle ebbe consigliato di allontanarsi dalla costa per precedere i Persiani tagliando cos\u00ec i ponti dell'Ellesponto, Euribiade, appoggiato da tutti gli altri generali, afferm\u00f2 che ci\u00f2 sarebbe stato controproducente perch\u00e9 cos\u00ec facendo l'imperatore, costretto a rimanere in Europa, per il sostentamento delle sue stesse truppe, avrebbe cominciato a far razzie, aggiogando a s\u00e9 popoli e riprendendo eventualmente la campagna di aggressione.\nCompreso Temistocle come non fosse possibile persuadere gli altri generali, si rivolse agli Ateniesi cercando di placare la loro ira, invitandoli a tornare a casa e esortandoli a lasciare che Serse si ritirasse, provando cos\u00ec a procurarsi sia la gloria conveniente al suo rango di salvatore della Grecia sia l'apprezzamento dell'imperatore, che riusc\u00ec ad ottenere inviandogli degli uomini affinch\u00e9 questi dicessero che era stato lui a trattenere gli altri Greci dall'inseguimento dell'esercito aggressore in fuga. Erodoto riporta inoltre come Temistocle abbia, durante il suo soggiorno ad Andro, imposto agli abitanti delle isole vicine che gli si versasse, minacciando una spedizione contro di loro, del denaro; alla sentita ricusazione da parte degli stessi abitanti, prontamente li assedi\u00f2, ma ci\u00f2 si dimostr\u00f2 totalmente vano.\nLa campagna di Mardonio (479 a.C.).\nDopo aver passato l'inverno tra Beozia e Tessaglia, concedendo cos\u00ec ai Greci di far ritorno in patria, Mardonio nel 479 a.C. riusc\u00ec a riconquistare Atene, poich\u00e9 ancora una volta l'esercito panellenico aveva deciso di porsi a difesa dell'istmo di Corinto. Avendo deciso di sconfiggere sul campo gli invasori barbari, l'esercito greco, , marci\u00f2 verso l'Attica, riuscendo a far retrocedere Mardonio che cos\u00ec pot\u00e9 condurli in un territorio pi\u00f9 ampio e favorevole: la Beozia. Fu proprio in questa regione che si disput\u00f2 la battaglia decisiva della seconda guerra Persiana, tutti i soldati di Mardonio si acquartierarono presso la citt\u00e0 di Platea, razziata l'anno precedente durante l'avanzata dello stesso esercito. I due successivi scontri, la battaglia di Platea (scontro terrestre) e la battaglia di Micale (scontro navale), quasi contemporanei, segnarono la definitiva distruzione rispettivamente del grosso dell'esercito persiano e del grosso della flotta sopravvissuta allo scontro avvenuto presso Salamina. Da qui i Persiani non tentarono mai pi\u00f9 di invadere la Grecia, e persero pian piano il loro prestigio.\nSignificato.\nLa battaglia di Salamina segn\u00f2 il punto di svolta nelle guerre persiane. Dopo Salamina, il Peloponneso, e per esteso la Grecia nel suo insieme, fu al sicuro dalla conquista; i Persiani soffrirono una caduta in termini di prestigio e un duro colpo anche a livello materiale. Gi\u00e0 dalle vittorie di Platea e di Micale il rischio di conquista era stato annullato, e i Greci furono quasi in grado di dar vita a una controffensiva. Pure i Macedoni si accostarono a questi sentimenti di odio instillati a poco a poco dalle guerre Persiane, e, pi\u00f9 di trent'anni dopo, la Tracia, le isole egee e la Ionia furono letteralmente strappate all'impero persiano e annesse alla lega delio-attica, succeduta alla lega panellenica, aventi entrambi (almeno all'inizio) il compito di ostacolare la vita dell'impero Achemenide. Con Salamina si ridusse notevolmente il potere che i Persiani avevano nei confronti dei Greci, e apr\u00ec la prospettiva di una eventuale vittoria greca, che avrebbe ridotto in modo consistente il potere persiano sull'Egeo.\nAl pari delle battaglie di Maratona e delle Termopili, forse per le cattive condizioni in cui versavano i Greci e le ridotte possibilit\u00e0 di successo, quella di Salamina ha ottenuto quasi uno status leggendario (mentre la battaglia di Platea, ben pi\u00f9 decisiva, non \u00e8 mai assurta a tale livello nella cultura di massa). Un significativo numero di storici ha affermato che questa fu una delle pi\u00f9 importanti battaglie della storia umana, al pari di Maratona.\nIn una visione pi\u00f9 estrema di questa affermazione, alcuni storici affermano che se i Greci avessero perso a Salamina, la conseguente conquista della Grecia da parte dei Persiani avrebbe impedito lo sviluppo della cultura occidentale nella sua forma moderna.\nQuesto punto di vista \u00e8 basato sulla premessa che la maggior parte della societ\u00e0 moderna (dalla filosofia, alle scienze, fino alla democrazia) ha le sue radici nell'eredit\u00e0 lasciata dall'antica Grecia, che si \u00e8 creata e rinnovata, o meglio ha avuto modo di rinnovarsi, con la vittoria della guerra, ottenuta per la gran parte, proprio grazie allo scontro di Salamina.\nPerci\u00f2 questa scuola di pensiero afferma che, considerato come i caratteri della cultura occidentale abbiano influenzato la storia, la dominazione persiana sulla Grecia avrebbe potuto cambiare l'evoluzione della storia umana.\nMilitarmente, \u00e8 difficile trarre una lezione strategica da quanto accadde a Salamina, poich\u00e9 il reale svolgimento del conflitto \u00e8 incerto. Come alle Termopili, i Greci scelsero bene il teatro del conflitto col fine di impedire ai Persiani di sfruttare i vantaggi loro conferiti dalla superiorit\u00e0 numerica, ma, al contrario di quanto accadde nello scontro, i membri della lega panellenica dovettero sperare in una prima mossa dell'aggressore. Visti i vantaggi che portarono all'esito dello scontro, il successo dello stratagemma ordito da Temistocle \u00e8 forse la lezione pi\u00f9 importante."}
{"id": "118310", "revid": "11771", "url": "https://it.wikipedia.org/wiki?curid=118310", "title": "Piridossal fosfato", "text": ""}
{"id": "118316", "revid": "363629", "url": "https://it.wikipedia.org/wiki?curid=118316", "title": "Numero guida", "text": "In fotografia, il numero guida di un flash fotografico indica la potenza del flash e quindi la misura in cui la sua attivazione illuminer\u00e0 un soggetto a una certa distanza. Attraverso il numero guida, il fotografo pu\u00f2 determinare il corretto valore di apertura del diaframma per un soggetto a una data distanza e una pellicola di una data velocit\u00e0. Con l'avvento delle fotocamere moderne, dotate di flash TTL controllati elettronicamente dalla fotocamera stessa, \u00e8 meno probabile che un fotografo debba ricorrere effettivamente a questo calcolo, ma conoscere il significato del numero guida pu\u00f2 comunque essere utile (per esempio nell'acquisto di un flash, per avere un'idea della sua potenza).\nLa formula generale che lega il numero guida al diaframma \u00e8, in generale, la seguente:\nformula_1\nCome si nota, la sensibilit\u00e0 della pellicola non compare esplicitamente nella formula; questo perch\u00e9 il numero guida associato a un flash \u00e8 relativo a una particolare sensibilit\u00e0 di riferimento, i 100 ISO (nelle apparecchiature di origine statunitense il riferimento \u00e8 talvolta 400 ISO).\nLe distanze si intendono generalmente misurate in metri, ma i flash americani potrebbero intenderle in piedi. Nelle specifiche tecniche di alcuni modelli di lampeggiatori \u00e8 riportato sia il numero guida per le distanze espresse in metri, sia quello in riferimento ai piedi (in lingua Inglese \"feet,\" spesso abbreviato in \"ft\"). Alcuni esempi: 28/92 (numero guida 28 in metri, equivalente a 92 in piedi); 30 m / 98 ft. (30 in metri, corrispondente a 98 in piedi); 36 m/120' (NG 36 in metri, 120 in piedi).\nSi noti inoltre che la distanza a cui si fa riferimento \u00e8 quella fra il flash e il soggetto e \"non\" quella fra soggetto e fotocamera (le distanze potrebbero essere diverse per lampeggiatori non montati sulla fotocamera). Per esempio, con un flash numero guida 15 e un soggetto alla distanza di 3 metri si otterrebbe un valore di diaframma di 15/3 (f/5). In quest'ultimo caso, solitamente si arrotonda ad f/4.5, ossia il valore intermedio tra f/4 ed f/5.6.\nPer pellicole di diversa sensibilit\u00e0 si pu\u00f2 applicare la seguente regola: se la sensibilit\u00e0 raddoppia, il numero guida deve essere moltiplicato per 1,4 (ossia la radice quadrata di 2); se la sensibilit\u00e0 si dimezza, il numero guida deve essere moltiplicato per 0,7.\nSe la sensibilit\u00e0 si quadruplica, il numero guida va solo raddoppiato, visto che corrisponde a una lunghezza mentre il flash illumina un'area.\nSe si usano pellicole di sensibilit\u00e0 di 125 ISO o 160 ISO, il numero guida va moltiplicato rispettivamente per 1,125 (la radice sesta di 2) o per 1,26 (la radice cubica di 2).\nNel caso si vogliano utilizzare due flash contemporaneamente l'uno vicino all'altro, \u00e8 possibile calcolarne il numero guida complessivo, usando il teorema di Pitagora. La stessa procedura va utilizzata con tre o pi\u00f9 flash, immaginando di dover calcolare l'ipotenusa di un ipotetico triangolo rettangolo con pi\u00f9 di due cateti."}
{"id": "118318", "revid": "1082210", "url": "https://it.wikipedia.org/wiki?curid=118318", "title": "Cilum", "text": "Il cilum, traslitterato anche come chiloom, chilum, chillum, cyloom, cilam, \u00e8 forse la pi\u00f9 antica forma di strumento finalizzato all'inalazione dei fumi di materiali combusti.\nProgenitore della pipa, manca della divisione fra braciere e bocchino, essendo una sorta di \"pipa orizzontale\": come un lungo tronco di cono diviso all'interno da una semplice \"pietra filtrante\", pi\u00f9 o meno decorato ed esteticamente adattato a svariate forme etniche che riproducano animali, cose, miti o iscrizioni tradizionali.\n\u00c8 originario dell'area di influenza culturale indiana, in particolare fra le popolazioni himalayane, fra le prime a coltivare la canapa, da cui ricavano, secondo la loro lingua, la charas (la particolare variet\u00e0 di hashish autoctona locale).\n\u00c8 noto che molto spesso la pratica religiosa \u00e8 coadiuvata dall'uso di sostanze psicoattive, ritenute a volte causa di esperienze divinatorie: questo avvenne anche per i primi fumatori di cilum, tanto che i giacimenti di argilla (funzionale alla manifattura dello strumento) vennero considerati terre sacre, e con essi vere e proprie citt\u00e0 sante (come Bombay, Madras o Hampi) divennero meta dei pellegrinaggi degli Shadu e dei Baba, tuttora attivi nella predicazione quanto nell'attivit\u00e0 del fumare hashish.\nI cilum sono amati in particolare dai consumatori della locale charas in quanto strumenti tradizionali investiti spesso di una valenza rituale, ma non \u00e8 raro che siano utilizzati anche con hashish di provenienza differente.\nAllo stesso modo del calumet della pace e del narghil\u00e8, il cilum, a differenza di una pipa, ha una funzione aggregante, \u00e8 una \"pipa di gruppo\", pi\u00f9 adatto all'uso collettivo.\nPietra.\nLa pietra filtrante, anche nota con lo spagnolismo \"pedra\" o il suo derivato gergale \"wedra\", \u00e8 un oggetto estraibile di forma poliedrica posto all'interno alla struttura del cilum che svolge la funzione di filtro. Tipicamente la pietra \u00e8 dello stesso materiale del corpo principale del cilum. A seconda delle sue dimensioni regola la grandezza del braciere del cilum: ad esempio un cilum pu\u00f2 avere una maggiore o minore capienza utile a seconda della grandezza della pietra che si posiziona di conseguenza pi\u00f9 o meno profondamente nella cavit\u00e0 a cono interna al cilum. Solitamente \u00e8 esagonale in modo da consentire il passaggio ottimale di fumo attraverso i piccoli spiragli lungo i lati inscritti nella circonferenza della cavit\u00e0. La pietra \u00e8 fondamentale per il corretto funzionamento del cilum e se assente pu\u00f2 essere rimpiazzata da un oggetto sostitutivo e provvisorio costituito solitamente da un piccolo sasso \"naturale\" di forma e dimensioni compatibili alla cavit\u00e0 oppure da carta stagnola appositamente profilata \"ad hoc\".\nPreferibilmente la pietra filtrante viene prodotta di dimensioni poco inferiori al cilum, mentre gli antichi usavano una pietra delle dimensioni di un terzo del cilum lasciando spazio nella canna del cilum per far incamerare pi\u00f9 fumo cos\u00ec da avere una fumata pi\u00f9 densa.\nUtilizzo.\nIl braciere che si forma con la pietra deve essere riempito con la sostanza, il materiale o l'impasto da bruciare. Spesso si usa mettere un panno o un \"foulard\" molto fine, tipicamente il \"saffi\" (un fazzoletto di foggia \"indiana\" o \"indonesiana\"), tra la bocca e l'oggetto, in modo che il fumo possa trapassare senza che eventuali resine sciolte dal calore o altro materiale fuoriuscito dalla pietra filtrante possano finire indesiderabilmente nel cavo orale. Per accenderlo sono necessari tiri lunghi per mantenere uniforme la combustione, ma possibilmente non molto forti per non saturare la respirazione. Un fumatore inesperto pu\u00f2 rimanere letteralmente \"senza fiato\" dopo l'accensione di un cilum, poich\u00e9 la quantit\u00e0 e la temperatura del fumo inalato possono risultare molto irritanti. Un cilum nuovo deve essere usato per alcune volte con un materiale di ripiego (usualmente tabacco \"biondo\") per effettuare una sorta di \"rodaggio\".\n Le fumate sono molto dense e quando il colore tende a variare di tonalit\u00e0 significa che sta esaurendosi il materiale in combustione."}
{"id": "118319", "revid": "363629", "url": "https://it.wikipedia.org/wiki?curid=118319", "title": "Mandylion", "text": "Il mandylion (greco \"\u03bc\u03b1\u03bd\u03b4\u03cd\u03bb\u03b9\u03bf\u03bd\", , lett. \"panno, fazzoletto\") o immagine di Edessa era un telo, venerato dalle comunit\u00e0 cristiane orientali, sul quale era raffigurato il volto di Ges\u00f9. L'immagine era ritenuta di origine miracolosa ed era quindi detta \"acheropita\", cio\u00e8 \"non fatta da mano umana\".\nIl \"mandylion\" era conservato inizialmente a Edessa di Mesopotamia (oggi Urfa, in Turchia). Nel X secolo fu traslato a Costantinopoli. Se ne persero le tracce nel 1204, quando la citt\u00e0 fu saccheggiata nel corso della Quarta crociata. Alcuni studiosi ritengono che esso fosse lo stesso telo noto oggi come Sindone di Torino.\nStoria.\nLa prima menzione del \"mandylion\" risale al VI secolo. La sua origine era spiegata in modo leggendario: nella sua \"Storia Ecclesiastica\" (325), Eusebio di Cesarea narra che Abgar V \"Ukama\" (\"il Nero\"), re di Edessa (4 a.C.\u20137, 13\u201350), era malato. Saputo dell'esistenza di Ges\u00f9 che operava miracoli, gli mand\u00f2 un suo inviato per chiedergli che si recasse alla corte di Edessa. Ges\u00f9 non and\u00f2, ma dopo la sua Ascensione al cielo, Tommaso apostolo si rec\u00f2 a Edessa a predicare. Invi\u00f2 uno dei suoi discepoli, Taddeo, alla corte del sovrano per catechizzarlo e battezzarlo.\nUn rifacimento della \"Dottrina di Addai\", intitolata \"Atti di Taddeo\", modifica l'antica tradizione di un ritratto di Ges\u00f9 eseguito dall'archivista di corte, Hannan, per il re Abgar: il messaggero voleva osservare attentamente le sue sembianze per riprodurle, ma sarebbe stato Ges\u00f9 stesso a dargli la sua immagine asciugandosi il volto su un telo detto \u1fe5\u03ac\u03ba\u03bf\u03c2 \u03c4\u03b5\u03c4\u03c1\u03ac\u03b4\u03b9\u03c0\u03bb\u03bf\u03bd [\"r\u00e0kos tetr\u00e0diplon\"], cio\u00e8 \"ripiegato quattro volte doppio\". Quel panno, chiamato \"sindon\" o \"mandylion\", con la straordinaria immagine \"acheropita\" (cio\u00e8 \"non fatta da mani d'uomo\"), fu portato al re, che in seguito alla vista del Volto di Cristo fu guarito miracolosamente dalla malattia. .\nEgeria, pellegrina a Edessa nel 384, riferisce che il vescovo della citt\u00e0, nel farle visitare i luoghi notevoli, la condusse alla Porta dei Bastioni dalla quale era entrato Hannan recando la lettera di Ges\u00f9; per\u00f2 il resoconto di quanto ha visto non fa cenno all'immagine.\nLa prima notizia ritenuta attendibile della presenza del \"mandylion\" a Edessa \u00e8 della met\u00e0 del VI secolo. Nel 544 la citt\u00e0 fu assediata dai Sasanidi guidati dal re Cosroe I Anushirvan: secondo Evagrio Scolastico (594), la citt\u00e0 fu liberata dall'assedio grazie all'immagine sacra. \nSecondo la tradizione, il telo con l'immagine acheropita di Cristo era stato rinvenuto in una nicchia dentro un muro sovrastante una porta della citt\u00e0. danno credito a questa tradizione ritenendo che il \"mandylion\" fosse stato nascosto secoli prima a causa delle persecuzioni e poi dimenticato; il ritrovamento potrebbe essere avvenuto durante i lavori di ricostruzione seguiti alla catastrofica inondazione del Daisan, il corso d'acqua che attraversa Edessa, avvenuta nel 525. La notizia di questa inondazione \u00e8 riportata da un autore dell'epoca, Procopio di Cesarea. Molti monumenti biblici furono danneggiati o distrutti. Giustiniano I intraprese una monumentale ricostruzione, della quale benefici\u00f2 anche la chiesa principale, Santa Sofia.\nJack Markwardt ha invece avanzato l'ipotesi che il \"mandylion\" (che egli identifica con la Sindone) sia giunto ad Edessa soltanto nel 540, il che spiegherebbe l'assenza di notizie precedenti: prima di tale data sarebbe stato custodito ad Antiochia. Il trasporto sarebbe avvenuto quando la citt\u00e0, quattro anni prima di Edessa, fu attaccata da Cosroe e molti nell'imminenza dell'assedio fuggirono.\nAl \"mandylion\" fu destinata una piccola cappella situata a destra dell'abside; era conservato in un reliquario e non veniva esposto alla vista dei fedeli.\nQuando Edessa venne occupata dai musulmani, il \"mandylion\" continu\u00f2 ad esservi conservato per qualche tempo. Tuttavia si inizi\u00f2 a temere per la sua sorte; quindi nel 944 il \"domestikos\" (generale) bizantino Giovanni Curcuas, in cambio di 200 prigionieri musulmani, lo recuper\u00f2 per portarlo a Costantinopoli. Qui esso arriv\u00f2 accompagnato da una folla in tripudio e collocato con una cerimonia fastosa dal \"basileus\" Costantino Porfirogenito nella Chiesa della Vergine di Pharos: il suo arrivo veniva ricordato in una festa liturgica anniversaria, il 16 agosto. In alcuni canoni composti per tale festa, si fa cenno all'immagine e le si attribuisce una potenza taumaturgica. Pi\u00f9 tardi il \"mandylion\" fu spostato alle Blacherne, vicinissima quindi alla residenza imperiale, a sottolineare la speciale venerazione riservatagli dagli Imperatori.\nGiovanni Damasceno (morto nel 749) menziona l'immagine nel suo lavoro a difesa delle sacre immagini, ricordando tuttavia la tradizione secondo cui Abgar, richiesta un'immagine di Ges\u00f9, ottenne un tessuto sul quale Ges\u00f9 avrebbe impresso miracolosamente la propria immagine. Il tessuto \u00e8 descritto come oblungo, e non quadrato, come affermano invece altre tradizioni, senza che si parli di alcun ripiegamento del tessuto stesso.\nNel 1204 la Quarta crociata si concluse con l'assedio e il saccheggio di Costantinopoli, e il \"mandylion\" scomparve. La sua sorte successiva \u00e8 ignota.\nI \"mandylion\" oggi.\nEsistono oggi tre presunti \"mandylion\" che si trovano l'uno a Genova, l'altro a Roma e l'altro ancora a Manoppello (PE); si tratta di oggetti le cui prime attestazioni storiche risalgono al XIV per quello di Genova e al XVII secolo per quello di Roma mentre relativamente a quello di Manoppello l'origine \u00e8 imprecisata essendo \"comparso\" a Manoppello nel 1506. Anche la Sindone di Torino, la cui prima documentazione storica risale anch'essa al XIV secolo, \u00e8 stata proposta come il \"mandylion\" originale.\nIl \"mandylion\" di Genova.\nL'immagine di Genova \u00e8 conservata nella piccola chiesa di San Bartolomeo degli Armeni. La tradizione afferma che fu regalata nel XIV secolo al doge Leonardo Montaldo dall'imperatore bizantino Giovanni V Paleologo ma appare inverosimile che una simile preziosa e veneratissima reliquia fosse ceduta, mentre \u00e8 pi\u00f9 plausibile che venisse donata una copia. Studi condotti nel 1969 da Colette Dufour Bozzo hanno datato in effetti la cornice al XIV secolo, mentre l'immagine risalirebbe a un'epoca alquanto precedente.\nIl \"mandylion\" di Roma.\nL'immagine di Roma \u00e8 dipinta su tavola (quindi \u00e8 da escludere che essa sia il \"mandylion\" originale). Fu esposta nella chiesa di San Silvestro nel 1870 ed \u00e8 ora conservato nella Cappella di Matilda in Vaticano. Di foggia barocca, fu donata da suor Dionora Chiarucci nel 1623. La pi\u00f9 antica notizia che la riguardi risale al 1517. All'epoca ne sarebbe stata vietata l'esposizione per evitare incongrue competizioni con la cosiddetta \"Veronica\". Recentemente \u00e8 stata esposta in mostre internazionali: all'Expo 2000 in Germania nel padiglione della Santa Sede e nel 2008 negli Stati Uniti.\nIl \"mandylion\" di Manoppello.\nL'immagine del Volto Santo di Manoppello su velo di bisso marino giunse in Abruzzo nel 1506 e misura 17 x 24 centimetri.\nRitrae un viso maschile con i capelli lunghi e la barba divisa a bande. Gli occhi si presentanto aperti e la bocca socchiusa in un sorriso che mostra i denti dell'arcata superiore della bocca, mentre le pupille sono anisocoriche, come dal risveglio da un profondo coma o danno cerebrale anossico.\nRisulta quasi invisibile se si mette contro la luce di una finestra, ma appare nitidissimo se lo si pone contro un ambiente scuro e lo si guarda con la luce dietro le spalle dell'osservatore.\nLa Sindone di Torino.\nL'Esame del Carbonio 14 sulla Sindone, eseguito da un'\u00e9quipe internazionale di studiosi nel 1988 ha indicato che il Sacro telo risale al XIV secolo. Nel 1978, dieci anni prima della datazione al carbonio 14, il giornalista Ian Wilson aveva avanzato l'ipotesi che il \"mandylion\" fosse la Sindone di Torino; questa ipotesi \u00e8 tuttora seguita dalla maggioranza degli studiosi che ritengono che la Sindone sia autentica, in quanto essa spiegherebbe l'assenza di documenti storici che si riferiscano alla Sindone nei secoli precedenti.\nWilson sottolinea le similarit\u00e0 delle tradizioni riguardanti i due oggetti: entrambe le immagini erano considerate di origine miracolosa e provocate dal diretto contatto col volto o, rispettivamente, col corpo di Ges\u00f9. Un ovvio problema riguardo a questa ipotesi \u00e8 il fatto che le fonti descrivono il \"mandylion\" come un fazzoletto sul quale era impresso il solo volto di Ges\u00f9, e non l'intero corpo. La soluzione proposta da Wilson \u00e8 che la Sindone fosse stata ripiegata e inserita in un reliquiario in modo da mostrare solo quella parte dell'immagine: in effetti se si piega la Sindone tre volte nel senso della larghezza, in modo da formare otto strati sovrapposti, rimane visibile una sezione nella quale l'immagine del volto \u00e8 in posizione centrale. Secondo gli studi di Wilson, i segni di queste piegature sono visibili nelle fotografie della Sindone ai raggi X.\nCoerentemente con questa teoria, alcune antiche raffigurazioni del \"mandylion\" mostrano un reliquiario le cui dimensioni corrispondono a quelle della Sindone piegata in otto (circa 110x55 cm), con un'apertura circolare al centro attraverso la quale si vede il volto di Ges\u00f9, mentre tutto il resto dell'immagine rimane nascosto (\u00e8 stato notato da alcuni critici che queste raffigurazioni mostrano Ges\u00f9 con gli occhi aperti, mentre l'Uomo della Sindone li ha chiusi). Alan e Mary Whanger hanno costruito un modello in grandezza naturale di questo reliquiario e hanno riscontrato in alcune icone antiche (che essi ritengono copiate direttamente dalla Sindone) le tracce di un cerchio che corrisponde esattamente all'apertura del reliquiario.\nInoltre gli \"Atti di Taddeo\", un testo del VI secolo che riferisce la leggenda secondo cui il \"mandylion\" sarebbe un telo su cui Ges\u00f9 impresse miracolosamente il proprio volto, si riferiscono ad esso con la singolare espressione \"r\u00e0kos tetr\u00e0diplon\", cio\u00e8 \"piegato quattro volte doppio\".\nNel 944 l'arcidiacono Gregorio afferma che l'immagine del \"mandylion\" non reca tracce di colori artificiali, ma \u00e8 solo \"splendore\" ed \u00e8 stata impressa dalle gocce di sudore di Ges\u00f9. Il termine \"splendore\" si pu\u00f2 accostare alla particolare natura dell'immagine sindonica, che risulta da un ingiallimento delle fibre del lino, mentre i due \"mandylion\" di Genova e Roma, invece, sono dipinti a colori. Egli inoltre menziona le \"gocce di sangue sgorgate dal suo stesso fianco\", dal che pare potersi dedurre che l'immagine si estendeva almeno fino al costato. Emanuela Marinelli ipotizza, quindi, che in quell'occasione il reliquiario fosse stato aperto e si fosse scoperta l'immagine intera.\nWilson identifica quindi il \"mandylion\" con la \"sindone\" (\"sydoine\" nel testo originale) che Roberto di Clary, cronista della Quarta crociata, vide alle Blacherne (dove, come si \u00e8 detto, il \"mandylion\" era stato trasferito). Clary riferisce che su di essa era visibile la figura di Ges\u00f9, ma che era poi scomparsa durante il saccheggio della citt\u00e0 ad opera dei crociati (13-15 aprile 1204):\nSe la sindone vista da Roberto di Clary \u00e8 la stessa che oggi si trova a Torino, \u00e8 logico supporre che qualcuno dei crociati l'abbia portata con s\u00e9 in Occidente; gli storici hanno avanzato diverse ipotesi al riguardo (vedi Storia della Sindone). Nel XIV secolo il cronista bizantino Niceforo Callisto scrisse che la statura di Ges\u00f9 era stata misurata dai \"tecnici\" in 183\u00a0cm: appare logico supporre che questa misura fosse stata presa sulla sindone menzionata da Roberto di Clary. La statura di 183\u00a0cm \u00e8 esattamente la stessa che in seguito i Savoia misurarono sulla Sindone di Torino: anche questa coincidenza sembrerebbe corroborare l'ipotesi dell'identit\u00e0 dei due oggetti.\n\u00c8 da notare per\u00f2 che nei suoi racconti Roberto di Clary parla anche esplicitamente del \"mandylion\", sostenendo che era custodito in un vaso d'oro e in un altro punto della citt\u00e0.\nSecondo altri studiosi, tra cui lo storico Charles Freeman, non ci sono evidenze storiche che permettano di identificare l'immagine di Edessa con la Sindone di Torino."}
{"id": "118320", "revid": "33689", "url": "https://it.wikipedia.org/wiki?curid=118320", "title": "Intellivision", "text": "L'Intellivision (derivato da \"Intelligent Television\") \u00e8 una console da gioco messa in commercio da Mattel nel 1979.\nLa console, da collegare a un televisore, dal punto di vista del microprocessore fu la prima console a 16 bit, anche se il set di istruzioni della CPU e delle cartucce \u00e8 a 10 bit.\nStoria.\nLa progettazione dell'Intellivision inizi\u00f2 dal 1978, per opera di Mattel Electronics, il nome della sezione dell'azienda dedicata ai giochi elettronici. Il nucleo della console (processore e grafica) era stato sviluppato da General Instrument, come pu\u00f2 essere visto dal relativo libro \"Gimini\" del 1978 (vedasi \"Gimini full range 8900 programmable set\"). Una prima commercializzazione avvenne nel 1979, in California, con una disponibilit\u00e0 di quattro giochi, tutti prodotti dalla APH Technological Consulting. Nel 1980 fu estesa in tutto il territorio statunitense a un prezzo indicativo di 299$ e con un gioco incluso (\"Las Vegas Poker &amp; Blackjack\").\nIn quel periodo il settore del mercato era dominato da Atari, con la sua console Atari 2600 (o Atari VCS; 1977); altri sistemi da gioco erano prodotti da Fairchild Semiconductor, Bally Technologies e Magnavox. Intellivision riusc\u00ec a mettere seriamente in discussione il predominio assunto da Atari.\nVenne prodotta una campagna pubblicitaria comparativa, con la partecipazione di George Plimpton, che attaccava senza riguardi le capacit\u00e0 dell'Atari 2600.\nIl successo dell'Intellivision accese inconsapevolmente la prima \"guerra delle console\", alla quale si sarebbe aggiunta pochi anni dopo la Colecovision come terza macchina di punta. Tale fenomeno di rivalit\u00e0 commerciale sarebbe poi diventato comune nelle successive generazioni di console. L'Atari 2600 non perse mai il suo predominio, grazie al vantaggio accumulato che le garantiva un grande parco macchine e una grande libreria di giochi gi\u00e0 in circolazione, ma le altre due si fecero strada con la superiorit\u00e0 tecnica. In Italia, a differenza della tendenza internazionale, la favorita divenne proprio l'Intellivision, grazie alla presenza commerciale molto radicata della Mattel nel paese.\nPrendendo in prestito la strategia dell'Atari, la Mattel commercializz\u00f2 la sua console attraverso svariati rivenditori e utilizzando diversi marchi, quali ad esempio Radio Shack Tandyvision, il GTE-Sylvania Intellivision e il Sears Super Video Arcade.\nIl modello per Sears fu in particolare un colpo vincente per Mattel, Sears vendeva infatti gi\u00e0 console Atari rimarchiate, e questo aveva contribuito in modo massiccio al successo di Atari.\nNel suo primo anno di vita furono venduti 175\u00a0000 esemplari di Intellivision e il catalogo di giochi ammontava a 19 titoli. Fino a quel momento, i giochi sviluppati erano produzione da aziende terze come APH, in seguito la compagnia consider\u00f2 molto pi\u00f9 conveniente svilupparne in proprio, dedicando molte delle proprie risorse nella produzione del software e formando una squadra di sviluppo,\ncomposta originariamente da 5 membri: Gabriel Baum, Don Daglow, Rick Levine, Mike Minkoff e John Sohl. Per proteggersi dalla rivale Atari, l'identit\u00e0 e il luogo di lavoro di Levine, Minkoff e degli altri programmatori furono tenute segrete. Per parlare di loro, si usava il nome di Blue Sky Rangers.\nNel 1981 l'Intellivision fu il primo sistema a permettere il download di giochi, quando la General Instruments in collaborazione con la Mattel produsse un dispositivo chiamato PlayCable, permettendo il reperimento dei videogiochi attraverso la TV via cavo. I giochi scaricati per\u00f2 non erano memorizzabili e svanivano con lo spegnimento della console\nNel 1982, anno in cui la macchina fu distribuita anche in Europa, le vendite furono alte: oltre 2 milioni di console portarono profitti alla Mattel per 100 milioni di dollari. Il crescente successo della Mattel richiam\u00f2 l'attenzione di aziende che avevano gi\u00e0 conseguito successi producendo titoli per Atari, come Activision, Coleco e Imagic. I principali titoli riuscivano a vendere anche in milioni di copie. Poi la Mattel introdusse una periferica innovativa, IntelliVoice, che permise di accompagnare certi giochi con una rudimentale sintesi vocale. Il gruppo di sviluppo, dai soli 5 componenti di partenza, raggiunse i 110 programmatori, allora guidati dal vicepresidente Baum, mentre Daglow dirigeva lo sviluppo dell'Intellivision e Minkoff - un ingegnere ai vertici - dirigeva tutto il lavoro su tutte le altre piattaforme.\nMa molti utenti erano interessati al \"Keyboard Component\" (componente tastiera), un accessorio da sempre proclamato da Mattel come \"di prossima uscita\", che avrebbe avvicinato la console al livello di un home computer. L'unit\u00e0 di base prevede l'alloggiamento al suo interno della console e comprende un lettore di cassetta per caricare e salvare dati, oltre alla possibilit\u00e0 di utilizzare ugualmente le cartucce Intellivision tradizionali. Questo accessorio si rivel\u00f2 troppo costoso da progettare e distribuire, cos\u00ec Mattel rinunci\u00f2 all'idea. La Mattel sub\u00ec in seguito un'indagine da parte della Federal Trade Commission americana per non aver prodotto il componente promesso, con la minaccia di dover pagare 10.000 dollari al giorno fino al momento in cui l'avrebbe pubblicato. Alla fine Mattel mise la tastiera in vendita, esclusivamente per corrispondenza. Ne furono venduti 4000 esemplari, molti dei quali furono restituiti quando Mattel li ritir\u00f2 dal mercato nel 1983. La ragione del ritiro fu l'alto costo di produzione e di supporto, unita al fatto che l'allora innovativo lettore di cassette non si rivel\u00f2 mai affidabile quanto richiedeva il pubblico.\nMattel a questo punto istitu\u00ec un gruppo interno di progettisti, con l'obiettivo di correggere o rimpiazzare il componente. Venne sviluppata un'alternativa pi\u00f9 economica: l'ECS, o Entertainment Computer System (Sistema Computerizzato per l'Intrattenimento), anche detto \"Lucky\" (\"fortunato\", da LUCKI: \"Low User Cost Keyboard Interface\", \"Interfaccia per tastiera a basso costo utente\"), molto pi\u00f9 piccolo e semplice del componente originale. Si trattava tuttavia di un sistema poco potente, dedicato al gioco e all'apprendimento della programmazione, non paragonabile a un vero home computer. Le due tastiere erano incompatibili, ma ai possessori dell'unit\u00e0 pi\u00f9 vecchia venne offerto in cambio un ECS.\nIl 1983, oltre al lancio dell'ECS, vide anche l'introduzione del ridisegnato Intellivision II, con una nuova linea e controller staccabili, il System Changer, che permette di far funzionare giochi per l'Atari 2600, e una tastiera musicale opzionale per l'ECS. Ma nonostante il nuovo fiammante hardware, l'Intellivision pass\u00f2 dei guai. I nuovi sistemi di gioco (Colecovision [1982], Atari 5200 [1982], e Vectrex [1982]) rubavano quote di mercato alla Mattel, e il crollo dei videogames del 1983 mise l'intero settore sotto pressione. In agosto alla Mattel ci fu una massiccia riduzione del personale, e il prezzo dell'Intellivision II (che era di 150 dollari, al momento del lancio, nello stesso anno), fu ribassato a 69 dollari. La Mattel Electronics accus\u00f2 una perdita di 300 milioni di dollari. All'inizio dell'anno successivo, la divisione videogiochi venne chiusa - la prima vittima eccellente del \"crash\".\nSorprendentemente il sistema risorse dalle proprie rovine e continu\u00f2 a vivere fino al 1991. Un gruppo di dirigenti capitanato da Terry Valeski acquist\u00f2, col supporto finanziario della Tangible Ventures, appartenente alla RevCo Drugstores, tutti i diritti dell'Intellivision e del suo software, incluse le rimanenze di magazzino. La nuova azienda si chiam\u00f2 dapprima Intellivision inc. e poi INTV Corporation, allorch\u00e9 Valeski acquist\u00f2 dalla RevCo i diritti e continu\u00f2 a vendere i vecchi componenti al dettaglio e per posta. Quando la scorta di Intellivision II termin\u00f2, essa introdusse una nuova console battezzata INTV System III. Questa unit\u00e0 non era altro che una rivisitazione estetica dell'Intellivision originale. In seguito, fu ulteriormente rinominata Super Pro System. Oltre a produrre nuove console, la INTV introdusse sul mercato i giochi completati dalla Mattel, ma mai commercializzati. Il successo riscosso da questi indusse INTV a terminare lo sviluppo dei giochi che non erano stati terminati prima della chiusura di Mattel Electronics, pubblicando qualche titolo all'anno. Le vendite di queste cartucce si attestavano tra i 10\u00a0000 e i 20\u00a0000 esemplari, ma dato che la INTV era un'azienda con poche spese, l'impresa portava ancora margini. Nel 1987, le vendite si alzarono, data la difficolt\u00e0 di trovare sugli scaffali dei negozi la nuova console Nintendo NES, ma fu solo un fuoco di paglia.\nL'unico videogioco integralmente sviluppato da INTV fu SuperPro Volleyball.\nAlla fine il sistema mor\u00ec, e la INTV chiuse i battenti nel 1991. Le cartucce rimaste in inventario continuarono ad essere vendute tramite Telegames (ordine postale) e Radio Shack (su catalogo) fino ad esaurimento scorte. Telegames ha cessato nel 2004 di supportare l'Intellivision ed altri vecchi dispositivi di gioco.\nIl sistema risorse nuovamente quando Keith Robinson, uno dei primi programmatori Intellivision, responsabile del gioco \"\", ne acquist\u00f2 i diritti sul software e fond\u00f2 una nuova azienda, la Intellivision Productions, nel 1997. Come risultato, giochi progettati in origine per l'Intellivision furono resi disponibili per le console dei tempi odierni, come PlayStation 2, Xbox e GameCube, nella confezione \"Intellivision Lives!\" (1998), oltre che per PC e MAC (\"Intellivision Rocks\", 2001). \"Intellivision Lives\" \u00e8 uscito anche per Nintendo DS.\nSono state prodotte anche console hardware dedicate che permettono di giocare ai giochi classici su TV: Intellivision 25 e Intellivision 10 (agosto 2003) della Techno Source, che riproducono rispettivamente 25 e 10 titoli simili agli originali; Intellivision 15 (Natale 2004), per due giocatori, uscito solo nei negozi Bed, Bath &amp; Beyond; Intellivision Flashback (2014) della AtGames, con 60 giochi, fedele all'originale anche nella forma.\nVideogiochi.\nTra il 1979 e il 1989 vennero pubblicate 125 cartucce per Intellivision, comprese le 6 che richiedono l'espansione Entertainment Computer System. Altri 9 tra giochi e programmi uscirono per l'espansione Keyboard Component, quasi tutti su cassetta.\nSecondo una selezione fatta dalla rivista \"Retrogame Magazine\", i dieci pi\u00f9 grandi giochi per Intellivision sono \"Astrosmash\", \"Advanced Dungeons &amp; Dragons\", \"Demon Attack\", \"Snafu\", \"\", \"Night Stalker\", \"Thunder Castle\", \"Beauty and the Beast\", \"Dracula\", \"Shark Shark!\".\nLa rivista \"Retro Gamer\", dichiaratamente in difficolt\u00e0 nella scelta, selezion\u00f2 invece \"B-17 Bomber\", \"Diner\", \"Donkey Kong Jr.\", \"Lock 'n' Chase\", \"Q*Bert\", \"Bump 'n' Jump\", \"Dracula\", \"Microsurgeon\", \"Demon Attack\", \"Horse Racing\". In altre occasioni la stessa rivista ricorda \"BurgerTime\", \"Sea Battle\", \"Astrosmash\", \"\", \"Thin Ice\" (uno dei molti giochi abbandonati con la crisi delle console, ma poi pubblicato dalla INTV), \"Space Battle\", \"Utopia\" (strategico molto avanti per i suoi tempi, spesso ritenuto un pioniere dei \"god game\"), \"Major League Baseball\" (uno dei giochi pi\u00f9 venduti; con questo la Mattel inizi\u00f2 la pratica di successo di produrre giochi sportivi con il marchio in licenza di leghe sportive reali).\nSpecifiche tecniche.\nController.\nL'Intellivision viene molto ricordata per il suo particolare controller multifunzione. Il disco che permette di muovere in 16 direzioni rappresentava un'innovazione, che sarebbe rimasta unica fino all'introduzione delle levette analogiche molti anni dopo. Anche il tastierino numerico a 12 tasti (con mascherine sovrapponibili fornite insieme ai giochi per meglio riconoscerne le funzioni), pi\u00f9 altri 4 pulsanti laterali, lo rendeva molto pi\u00f9 sofisticato del joystick a 1 pulsante dell'Atari 2600. Lato negativo \u00e8 la poca comodit\u00e0 del disco, che giocando a lungo pu\u00f2 dare il fastidio detto \"pollice da Intellivision\" (\"Intellivision thumb\").\nIntellivision II.\nNel 1983 venne introdotta una versione aggiornata chiamata \"Intellivision II\".\nI motivi principali per cui fu costruita furono:\nIn teoria, l'Intellivision II doveva essere uguale all'Intellivision originale, ma non era cos\u00ec. Fu scoperto che tre giochi Coleco sul mercato, \"Donkey Kong\", \"Mouse Trap\" e \"Carnival\", non funzionavano sul nuovo sistema. Mattel asser\u00ec che forse ci\u00f2 era dovuto ai cambiamenti necessari per far funzionare il System Changer. In realt\u00e0, allorch\u00e9 si scopr\u00ec che anche i giochi in sviluppo presso la Mattel non andavano, questa era stata una mossa deliberata della Mattel per non far funzionare i giochi dei concorrenti.\nL'EXEC contiene una subroutine che mostra il copyright Mattel; il programmatore deve inserire l'anno in una certa locazione della memoria. Dato che il gioco di un concorrente non usa questa subroutine, quella locazione resta vuota. L'EXEC dell'Intellivision II esamina un particolare bit in quella locazione; se non lo trova non fa partire il gioco.\nIl problema sorse anche per i giochi Mattel, quando passarono da 4K a 8K e i programmatori iniziarono a usare schermi per i titoli che bypassavano la routine EXEC del copyright.\nOvviamente, il problema fu risolto per le cartucce dei concorrenti prodotte dopo che l'Intellivision II fu lanciato sul mercato."}
{"id": "118322", "revid": "767487", "url": "https://it.wikipedia.org/wiki?curid=118322", "title": "Unbelievable Truth", "text": "Gli Unbelievable Truth erano una band britannica, capitanata da Andy Yorke (fratello di Thom Yorke, frontman dei Radiohead) e formata anche da Nigel Powell, Jason Moulster e Jim Crosskey.\nGli Unbelievable Truth nacquero nel 1993 a Oxford. Il loro nome \u00e8 preso dal titolo del film di Hal Hartley, \"L'incredibile verit\u00e0\" (\"The Unbelievable Truth\").\nIl loro primo singolo, \"Building\", usc\u00ec nel febbraio 1997 per l'etichetta Shifty Disco, di Oxford. Il loro primo album usc\u00ec nel 1998 e si intitola \"Almost Here\". Nel 2000 usc\u00ec il secondo album, \"Sorrythankyou\". Entrambi gli album sono stati pubblicati dalla Virgin.\nGli Unbelievable Truth si sono sciolti nel 2000, a causa della decisione di Andy Yorke di lasciare il gruppo.\nNel 2001, comunque, hanno pubblicato in proprio un doppio album, \"Misc. Music\", contenente un disco di b-sides e brani precedentemente non pubblicati, e un altro con la registrazione del loro concerto di addio, svoltosi allo Zodiac di Oxford il 16 settembre 2000.\nNigel Powell ora ha una nuova band: The Sad Song Co.."}
{"id": "118326", "revid": "125649689", "url": "https://it.wikipedia.org/wiki?curid=118326", "title": "Elmer Bernstein", "text": "Fu autore di numerose colonne sonore cinematografiche, nonch\u00e9 di diverse composizioni classiche; scrisse le musiche per pi\u00f9 di 200 film e \"show\" televisivi, tra cui \"I magnifici sette\", \"La grande fuga\", \"I dieci comandamenti\", \"L'uomo dal braccio d'oro\", \"Il piccolo campo\" e \"Il buio oltre la siepe\".\nNella sua carriera ricevette quattordici candidature ai premi Oscar, ma vinse solamente per \"Millie\" nel 1968.\nNonostante il cognome in comune, non aveva alcuna parentela con il compositore e direttore d'orchestra Leonard Bernstein.\nBiografia.\nNasce a New York e nella sua infanzia si esibisce come attore e danzatore professionista, vincendo altres\u00ec numerosi premi di pittura. Sin da piccolo si dimostra un genio polivalente. Si iscrive intanto alla Juilliard School of Music studiando pianoforte sotto la guida dell'insegnante Henriette Michelson, che lo seguir\u00e0 per l'intero corso di studi, e composizione sotto la guida di Mario Castelnuovo-Tedesco (quest'ultimo fu anche insegnante di composizione di altri celebri compositori quali John Williams, Jerry Goldsmith, Henry Mancini). Lo presenter\u00e0 al compositore statunitense Aaron Copland al quale sottoporr\u00e0 alcune sue composizioni giovanili. Il compositore lo incoraggia a continuare e gli suggerisce di studiare composizione con il maestro Israel Citkowitz.\nNel corso della sua carriera di compositore, negli anni cinquanta durante il maccartismo, fu tenuto in disparte per le sue idee di sinistra.\nNel 1984 vinse il Razzie Awards nella categoria peggiore colonna sonora per \"Bolero Extasy\".\nNel 1988 scrisse la colonna sonora per il fim \"Un gentleman a New York\" ma non fu usata, il compositore Stanley Myers prese il suo posto.\n\u00c8 morto il 18 agosto 2004 nella sua casa di Ojai in California."}
{"id": "118327", "revid": "1543377", "url": "https://it.wikipedia.org/wiki?curid=118327", "title": "Live 8", "text": "Il Live 8 fu una serie di 11 concerti gratuiti organizzati per il 2 luglio 2005 nelle nazioni appartenenti al G8. I primi dieci concerti si sono tenuti simultaneamente il 2 luglio in altrettante diverse citt\u00e0 e l'undicesimo si \u00e8 tenuto il 6 luglio. La data fu scelta sia perch\u00e9 cadeva immediatamente prima della conferenza del G8 e del summit che si tennero al Gleneagles Hotel di Perthshire, in Scozia, sia perch\u00e9 veniva a coincidere con il 20\u00ba anniversario del Live Aid.\nQuesta campagna musicale, che correva in parallelo alla campagna britannica \"Make Poverty History\", aveva l'obiettivo di far pressione sui leader politici delle nazioni pi\u00f9 ricche e potenti del mondo per cancellare il debito delle nazioni povere, incrementare e migliorare gli aiuti verso di esse, e negoziare con esse regole commerciali pi\u00f9 eque.\nAlle manifestazioni musicali hanno preso parte numerosissimi artisti provenienti da tutto il mondo, inclusi alcuni dei pi\u00f9 importanti nomi della storia della musica contemporanea, quali i Pink Floyd, nell'ultimo evento che vede i quattro membri storici della band riuniti ufficialmente, Madonna, i The Cure, gli U2, i Bon Jovi, i The Who, Paul McCartney, i Linkin Park, i Coldplay, i Pet Shop Boys, i Muse, i R.E.M., i Green Day, i Deep Purple, gli Audioslave ed Elton John, oltre all'organizzatore dell'evento Bob Geldof.\nNel novembre del 2005 la EMI ha pubblicato il DVD ufficiale dell'evento che per\u00f2 non \u00e8 mai stato pubblicato in formato CD.\nOrganizzazione.\nLive Aid e l'organizzatore del gruppo musicale Band Aid, Bob Geldof, annunciarono l'evento il 31 maggio 2005. Molti degli artisti intervenuti al Live Aid diedero immediatamente la loro disponibilit\u00e0. Fino all'annuncio ufficiale dell'evento, molti organi di informazione ne hanno parlato come di un Live Aid 2. Ci\u00f2 nonostante Geldof e il suo stretto collaboratore Midge Ure hanno subito tenuto a sottolineare che il loro intento era diverso: \"Questo non \u00e8 il Live Aid 2. Questi concerti sono il punto di partenza per \"La Lunga Marcia verso la Giustizia\", l'unico modo per far ascoltare le nostre voci all'unisono\"). Molti dei partecipanti al Live 8 hanno preso parte anche ai concerti di NetAid.\nComplessivamente, al Live 8 hanno suonato pi\u00f9 di 1.000 artisti; i concerti sono stati trasmessi da 182 canali televisivi e da pi\u00f9 di 2.000 stazioni radiofoniche.\nAl summit del G8, gli organizzatori del Live 8 presentarono ai leader del mondo la \"Live 8 List\", ovvero la lista dei nomi di coloro che, da tutto il mondo, hanno affermato il loro supporto ai princ\u00ecpi e agli obiettivi della manifestazione. Questi stessi nomi sono apparsi a pi\u00f9 riprese apparsi sui maxischermi durante i concerti dell'evento.\nI critici di Geldof, delle sue iniziative, e delle sue idee politiche hanno descritto il Live 8 come un mezzo di promozione per ricche e bianche rock star; hanno sostenuto che gli obiettivi specifici della manifestazione, anche una volta raggiunti, sarebbero tornati utili pi\u00f9 ai governi africani corrotti che ai poveri di questo continente. Alcuni possessori di biglietti hanno provato a metterli in vendita su eBay, un sito di aste on-line, creando un polverone che ha costretto Geldof a chiedere all'azienda di cancellare quelle aste, incoraggiando anche gli hacker ad attaccare eBay che, dopo molte controversie, ha effettivamente chiuso le aste incriminate.\nEventi chiave nell'organizzazione dell'evento.\n31 maggio 2005: Bob Geldof annuncia ufficialmente i concerti Live 8. Geldof invita anche alla partecipazione ad una marcia coincidente ai concerti da tenersi a Edimburgo per protestare contro la povert\u00e0; \"Sono meglio due giorni di lavoro? O due di geometria? O partecipare a qualcosa che ricorderai per tutta la vita?\" ha detto.\n3 giugno: Il cancelliere britannico Gordon Brown annuncia che la VAT (il corrispettivo della nostra IVA) non peser\u00e0 sul costo del concerto di Londra. Il cancelliere stima che questo provvedimento permetter\u00e0 agli organizzatori di risparmiare \u00a3500,000. Approva anche la richiesta di Geldof di organizzare una marcia per la pace in Scozia.\n6 giugno: Vengono inviati i primi SMS per la lotteria che assegner\u00e0 i biglietti per il concerto londinese. Solo il primo giorno gli SMS ricevuti sono un milione e mezzo.\n7 giugno: Midge Ure annuncia un concerto che si terr\u00e0 al Murrayfield Stadium ad Edimburgo il 6 luglio con lo stesso scopo.\n11 giugno: I ministri della finanza del G8 sono d'accordo con la cancellazione del debito contratto da 18 dei paesi pi\u00f9 poveri.\n14 giugno: eBay annuncia di voler bloccare la vendita \"online\" dei biglietti dopo l'intervento di Geldof riguardo alla pubblica asta per la vendita di questi ultimi sul sito.\n15 giugno: Viene annunciato che Peter Gabriel organizzer\u00e0 un sesto concerto simultaneo Live 8 chiamato \"Africa Calling\" insieme a tutti gli artisti africani, per rispondere alle critiche riguardo alla presenza di soli artisti bianchi nelle altre sedi. L'evento avr\u00e0 sede in Cornovaglia, nell'Inghilterra sudoccidentale, il 2 luglio. Il musicista senegalese Youssou N'Dour ha intenzione di finanziare il concerto, che prevede la presenza degli artisti africani Maryam Mursal, Salif Ke\u00efta e Thomas Mapfumo.\n16 giugno: Geldof annuncia altri tre concerti per il 2 luglio, che si terranno a Johannesburg, in Sudafrica, Tokyo, in Giappone, e Toronto/Barrie, in Canada.\n17 giugno: Lancio della Lista Live 8, una petizione rivolta ai leader del G8.\n21 giugno: Annuncio del Live 8 canadese. Tra gli artisti saranno presenti Bryan Adams, Barenaked Ladies, e altri. L'evento sar\u00e0 condotto dai comici Dan Aykroyd e Tom Green.\n21 giugno: Damon Albarn, che precedentemente aveva criticato il Live 8 per l'assenza di artisti africani, muta il suo giudizio: \"Certamente dir\u00f2 qualcosa riguardo al numero degli artisti africani presenti all'evento... In qualche modo \u00e8 un evento realmente positivo e potr\u00e0 fare la differenza - si \u00e8 gi\u00e0 creato un dibattito in cui siamo tutti coinvolti\". Albarn aveva fatto parte dello staff del Live 8, ma se ne era allontanato lamentandosi che l'evento gli sembrava troppo \"anglosassone\".\n22 giugno: Negli USA, MTV, MTV2, mtvU, e VH1 confermano tutti che trasmetteranno dal vivo il Live 8 iniziando a mezzogiorno. Country Music Television e VH1 Classic mostreranno per il loro pubblico i punti salienti il 3 luglio.\n23 giugno: Tutti i 35.000 biglietti per lo spettacolo canadese sono stati venduti in meno di 20 minuti da quando erano stati resi disponibili online.\n24 giugno: Annuncio del Live 8 giapponese e sudafricano. Tra gli artisti del concerto di Tokyo, Bj\u00f6rk e Good Charlotte. A Johannesburg saranno invece presenti star africane come 4Peace Ensemble e Oumou Sangare.\n27 giugno: Annuncio del Live 8 russo. Lo show si terr\u00e0 nella Piazza Rossa di Mosca. Tra gli artisti partecipanti vi sono i Pet Shop Boys e i Bravo.\n28 giugno: La ABC annuncia che trasmetter\u00e0 un programma di due ore con i punti salienti il 2 luglio\n2 luglio: AOL Music trasmetter\u00e0 parti di concerto da ogni citt\u00e0 live e \"on demand\" su Aolmusic.com.\n2 luglio: Comincia ad Edimburgo la marcia contro la povert\u00e0 che prosegue in maniera pacifica. Si stima siano presenti alla marcia centomila persone. Il concerto comincia.\n6 luglio: 'Concerto Finale' ad Edimburgo.\nBiglietti.\nNonostante i concerti fossero gratuiti, 66.500 coppie di biglietti per il concerto di Hyde Park (Londra) furono assegnati il 13 giugno ai vincitori di un concorso via SMS che era cominciato luned\u00ec 6 giugno 2005. L'iscrizione al concorso consisteva nell'inviare un SMS contenente una risposta a una domanda a scelta multipla, e costava \u00a31,50. I vincitori furono estratti a caso fra coloro che avevano risposto correttamente. La capacit\u00e0 del luogo dove doveva aver luogo il concerto era di 145.000 persone, ma pi\u00f9 di 2 milioni di SMS furono spediti durante il concorso per assegnare i biglietti, arrivando a quasi 3 milioni. Ciascun messaggio aveva pi\u00f9 o meno una possibilit\u00e0 su 28 di vincere. I primi \u00a31,6 milioni guadagnati in questo modo dovevano essere elargiti all'associazione Prince's Trust, che ne avrebbe a sua volta donati una parte alla associazione Help A London Child; l'associazione Prince's Trust \u00e8 l'organizzatore del concerto \"Party in the Park\" che si svolge ad Hyde Park in luglio, evento cancellato nel 2005 per dare ospitalit\u00e0 al Live 8. In effetti, la questione della donazione di 1,6 milioni di sterline si rivel\u00f2 in seguito essere frutto di un fraintendimento; i proventi degli SMS furono interamente devoluti al finanziamento del Live 8 stesso.\nAlcuni di coloro che avevano vinto i biglietti li misero immediatamente in vendita sul sito di aste on line eBay, con l'intenzione di trarne dei profitti. Questo fu pesantemente criticato dagli organizzatori dell'evento, incluso Bob Geldof. Inizialmente, eBay difese la sua decisione di lasciare che l'asta proseguisse, perch\u00e9 non esistevano leggi che fossero contro tale vendita. Promisero inoltre di fare una donazione al Live 8 che voleva essere \"almeno uguale alle commissioni\" che avrebbero ottenuto da tali vendite. Molte persone, arrabbiate per l'idea che qualcuno volesse sfruttare il Live 8 per far soldi, immisero offerte false del valore di milioni di sterline, in modo tale da costringere quei venditori a ritirare le loro offerte. Fu annunciato successivamente che eBay, sotto la pressione del Governo Inglese, della popolazione, e di Geldof stesso, avrebbe ritirato tutte le aste di biglietti. Altre persone, tuttavia, hanno sostenuto che la vendita di biglietti non avrebbe causato alcun danno, poich\u00e9, essendo il Live 8 una iniziativa benefica, la messa all'asta di alcuni biglietti avrebbe aiutato coloro che non erano riusciti a vincerne uno a partecipare lo stesso al concerto.\nSituazioni del genere si verificarono anche per l'evento di Edimburgo e per quello canadese; allo stesso modo, eBay blocc\u00f2 la vendita dei biglietti. 35.000 biglietti per lo spettacolo canadese furono distribuiti in soli 20 minuti il 23 giugno, 2005, cos\u00ec come riportato da Ticketmaster.\nCritiche.\nLa mancanza di artisti africani.\nIl gruppo londinese Black Information Link descrive la lista degli artisti presenti ad Hyde Park come \"idealisti bianchi\", facendo notare che Mariah Carey e Snoop Dogg sono gli unici non bianchi che si esibiranno all'evento.\nDamon Albarn appoggi\u00f2 questa critica dicendo che \"Il Regno Unito \u00e8 straordinariamente variegato. Qui pi\u00f9 che altrove la cultura nera \u00e8 parte integrale della cultura, quindi perch\u00e9 l'evento \u00e8 cos\u00ec fortemente anglosassone?\".\nAlbarn si \u00e8 poi detto felice visto che gli organizzatori del Live 8 hanno recepito il suo punto di vista: il 21 giugno ha infatti dichiarato che \"Ho detto che c'erano alcune cose che non tornavano rispetto al numero di artisti africani... Questo mio punto di vista \u00e8 stato compreso e ci\u00f2 \u00e8 stato un bene. Il Live 8 segner\u00e0 una differenza: si \u00e8 gi\u00e0 creato un dibattito in cui tutti siamo coinvolti\" (\"Sicuramente avr\u00f2 detto qualcosa riguardo al numero di musicisti africani presenti all'evento... In qualche modo era ben indirizzato e giusto... Ma il Live 8 pu\u00f2 fare la differenza - si \u00e8 gi\u00e0 creato un dibattito in cui tutti noi siamo coinvolti\").\nUn portavoce del Live 8 aveva detto che un certo numero di artisti di colore erano stati invitati a partecipare e che l'evento avrebbe rappresentato un \"elemento urbano di vaste dimensioni\", e aveva evidenziato il numero di artisti di origini africane, come Ms Dynamite. Tuttavia, Youssou N'Dour rimaneva l'unico artista africano scritturato fra i principali concerti. Dapprima Bob Geldof spieg\u00f2 che, poich\u00e9 era intenzionato a raggiungere il pi\u00f9 vasto pubblico possibile, aveva scritturato i cantanti pi\u00f9 noti; alcuni obiettarono che, anche se questo fosse stato l'unico criterio di selezione rilevante, erano stati scritturati alcuni artisti bianchi minori ben meno conosciuti di alcuni celebri cantanti africani. Bob Geldof venne accusato di aver peggiorato la situazione annunciando un cast di soli artisti africani (\"Africa Calling\") in un concerto da tenersi in Cornovaglia all'Eden Project, lo stesso giorno dei concerti principali del Live 8. Questo \"recintare\" i cantanti africani lontano dai principali concerti \u00e8 stato descritto come un rigurgito di apartheid.\nAspetti generali.\nCos\u00ec come per altri eventi di beneficenza prima di questo, il Live 8 si trov\u00f2 di fronte alle critiche dei media. Alcune di queste critiche non erano rivolte specificatamente al Live 8 ma erano rappresentative di un particolare punto di vista riguardo all'atteggiamento occidentale nei confronti dell'Africa e facevano parte di argomentazioni morali gi\u00e0 espresse in passato. Inoltre, alcune critiche erano rivolte a Geldof stesso e alle motivazioni del Live 8:\n\"Sono giunto, in maniera riluttante, alla conclusione che il Live8 abbia a che fare sia con la voglia di Geldof di mostrare la sua capacit\u00e0 di influenzare i presidenti e i primi ministri che con il mettere in evidenza le potenzialit\u00e0 dell'Africa. Certamente Geldof non appare interessato alla forza dell'Africa, ma solo ad un'Africa in ginocchio\"..\nGeldof \u00e8 stato criticato per essersi servito dell'Africa come \"passerella\" pi\u00f9 per riportare in carreggiata la carriera di vecchie rock stars che per aiutare i poveri in Africa. Ad esempio, alcuni fan e critici musicali avvertirono che certi cast, come quello a Barrie, non solo erano etnicamente omogenei, ma non erano nemmeno adatti per catturare l'attenzione dei pi\u00f9 giovani.\nMolte associazioni benefiche avevano in programma, per il 2 luglio, una marcia rivolta al summit del G8, e vennero colti di sorpresa dall'annuncio del Live 8, anche se poi, essendo la causa comune ad entrambi, le proteste si afflievolirono. In sostanza, il nocciolo del problema era la contraddizione costituita da celebrit\u00e0 ricche sfondate che un giorno tuonano contro la povert\u00e0 davanti alle masse, e il giorno dopo riprendono a realizzare e spendere i loro enormi profitti. La controcritica sottolineava per\u00f2 il fatto che queste celebrit\u00e0 non erano ricche abbastanza per poter cancellare il debito dei paesi. Damon Albarn propose che gli artisti delle case discografiche pagassero \"una tassa\", in quanto la pubblicit\u00e0 che si stavano facendo avrebbe incrementato le loro future vendite di dischi e aumentato i loro profitti. \u00c8 importante notare che, \"tecnicamente\", il Live 8 non \u00e8 un evento benefico.\nMolti, specie nell'Africa stessa, si lamentarono del comportamento neocolonialista rappresentato dal Live 8 e dal Live Aid, a seguito del quale gli Occidentali si sentono obbligati a fare la carit\u00e0 ad un immaginario bisognoso e sventurato Terzo Mondo. L'idea del condono del debito promossa dal Live 8 venne vista come la fornitura di un assegno in bianco ai governi africani, molti dei quali sono impestati dalla corruzione, e che in passato hanno usato i condoni dei debiti per aumentare le spese militari. Altri hanno criticato l'evento per aver ignorato le cause profonde del problema africano e per aver proposto di risolvere complesse questioni politiche semplicemente elargendo del denaro.\nIn Regno Unito la polizia scozzese ha anche espresso il proprio timore per la sicurezza pubblica nel caso fosse stata organizzata una imponente marcia di protesta durante il G8, anche se in seguito avrebbero affermato che avevano preventivamente compiuto i dovuti preparativi tali da essere ottimisti sulla sicurezza delle persone.\nA Filadelfia, i manager afroamericani si sono lamentati per il fatto che ai venditori afroamericani non era stata data la possibilit\u00e0 di offrire prodotti nell'area del concerto. John Street, sindaco di Philadelphia, ha promesso in risposta che il 30% delle bancarelle sarebbero state assegnate alle minoranze.\nTrasmissioni.\nCome coi concerti originali Live Aid, la BBC ha trasmesso il Live 8 per gli spettatori europei.\nEssendo l'unica a trasmettere tutti i concerti Live 8, America Online ha mandato in onda ogni spettacolo interamente in diretta via Internet, e sono rimasti disponibili agli spettatori per sei settimane a seguire gli spettacoli.\nIn Australia, Nine Network ha mostrato spezzoni degli spettacoli dalle 20:30 alle 22:45 di domenica sera (ora locale). Il canale a pagamento Fox 8 ha trasmesso i concerti dalle 21:30 ora locale di sabato sera alle 10 di domenica mattina. Le stazioni radio del circuito Austereo, inclusa Triple M in alcune citt\u00e0, ha trasmesso i concerti dalle 23 di sabato sera in avanti.\nIn Austria l'intera giornata \u00e8 stata trasmessa dal vivo dal canale ATV+.\nIn Belgio JIMtv ha trasmesso l'evento da diversi posti tra le 16.00 e le 03.00 del mattino.\nIn Brasile MTV Brasile ha trasmesso l'evento in diretta.\nIn Canada CTV ha trasmesso l'intero concerto canadese insieme a selezioni di performance live provenienti dagli altri otto concerti del 2 luglio.\nNella Repubblica Ceca lo spettacolo \u00e8 stato trasmesso dal vivo dal canale pubblico CT2 (dalle 15:00 alle 23:00 e dalle 23:25 all'1:00).\nIn Danimarca l'intera giornata \u00e8 andata in onda in diretta su DR: la copertura dei concerti \u00e8 stata condivisa da DR1 e DR2.\nIn Finlandia i concerti sono stati trasmessi da YLE: YLE TV 2 17.00 - 18.00, 18.45 - 21.00, 22.20 - 04.00 e YLE Teema 16.00 - 03.00\nIn Francia \u00e8 stato trasmesso dal canale commerciale M6. Dapprima c'\u00e8 stato il collegamento con il Live 8 di Londra, e nel tardo pomeriggio quello con Parigi. A tarda sera c'\u00e8 stato il riassunto con le migliori scene del Live 8.\nIn Germania l'intera giornata \u00e8 stata trasmessa dalla Phoenix. Nel pomeriggio molte stazioni locali ARD si sono collegate dal vivo liberamente. Pi\u00f9 tardi nella giornata e domenica ci sono state trasmissioni in differita su EinsFestival, EinsPlus, DasErste. Tutti i canali sono trasmessi FTA in Europa via satellite.\nIn Irlanda l'emittente statale RT\u00c9 ha trasmesso il concerto dal vivo. RT\u00c92: 14.00 \u2014 17.00, 19.20 \u2014 00.05 e RT\u00c91: 17.00 \u2014 18.00.\nIn Italia lo spettacolo \u00e8 stato trasmesso dal canale pubblico Rai 3 seguendo l'intero evento grazie a collegamenti in diretta con gli altri otto concerti del 2 luglio. Inoltre la televisione satellitare SKY Italia ha proposto sul proprio Canale 109 un mosaico interattivo con la possibilit\u00e0 di vedere contemporaneamente la diretta da 4 palchi.\nIn Israele \u00e8 stato trasmesso dal canale Israel 10 dalle 16:00 alle 21:00 e dalle 22:30 alle 3:00 del mattino.\nNei Paesi Bassi \u00e8 stato trasmesso dal canale pubblico Nederland 3 tra le 15.00 CET e le 03.00 CET\nIn Norvegia, lo spettacolo \u00e8 stato trasmesso dal vivo dai 2 canali televisivi pubblici di NRK.\nIn Polonia, \u00e8 andato in onda dal vivo sul canale TVN\nIn Spagna, lo spettacolo \u00e8 stato trasmesso dal vivo dal canale pubblico TVE 2 (dalle 16:00 alle 18:15 e dalle 21:00 alle 03:00 GMT+1). Ainhoa Arbizu e Neil Sol\u00e8 hanno ospitato la trasmissione spagnola degli spettacoli.\nIn Svezia, Sveriges Television ha programmato di trasmettere l'evento non-stop su AVT1 dalle 15:00 alle 18:15 e dalle 21:00 a mezzanotte e su SVT2 dalle 18:15 alle 21:00 e dalla mezzanotte alle tre del mattino.\nIn Svizzera il live 8 \u00e8 stato trasmesso solo in parte dal canale SF2.\nNel Regno Unito, lo spettacolo di Londra \u00e8 stato trasmesso dal vivo dalle 13:00 GMT sul canale BBC Two fino alle 16:15 GMT quando la copertura \u00e8 stata spostata su BBC One fino a mezzanotte BST. BBC One ha poi trasmesso lo show di Philadelphia fino alle 3:35 GMT di domenica. Repliche sono state trasmesse sul canale BBC Three dalle 19:00 GMT to 3:00 GMT domenica. Ci sono state trasmissioni dedicate al Live 8 anche da parte delle radio della BBC e da parte delle maggiori radio commerciali. (NB: La copertura \u00e8 stata interrotta dalla sovrapposizione del singolare femminile di Wimbledon, portando il ripristino della copertura su BBC One ad uno spostamento approssimativo di 15 minuti)\nNegli Stati Uniti d'America ci sono state le seguenti trasmissioni:\nMTV, MTV2, MTVU (il nuovo canale MTV orientato agli universitari), e VH1 hanno trasmesso la maggior parte dei concerti Live 8, saltando da un concerto all'altro, mostrando anche particolari come interviste ai cantanti e alle persone del Live 8. La trasmissione \u00e8 iniziata a mezzogiorno ora locale, ci\u00e8 appena dopo l'inizio del concerto a Filadelfia.\nAltre reti possedute da Viacom, Countru Music Television e VH1 Classic hanno mandato in onda i concerti il giorno seguente, 3 luglio, intervistando gli artisti.\nABC ha acquistato i diritti, concessi da America Online, e ha trasmesso uno show di due ore in prima serata nel giorno del concerto, 2 luglio. Lo speciale conteneva speciali spezzoni dei concerti.\nXM Satellite Radio ha trasmesso i concerti da Filadelfia, Londra, Parigi, Berlino e Roma. Gli altri cinque concerti di (Tokyo, Barrie, Johannesburg, Cornovaglia, and Edimburgo) sono stati mandari in onda via radio."}
{"id": "118328", "revid": "709565", "url": "https://it.wikipedia.org/wiki?curid=118328", "title": "John Lloyd", "text": "John Lloyd pu\u00f2 riferirsi a:"}
{"id": "118329", "revid": "106456", "url": "https://it.wikipedia.org/wiki?curid=118329", "title": "Neckar", "text": "Il Neckar, in passato chiamato Nicero o Neccaro, \u00e8 un affluente della riva destra del Reno, che si unisce a quest'ultimo a Mannheim. \nIl percorso.\nSi forma in una zona paludosa vicino alla citt\u00e0 di Villingen-Schwenningen nel Baden-W\u00fcrttemberg. Dopo aver bagnato le citt\u00e0 di Rottweil,\nTubinga, N\u00fcrtingen, Esslingen, Stoccarda e Heilbronn, attraversa le colline dell'Odenwald formando una ripida valle, finch\u00e9 presso Heidelberg entra nella valle del Reno, raggiungendo quest'ultimo a Mannheim.\nLa lunghezza complessiva del Neckar \u00e8 di 367\u00a0km. Il Neckar \u00e8 navigabile per le navi da carico fino al porto fluviale di Plochingen (a circa 200\u00a0km da Mannheim).\nGli affluenti principali sono i fiumi Fils, Rems, Murr, Enz, S\u00fclm, Kocher, Jagst ed Elz.\nCitt\u00e0 lungo il fiume.\nDalla sorgente alla confluenza con il Reno passa per le citt\u00e0 di:"}
{"id": "118331", "revid": "123115273", "url": "https://it.wikipedia.org/wiki?curid=118331", "title": "Gabriel Yared", "text": "Ha scritto le musiche per i film francesi \"Betty Blue\" e \"Camille Claudel e Le Saveurs du Palais (2012, in Italia: La cuoca del Presidente)\".\nSuccessivamente ha iniziato a lavorare negli Stati Uniti vincendo l'Oscar per \"Il paziente inglese\" e ricevendo le nomination per \"Il talento di Mr. Ripley\" e \"Ritorno a Cold Mountain\"; ha composto inoltre le musiche per il film \"La citt\u00e0 degli angeli\". Nel 2004 la sua versione della colonna sonora di \"Troy\" \u00e8 stata rifiutata dal regista e sostituita con quella di James Horner.\nBiografia.\nAll'et\u00e0 di sette anni viene avviato, dal padre, allo studio della fisarmonica. Dopo due anni passa allo studio del pianoforte e della teoria musicale. Il suo insegnante di pianoforte gli sconsiglia per\u00f2 di proseguire dicendogli che non \u00e8 fatto per lo studio della musica.\nMa, nonostante non fosse un gran pianista, continu\u00f2 nello studio della musica. All'et\u00e0 di 14 anni mor\u00ec il suo insegnante ed egli lo sostitu\u00ec quale organista alla Saint Joseph University. Qui ebbe modo di leggere, nella biblioteca, tutte le opere di Bach, Schumann e molti altri compositori classici. Questo approfondito studio gli ispir\u00f2 la sua prima composizione, un walzer per piano.\nYared consegu\u00ec la laurea in legge, ma la sua formazione musicale avvenne quando segu\u00ec nel 1969, a Parigi, dei corsi di composizione presso l'Ecole Normale du Musique.\nAlla fine del 1971 and\u00f2 in Brasile per far visita a suo zio, ed in quella occasione incontr\u00f2 il presidente della Federazione Mondiale di musica leggera che gli commission\u00f2 una canzone per rappresentare il Libano nel Festival di musica leggera di Rio de Janeiro. La sua canzone vinse il primo premio.\nIn seguito alla notoriet\u00e0 acquisita form\u00f2 un complesso che gir\u00f2 per l'intero paese.\nDopo aver collaborato nel 1975 con Mina, arrangiando il suo album \"Minacantalucio\", nel 1976 torn\u00f2 in Francia dove cominci\u00f2 un lavoro di orchestrazione e arrangiamento di canzoni collaborando con Fran\u00e7oise Hardy.\nCover.\nIl brano \"C'est le vent, Betty\" \u00e8 stato ripreso in gran parte in un brano di Jakatta dal nome \"Feeling Blue\" (2003) incluso nella compilation \"Nick The Nightfly Vol 8\"."}
{"id": "118332", "revid": "125365982", "url": "https://it.wikipedia.org/wiki?curid=118332", "title": "Santa Cruz (California)", "text": "Santa Cruz \u00e8 una cittadina di circa 55.000 abitanti dello Stato della California, USA.\nConosciuta soprattutto per il surf, \u00e8 sede della O'Neill Wetsuits e della Santa Cruz Surfboards. \u00c8 anche sede del campus dell'Universit\u00e0 della California Santa Cruz, la cui mascotte \u00e8 la Banana Slug.\nL'attuale sito di Santa Cruz era la sede di un insediamento spagnolo a partire dal 1791, tra cui la Missione di Santa Cruz e il pueblo di Branciforte. La citt\u00e0 di Santa Cruz fu fondata ufficialmente nel 1866 e noleggiata nell'aprile 1876. Importanti industrie primarie includevano legname, polvere da sparo, calce e agricoltura. Alla fine del XIX secolo, Santa Cruz si afferm\u00f2 come una comunit\u00e0 di resort sulla spiaggia.\nGeografia.\nSi trova sulla costa dell'Oceano Pacifico, nella costa settentrionale della Baia di Monterey ed \u00e8 a circa 130 chilometri a sud di San Francisco.\nSecondo lo United States Census Bureau, la citt\u00e0 copre un'area di 41 km\u00b2, 33 km\u00b2 \u00e8 terra e 8,0 km\u00b2 \u00e8 acqua. Per i locali di Santa Cruz, l'area viene spesso discussa in tre regioni distinte: lato est, lato ovest e centro citt\u00e0.\nStoria.\nNativi americani.\nPrima dell'arrivo dei soldati, missionari e coloni spagnoli alla fine del XVIII secolo, la contea di Santa Cruz ospitava i nativi Awaswas. Si pensa che gli antenati di questo popolo fossero originariamente emigrati nell'area di San Francisco e Monterey dal sistema fluviale di San Joaquin-Sacramento intorno al VI secolo d.C. Il termine improprio Ohlone, sebbene spesso usato per descrivere i nativi dell'area di Santa Cruz, \u00e8 un nome generalizzato per i diversi gruppi che vivevano nella regione che si estende da San Francisco alla Baia di Monterey. Le diverse e numerose trib\u00f9 di questa regione sono state precedentemente definite dagli spagnoli come costiere. Il termine \"Ohlone\" \u00e8 stato usato al posto di \"Costanoan\" dagli anni '70 da alcuni gruppi discendenti e dalla maggior parte degli etnografi, storici e scrittori della letteratura popolare. Awaswa era una delle otto lingue costanoane e costituiva una trib\u00f9 di nativi americani che vivevano nella contea occidentale di Santa Cruz, che si estendeva leggermente a nord di Davenport fino a Rio Del Mar. La trib\u00f9 Awaswas era composta da non pi\u00f9 di mille persone e la loro lingua \u00e8 ora estinta. Gli unici resti della loro lingua parlata sono tre nomi locali: Aptos, Soquel e Zayante; e il nome di un mollusco nativo, l'abalone. La maggior parte delle trib\u00f9 Ohlone non conosceva la scrittura e viveva in piccoli villaggi sparsi nelle regioni della Baia di Monterey e della Baia di San Francisco. Entro cinquant'anni dall'arrivo degli spagnoli, la cultura e lo stile di vita degli Ohlone erano praticamente scomparsi nell'area della Baia. Oggi, due trib\u00f9 costiere, il popolo Awaswa \"missionizzato\" a Santa Cruz e il popolo Mutsun \"missionizzato\" a San Juan, si sono uniti come la Banda Tribale Amah Mutsan nel tentativo di proteggere e mantenere l'autentico e distinto patrimonio culturale e storico.\nPeriodo spagnolo.\nLa prima esplorazione terrestre europea dell'Alta California, fu la spedizione spagnola guidata da Gaspar de Portol\u00e1, attravers\u00f2 l'area sulla strada verso nord, ancora alla ricerca del \"porto di Monterey\" descritto da Sebasti\u00e1n Vizca\u00edno nel 1602. La spedizione raggiunse il fiume (probabilmente vicino a dove ora sorge il ponte di Soquel Avenue) e si accamp\u00f2 il 17 ottobre 1769. Il missionario francescano Juan Crespi, viaggiando con la spedizione, annot\u00f2 nel suo diario che \"Questo fiume si chiamava San Lorenzo\".\nLa mattina dopo, la spedizione ripart\u00ec e Crespi not\u00f2 che \"Cinquecento gradini dopo che abbiamo iniziato abbiamo attraversato un buon torrente che scende da alcune alte colline dove sorge\". Fu chiamato El Arroyo de la Santisima Cruz, che si traduce letteralmente come \"Il torrente della Santissima Croce\".\nNel 1791, Padre Ferm\u00edn Lasu\u00e9n continu\u00f2 a usare il nome di Crespi quando dichiar\u00f2 l'istituzione di La Misi\u00f3n de l'Esaltaci\u00f3n de la Santa Cruz (Missione Santa Cruz) per la conversione degli Awaswa di Chatu-Mu e dei villaggi circostanti. Santa Cruz era la dodicesima missione in California. Il torrente, tuttavia, in seguito perse il nome, ed \u00e8 noto oggi come Laurel Creek perch\u00e9 \u00e8 parallelo a Laurel Street. \u00c8 il principale alimentatore della Laguna di Neary.\nNel 1797, il governatore Diego de Borica, per ordine del vicer\u00e9 della Nuova Spagna, Michele La Grua Talamanca e Branciforte, marchese di Branciforte, fond\u00f2 la Villa de Branciforte, una citt\u00e0 chiamata in onore del vicer\u00e9. Una delle sole tre citt\u00e0 civili stabilite in California durante il periodo coloniale spagnolo (le altre due divennero Los Angeles e San Jose), la Villa si trovava sul fiume San Lorenzo, a meno di un miglio dalla Missione. La sua strada principale originale \u00e8 ora North Branciforte Avenue. In seguito Villa de Branciforte perse il suo stato civile e nel 1905 l'area fu annessa alla citt\u00e0.\nDurante l'era della missione, il numero di nativi nella Bay Area, compresa Santa Cruz, inizi\u00f2 a diminuire rapidamente. Molti nativi portati a vivere nelle missioni (neofiti) morirono per le malattie europee a cui non erano resistenti.\nPeriodo messicano.\nNel 1820 il Messico, di recente indipendenza, assunse il controllo dell'area. In seguito alla secolarizzazione della Missione nel 1834, il governo ha tentato di rinominare la comunit\u00e0 che era cresciuta intorno alla Missione, come Pueblo de Figueroa (come un ex governatore). La designazione del pueblo non \u00e8 mai stata resa ufficiale, tuttavia. Il nuovo nome non prese piede e Santa Cruz rimase Santa Cruz. Le terre coltivate a missione e il pascolo, che una volta si estendevano dal fiume San Lorenzo a nord lungo la costa fino all'incirca al confine di oggi della contea di Santa Cruz, furono divise in grandi concessioni di terra chiamate ranchos. Le sovvenzioni furono fatte da diversi governatori diversi tra il 1834 e il 1845 (vedi \"Elenco dei Ranchos della California\").\nSolo due ranchos erano totalmente entro i confini della citt\u00e0 odierna. Il \"Rancho Potrero Y Rincon de San Pedro Regalado\" che consisteva principalmente in pascoli pianeggianti sul fondo del fiume a nord di Mission Hill (\"potrero\" significa \"pascolo\") e il \"Rancho Tres Ojos de Agua\" sul lato ovest. Altri tre confini del rancho in seguito entrarono a far parte dei limiti della citt\u00e0 moderna: \"Rancho Refugio\" a ovest, \"Rancho Carbonera\" a nord e \"Rancho Arroyo del Rodeo\" a est.\nDopo che la secolarizzazione mise la maggior parte delle terre della California in mani private, gli immigrati dagli Stati Uniti iniziarono ad arrivare in numero costantemente crescente, specialmente negli anni 1840, quando furono aperte rotte terrestri come il California Trail.\nLa missione di Santa Cruz, insieme alle altre ventuno missioni francescane, fu secolarizzata nel giro di pochi anni dopo il 1833. Anche prima della secolarizzazione, la popolazione indiana era diminuita e gli edifici iniziarono lentamente a rovinarsi per il tempo umido e la mancanza di manutenzione . La torre della cappella cadde nel 1840 e l'intera parete frontale fu distrutta dal terremoto del 1857 a Fort Tejon. Nel 1858 fu costruita una chiesa \"moderna\" accanto alla restante porzione posteriore della cappella. Quel resto fu demolito nel 1889, quando la chiesa di Santa Croce di oggi fu costruita sul sito, in stile neogotico.\nNel 1834, le ventuno missioni californiane furono secolarizzate. Le vaste terre che avrebbero dovuto detenere in fiducia per i nativi convertiti andarono invece principalmente ad amici e parenti del governo dell'Alta California (compresi alcuni immigrati stranieri che si erano sposati con famiglie californiane). I rimanenti residenti della missione Ohlone hanno lottato per sopravvivere e molti sono diventati servi o braccianti agricoli o vaqueros (cowboy), quando la missione chiuse, la maggior parte dei nativi rimanenti che vivevano nelle missioni divennero operai nei ranchos che ereditarono le ex terre della missione. In seguito si formarono alcune piccole comunit\u00e0 che promuovevano vecchie usanze, ma in luoghi diversi dalle loro terre d'origine.\nAnnessione agli USA e guerra civile.\nNel 1848, in seguito alla guerra messicano-americana, il Messico cedette il territorio dell'Alta California agli Stati Uniti con il trattato di Guadalupe Hidalgo. La California fu la prima parte del territorio a diventare uno stato, nel 1850. La contea di Santa Cruz fu fondata lo stesso anno e Santa Cruz fu incorporata come citt\u00e0 nel 1866.\nLa California Powder Works inizi\u00f2 a produrre polvere esplosiva per l'estrazione mineraria della California quando le normali forniture furono interrotte dalla guerra civile americana. Un mulino costruito sul fiume San Lorenzo a monte di Santa Cruz utilizzava carbone e fusti di polvere prodotti da foreste locali, il mulino in seguito produsse polvere senza fumo utilizzata nei fucili dell'esercito degli Stati Uniti e nelle pistole della flotta del Pacifico degli Stati Uniti e delle flotte asiatiche. Il mulino fu pesantemente danneggiato da una serie di esplosioni la sera del 26 aprile 1898. Le esplosioni causarono la caduta di detriti fiammeggianti su Mission Hill e provocarono incendi che minacciarono la citt\u00e0. Le polveri impiegarono da 150 a 275 uomini fino a quando le operazioni cessarono nel 1914.\nPrimo sviluppo industriale.\nElihu Anthony (1818\u20131905) arriv\u00f2 a Santa Cruz, nel 1847 e apr\u00ec molti primi edifici per la citt\u00e0 di Santa Cruz; compresa la prima chiesa protestante, la prima fonderia, il primo pontile e fu il primo postmaster. Svilupp\u00f2 i primi blocchi commerciali nel centro di Santa Cruz con la sua prima fonderia situata all'angolo tra Pacific Street e Mission Street. Anthony con Frederick A. Hihn, costru\u00ec la prima rete privata di approvvigionamento idrico in citt\u00e0 che serviva le comunit\u00e0 vicine. L'istituzione di linee ferroviarie a Santa Cruz nel 1876 fino al 1881 con la Santa Cruz Railroad, port\u00f2 i lavoratori a Santa Cruz e forn\u00ec l'accesso al mercato per le industrie di legname, cuoio e calcare della citt\u00e0.\nAmministrazione.\nGemellaggi.\nSanta Cruz \u00e8 gemellata con:"}
{"id": "118338", "revid": "118975267", "url": "https://it.wikipedia.org/wiki?curid=118338", "title": "Dimitrios Tomprof", "text": "Biografia.\nNoto anche come Dimitrios Tomproff, di questo atleta si conosce molto poco, ma \u00e8 entrato nella storia dello sport olimpico in quanto partecip\u00f2 ai I Giochi dell'era moderna di Atene 1896.\nFaceva parte della comunit\u00e0 greca che viveva a Smirne, citt\u00e0 dell'Asia Minore inclusa nell'Impero ottomano. Tomprof Partecip\u00f2 ai Giochi come greco\nI greci erano radicati nella zona fin dall'antichit\u00e0. La citt\u00e0 di Smirne divenne greca nel 1919, ma fu persa il 9 settembre 1922 dopo la disfatta inflitta da Mustafa Kemal Atat\u00fcrk. Dopo questa data incominci\u00f2 l'esodo dei greci verso la madrepatria.\nTomprof partecip\u00f2 nelle gare di mezzofondo: 800 e 1500 metri."}
{"id": "118339", "revid": "4506", "url": "https://it.wikipedia.org/wiki?curid=118339", "title": "Dimitrios Tomproff", "text": ""}
{"id": "118340", "revid": "122045263", "url": "https://it.wikipedia.org/wiki?curid=118340", "title": "International Mobile Equipment Identity", "text": "Il codice IMEI (acronimo di \"International Mobile Equipment Identity\") \u00e8 un codice numerico che identifica univocamente un terminale mobile (\"Mobile Equipment\"), che pu\u00f2 essere un telefono cellulare o un modem che sfrutti la tecnologia cellulare GSM GPRS EDGE UMTS HSDPA/HSUPA LTE 5G/NGMN; in egual misura, tale codificazione \u00e8 usata anche dai dispositivi portatili di telefonia satellitare.\nComposizione.\nL'IMEI si pu\u00f2 visualizzare digitando codice_1, ovvero il comando codice_2.\n\u00c8 composto da 15 cifre, suddiviso in 4 parti:\ndove\nLa sigla TAC, inoltre, ha cambiato significato ed \u00e8 divenuto acronimo di \"Type Allocation Code\".\nAlcuni numeri IMEI hanno 16 cifre; l'ultima parte di due cifre, detta SV (\"Software Version\"), indica la versione del \"firmware\" dell'apparecchio, mentre la cifra \"spare\" \u00e8 rimossa.\nBlacklist.\nSe questo codice \u00e8 inserito in una \"blacklist\", e se il provider presso cui avviene la registrazione al network la applica, al telefono con il corrispondente IMEI sar\u00e0 negato l'accesso al network.\nL'IMEI \u00e8 salvato nella memoria non volatile del cellulare (NVRAM). All'avvio di ogni chiamata viene trasmesso alla rete dell'operatore.\nIn caso di furto, l'IMEI del cellulare rubato pu\u00f2 essere comunicato al proprio operatore che provvede ad inserirlo in una banca dati condivisa da tutti gli operatori. Quando il terminale mobile chidede di registrarsi sulla rete dell'operatore associato alla SIM, se l'IMEI risulta inserito nella \"lista nera\", l'operatore nega l'accesso alla rete ed \u00e8 impossibile effettuare o ricevere chiamate, messaggi e connettersi a Internet. Il blocco per qualsiasi operatore anche virtuale di telefonia mobile vale, ma limitatamente al territorio italiano, e quindi non impedisce la vendita e l'uso del cellulare in un altro Paese, anche all'interno dell'Unione Europea.\nAl 2008, soltanto Francia e Regno Unito obbligavano gli operatori a bloccare l'IMEI su richiesta degli interessati. Altri Paesi, lasciano agli operatori la facolt\u00e0 di farlo. L'Unione Europea non dispone di un pubblico registro degli IMEI bloccati, lasciando l'eventuale regolazione ai singoli Stati membri.\nAltri codici identificativi.\nLa scheda SIM \u00e8 identificata da codici differenti:\nPer capire la differenza fra ICC-ID e IMSI si consideri che, cambiando l'operatore di rete selezionandolo manualmente, l'IMSI sar\u00e0 differente, mentre la scheda e quindi l'ICC-ID resteranno invariati.\nModifica del codice IMEI.\nIl codice IMEI in gran parte dei cellulari in commercio e dei modem USB che utilizzano la tecnologia cellulare pu\u00f2 essere modificato al pari di un qualunque indirizzo MAC dei dispositivi di rete o di un codice identificativo di fabbricazione UUID di un dispositivo di archiviazione di massa.\nLa riprogrammazione o rescrittura dell'IMEI di un telefonino pu\u00f2 essere operata con appositi strumenti atti alla riprogrammazione tramite cavo seriale o USB e l'utilizzo di appositi programmi per l'invio di codici seriali, tramite appositi codici incorporati del firmware o firmware modificati appositamente per la generazione e sostituzione dell'IMEI dei dispositivi.\nDiversamente dall'opinione diffusa, tale pratica \u00e8 illegale in Italia; inoltre, in Europa la procedura \u00e8 perseguita nel Regno Unito, ove \u00e8 vietata dal \"Mobile telephones (re-programming) act,\" che persegue anche il possesso dell'attrezzatura per eseguire la riprogrammazione, e in Lettonia, ove la riprogrammazione costituisce un reato.\nAbusi extracontrattuali degli operatori.\nIl blocco dell'IMEI non coinvolge nessuna pubblica autorit\u00e0, fatto che pu\u00f2 prestarsi ad abusi contrattuali e iniziative unilaterali da parte degli operatori di telefonia, che raccolgono le richieste, controllano la rete e chi pu\u00f2 accedervi, eseguendo il blocco. \nTale pratica esite per qualsiasi contenzioso, non solo in caso di morosit\u00e0 e inadempienza contrattuale del consumatore, ma anche in merito alla qualit\u00e0 effettiva del servizio rispetto alle obbligazioni assunte dagli operatori. Il proprietario ha diritto a disporre liberamente del bene pagato e in particolare di venderlo a terzi, i quali secondo la legge non rispondono in solido dei suoi debiti e possono ottenere dal giudice l'ordine in capo all'operatore di sbloccare l'IMEI del telefono a favore del nuovo acquirente.\nL'intercettazione dei cellulari tramite IMEI.\nSu una rete cellulare \u00e8 tecnicamente possibile intercettare le comunicazioni del target tramite l'IMEI del suo cellulare. La caratteristica di questo tipo d'intercettazione \u00e8 che si basa su un identificativo tecnico che, a differenza degli altri utilizzabili, non \u00e8 assegnato dall'operatore di telecomunicazioni. Da questa particolarit\u00e0 scaturiscono due considerazioni.\nL'intercettazione di un IMEI non equivale all'intercettazione legale di un utente ben preciso, ma di un qualunque utente che utilizzi il terminale mobile avente quell'IMEI. Supponendo ad esempio che un terminale mobile avente un determinato IMEI, su cui sia stata richiesta l'intercettazione delle comunicazione da parte dell'Autorit\u00e0 Giudiziaria, venga utilizzato prima dall'utente A e poi dall'utente B, allora verrebbero intercettate rispettivamente prima le comunicazioni dell'utente A e poi quelle dell'utente B.\nDa un altro punto di vista, l'intercettazione tramite l'IMEI potrebbe consentire di intercettare tutte le comunicazioni effettuate da un ben preciso utente che utilizza diverse schede SIM sullo stesso cellulare; infatti, quando un utente cambia numerazione telefonica o scheda SIM, conservando per\u00f2 lo stesso telefono cellulare, cambia la numerazione MSISDN o il codice della scheda SIM ma non l'IMEI.\nA livello architetturale l'intercettazione realizzata sulla rete radiomobile non presenta differenze sia che avvenga su base IMEI che su base MSISDN o IMSI. Tuttavia esistono alcune differenze a livello funzionale. Durante la fase di registrazione del terminale mobile sulla rete, il check digit (la 15\u00aa cifra) non viene trasmesso, pi\u00f9 precisamente viene posto a \u201c0\u201d. Questo vuol dire che sulla rete cellulare l'IMEI \u00e8 composto sempre da 15 cifre, ma solo le prime 14 corrispondono effettivamente a quelle dell'IMEI originale. Nel caso in cui l'Autorit\u00e0 Giudiziaria chieda l'intercettazione su un MSISDN o IMSI, l'operatore mobile attiva l'intercettazione esattamente sulla numerazione comunicata. Nel caso di IMEI, l'operatore mobile \u00e8 costretto ad attivare l'intercettazione legale considerando solo le prime 14 cifre comunicate, partendo da sinistra verso destra, ponendo a zero l'ultima."}
{"id": "118341", "revid": "406204", "url": "https://it.wikipedia.org/wiki?curid=118341", "title": "Wireless Application Protocol", "text": "Il Wireless Application Protocol o in sigla WAP \u00e8 un protocollo di connessione ad internet per telefoni cellulari inventato da Alain Rossmann.\nBreve storia.\nNel dicembre 1994 Alain Rossmann fonda nella Silicon Valley la sua quarta azienda startup, Unwired Planet, poi divenuta nota come Phone.com, che cre\u00f2 il software e il browser internet per i telefoni cellulari.\nNel 1999 l'italiana Omnitel \u00e8 il primo gestore a fornire contenuti in formato WAP, seguita da un buon numero di gestori europei.\nNel febbraio del 1999 venne annunciata l'uscita del primo telefono cellulare con browser WAP, il Nokia 7110 e nel 2000 si assistette ad un notevole boom di vendite di cellulari con lo stesso protocollo.\nDopo il 2000 si succedono diverse versioni (la maggior parte di esse sono incompatibili fra di loro) in tempi molto ravvicinati: dal WAP 1.0 dopo pochi mesi si passa alla versione 1.1 e poi ancora alla 1.2.1. Tariffe troppo alte, per di pi\u00f9 calcolate sul tempo di collegamento, difficolt\u00e0 di utilizzo, i bug dei cellulari ecc. fanno assistere al naufragio del WAP.\nLa svolta avviene con l'uscita della versione 2.0: viene abbandonato il linguaggio WML per puntare sull'XHTML. Questo risultato viene conseguito grazie alla costituzione dell'Open Mobile Alliance, che riunisce circa 200 produttori di cellulari: il WAP Europeo si avvicina quindi all'i-mode giapponese."}
{"id": "118342", "revid": "34971", "url": "https://it.wikipedia.org/wiki?curid=118342", "title": "SoftICE", "text": "SoftICE \u00e8 un debugger in kernel mode per Microsoft Windows. Vi sono anche delle versioni pi\u00f9 vecchie per DOS e i sistemi operativi compatibili. SoftICE fu prodotto inizialmente da una compagnia chiamata NuMega, e fu successivamente acquistato dalla Compuware. La compagnia ha smesso di vendere il prodotto nell'aprile 2006.\nPer via della sua usabilit\u00e0, SoftICE \u00e8 utilizzato anche come uno strumento per il cracking ed il reverse engineering.\nStoria.\nLa prima versione di SoftICE per DOS fu scritta nel 1987 dai fondatori della NuMega Frank Grossman e Jim Moskin. Il programma, scritto in linguaggio assembly per 80386, svolgeva la funzione di un sistema operativo ed eseguiva il software in modalit\u00e0 virtuale. Veniva venduto per $386.\nLe versioni successive per Windows e Windows NT furono integrate con il sistema operativo, rattoppando necessariamente molte funzioni. Ci\u00f2 ha reso il programma piuttosto fragile, dal momento che anche piccoli cambiamenti al sistema operativo possono rendere SoftICE non funzionante. In compenso, il fatto di operare in kernel mode ha il vantaggio di consentire a SoftICE il debugging dei device driver e addirittura del codice dello stesso sistema operativo.\nAlternative.\nDopo la chiusura delle vendite del prodotto, si sono sviluppati altri software con funzioni simili ma opensource come Rasta Ring 0 Debugger (rr0d) che \u00e8 un debugger in kernel mode che supporta Windows, Linux e FreeBSD. La sua interfaccia grafica \u00e8 molto simile a quella di SoftICE. "}
{"id": "118343", "revid": "2039709", "url": "https://it.wikipedia.org/wiki?curid=118343", "title": "Crosta", "text": ""}
{"id": "118344", "revid": "481349", "url": "https://it.wikipedia.org/wiki?curid=118344", "title": "Patto col diavolo", "text": "Un patto col diavolo \u00e8 un accordo di scambio, in cui un uomo cede la propria anima al diavolo per ottenere da questi in cambio benefici di vario genere, quali ricchezza, talenti o poteri sovrannaturali. Il tema \u00e8 trattato in leggende, racconti e opere letterarie.\nSignificato.\nDurante la caccia alle streghe praticata nell'et\u00e0 moderna, si riteneva che le persone che praticavano la stregoneria traessero il loro potere appunto da un patto con il diavolo oppure con altri demoni. La demonologia cristiana traeva questa conclusione sulla base di alcuni passi biblici, nonch\u00e9 da Agostino d'Ippona e Tommaso d'Aquino, un teologo dell'antichit\u00e0 e uno medievale.\nLe descrizioni di questi patti sono molto varie: si tratta di un contratto con molte formalit\u00e0. In generale comunque l'accordo \u00e8 a tempo indeterminato: l'uomo richiede dei benefici da parte dell'entit\u00e0 spirituale e quest'ultima si rivale su di lui dopo la sua morte. Il racconto pu\u00f2 avere un finale moraleggiante, con la dannazione eterna dell'incauto avventuriero. Per contro pu\u00f2 avere una svolta comica, nella quale lo scaltro contadino inganna il diavolo, solitamente grazie ad un cavillo tecnico.\nIn senso lato \u00e8 definito patto con il diavolo, quando qualcuno, per conseguire determinati scopi, stringe alleanze che non si conciliano moralmente con i principi da lui sostenuti. L'espressione \u00e8 diffusa nel giornalismo e nella satira politica."}
{"id": "118346", "revid": "200679", "url": "https://it.wikipedia.org/wiki?curid=118346", "title": "IMEI", "text": ""}
{"id": "118347", "revid": "125940301", "url": "https://it.wikipedia.org/wiki?curid=118347", "title": "Beautiful", "text": "Beautiful (\"The Bold and the Beautiful\") \u00e8 una soap opera statunitense, creata da William J. Bell e Lee Phillip Bell per la CBS, che va in onda dal 23 marzo 1987. La soap viene trasmessa in circa 100 paesi ed \u00e8 la pi\u00f9 seguita in tutto il mondo con 35 milioni di telespettatori al mondo ogni giorno.\nIn Italia la soap \u00e8 trasmessa dal 4 giugno 1990, prima su Rai 2 e in seguito, dal 5 aprile 1994, su Canale 5. Sempre nel 1994 fu brevemente trasmessa anche in prima serata da Rete 4. Dopo 31 anni dalla prima puntata, \"Beautiful\" \u00e8 ancora oggi la soap opera pi\u00f9 seguita in Italia, con un numero di telespettatori che ogni giorno si aggira intorno ai 2,8/2,9 milioni fino a toccare punte di pi\u00f9 di 3 milioni a puntata nella stagione invernale.\nIl 1\u00ba gennaio 2022 la soap ha raggiunto le 8400 puntate trasmesse in Italia.\nHa vinto negli anni 31 Daytime Emmy Awards di cui 3 consecutivi come \"Miglior serie drammatica del daytime\" (nel 2009, 2010 e 2011).\nTrama.\nLa soap \u00e8 ambientata a Los Angeles e la protagonista \u00e8 la famiglia Forrester, proprietaria di una casa di moda denominata \"Forrester Creations\" e composta dal patriarca Eric, da sua moglie Stephanie Douglas e dai loro figli Ridge, Thorne, Angela, Kristen e Felicia. Co-protagonista \u00e8 la famiglia Logan, composta dal patriarca Stephen, da sua moglie Beth Henderson e dai loro figli Storm, Brooke, Donna e Katie. La vicenda si snoda tra le varie relazioni che nel corso degli anni si instaurano tra i vari personaggi. Una delle storylines principali \u00e8 la relazione tra Brooke Logan e Ridge Forrester: infatti la loro storia d'amore passionale e contrastata cattura l'attenzione dei telespettatori da oltre 30 anni. Altro punto cardine della soap \u00e8 la competizione tra la \"Forrester Creations\" e le altre aziende di Los Angeles come la \"Spectra Fashions\" (poi diventata \"Spectra Couture\"), le \"Marone Industries\", la \"Jackie M Designs\", la \"Spencer Publications\" e la \"Quinn Artisan Jewelers\".\nPuntate speciali.\nIn questa puntata hanno partecipato solo Ridge, Brooke, Stephanie ed Eric (i quattro attori di \"Beautiful\" presenti sin dalla prima puntata). I protagonisti si recano a Big Bear per festeggiare il successo della Forrester Creations per aver creato finora cinquemila modelli. Brooke e Stephanie ricordano le loro numerose litigate e ammettono di volersi bene. Poi Eric e Ridge promettono che continueranno a disegnare. Viene trasmessa, secondo la programmazione americana, il 16 febbraio 2007. In Italia la puntata 5000 \u00e8 stata trasmessa il 28 settembre 2007.\nAnche in questa puntata compaiono solo Ridge, Brooke, Stephanie ed Eric. Brooke e Stephanie sono in ospedale e scoprono che Stephanie ha il cancro. Intanto Eric e Ridge discutono del compleanno di Stephanie e su cosa regalare alla donna. Entrambi convengono che il miglior regalo sarebbe la pace tra Stephanie e Brooke. Brooke si rende disponibile affinch\u00e9 la cosa accada. Eric e Stephanie rivivono insieme alcuni ricordi della loro tumultuosa storia d'amore. Viene trasmessa, secondo la programmazione americana, il 27 settembre 2010. In Italia, invece, la puntata \u00e8 stata trasmessa il 4 agosto 2011.\nQueste due puntate sono interamente dedicate alla lotta contro il cancro, con immagini e ospiti speciali. Jackie chiede aiuto a Stephanie per far s\u00ec che Nick smetta di fumare e quindi la matriarca raggiunge il capitano in ospedale, dove l'uomo si \u00e8 appena sottoposto a una visita di controllo che ha confermato l'assenza del cancro. L'uomo \u00e8 quindi sempre pi\u00f9 convinto che fumare un sigaro ogni tanto non possa creargli alcun problema, ma Stephanie non \u00e8 dello stesso parere. Per convincere l'uomo, la matriarca Forrester lo informa di aver messo in piedi un gruppo di sostegno per malati di tumore al polmone, chiedendogli di prenderci parte per fargli capire quanto possa essere dannoso il fumo dei sigari. La puntata 6000 viene trasmessa, secondo la programmazione americana, il 7 febbraio 2011. In Italia, invece, la puntata 6000 \u00e8 stata trasmessa il 23 novembre 2011.\nIn questa puntata Stephanie, Hope e Dayzee si recano nella casa famiglia dove \u00e8 cresciuta Beverly e Stephanie ha l'onore di sentire raccontare le storie della vita di alcuni ragazzi realmente ospitati in quella struttura. Viene trasmessa, secondo la programmazione americana, il 14 dicembre 2011. In Italia, invece, la puntata \u00e8 stata trasmessa il 2 ottobre 2012.\nIn questa puntata Brooke e Stephanie sono a Big Bear: ormai le due storiche nemiche si sono molto avvicinate e sono diventate migliori amiche, ma Stephanie \u00e8 ormai in fin di vita perch\u00e9 il cancro \u00e8 ritornato e lei ha deciso di non curarsi pi\u00f9 e di lasciarsi andare. Le due donne sono sedute su una panchina fuori dallo chalet e Stephanie, ormai morente, regala a Brooke il suo anello, a cui tiene tantissimo, e le chiede di raccontarle una storia che rispecchia il loro rapporto. Mentre Brooke, in lacrime, racconta, Stephanie muore tra le sue braccia (riapparir\u00e0 in video un'ultima volta nelle puntate 6465 e 6466 in un videomessaggio in cui lascia le sue ultime volont\u00e0, revocando il suo 25% delle quote dell'azienda che aveva promesso a Thomas reindirizzandole a Eric). Il tutto inframmezzato con scene dei personaggi che poche puntate prima avevano partecipato alla sua festa d'addio che le porgono i loro omaggi in un video registrato in una stanza appartata, e a Taylor che aiuta Katie, ricoverata in ospedale per il forte stress, a uscire dalla depressione post-partum e a ritornare da suo figlio Will che Donna, avvisata da Taylor, le ha portato in ospedale. Viene trasmessa, secondo la programmazione americana, il 26 novembre 2012. In Italia, invece, la puntata \u00e8 stata trasmessa il 19 agosto 2013.\nQuesto episodio \u00e8 reso speciale dal fatto che non fu mai trasmesso da Canale 5 su cui avrebbe dovuto andare mercoled\u00ec 12 marzo 2014, e non fu nemmeno recuperato nelle repliche dei giorni seguenti su La 5. \u00c8 stato trasmesso per la prima volta in Italia soltanto tre anni e tre giorni dopo nelle puntate notturne indietro nel tempo su La 5 tra le 3:20 e le 3:40 di mercoled\u00ec 15 marzo 2017.\nIn questa puntata Eric, Rick, Othello, Aly, Ivy, Maya e Carter vanno a trascorrere il giorno di Natale presso una struttura che ospita persone senza fissa dimora, in cui servono loro da mangiare e ascoltano le loro storie, analogamente all'episodio 6216. Viene trasmessa, secondo la programmazione americana, il 24 dicembre 2014. In Italia, invece, la puntata \u00e8 stata trasmessa il 21 aprile 2015.\nIn questa puntata la narrazione delle vicende, che vedono coinvolti Maya, Caroline, Rick e Ridge in un quadrilatero amoroso, viene interrotta per ripercorrere i ricordi e i momenti di ventotto anni di storia della celeberrima soap, compresi i personaggi ormai usciti di scena. Viene trasmessa, secondo la programmazione americana, il 23 gennaio 2015. In Italia la puntata 7000 \u00e8 stata trasmessa il 7 maggio 2015.\nIn questa puntata, Hope si trova a Catalina e sta per partorire la figlia che aspetta da Liam. Durante il parto Hope sviene. Quando si risveglia trova al suo fianco Liam, che le comunicher\u00e0 in seguito che la piccola Beth non ce l'ha fatta ed \u00e8 nata morta. Intanto, a Los Angeles, Brooke, Ridge e Bill cercano di raggiungere Hope e Liam a Catalina. Viene trasmessa, secondo la programmazione americana, il 4 gennaio 2019. In Italia, invece, la puntata \u00e8 stata trasmessa tra il 7 e il 9 dicembre 2019.\nPersonaggi, interpreti e doppiatori.\nNelle ultime stagioni, del cast iniziale del 1987 sono rimasti solo due attori: John McCook (Eric Forrester) e Katherine Kelly Lang (Brooke Logan, il personaggio pi\u00f9 presente nella storia della soap). Altri attori che hanno fatto parte del cast sin dalla prima puntata per molto tempo sono stati Susan Flannery (Stephanie Douglas Forrester) e Ronn Moss (Ridge Forrester), entrambi hanno per\u00f2 lasciato il cast nel 2012 (il personaggio di Ridge \u00e8 poi ritornato nel 2013, ma interpretato da un nuovo attore, Thorsten Kaye); altre attrici che hanno partecipato a gran parte degli episodi della soap sono state Darlene Conley (Sally Spectra) nel cast fisso dal 1989 al 2007 (anno di morte dell'attrice) , Hunter Tylo (Taylor Hamilton) nel cast fisso dal 1990 al 2002, dal 2005 al 2013, nel 2014 come guest star e nuovamente dal 2018 al 2019 come personaggio ricorrente (il personaggio di Taylor \u00e8 ritornato nella soap in pianta stabile a dicembre 2021, ma interpretato da una nuova attrice, Krista Allen) e Kimberlin Brown (Sheila Carter) dal 1992 al 1998, dal 2002 al 2003, con una breve apparizione nel 2004, per poi tornare di nuovo nel 2017 e dal 2021.\nPersonaggi principali.\n\u00c8 riportata di seguito la lista dei membri del cast fisso:\nPersonaggi ricorrenti.\nSono riportati di seguito gli attuali personaggi ricorrenti della soap:\nProduzione.\nCasting e tecniche narrative.\nIn \"Beautiful\" \u00e8 largamente utilizzata la pratica del recasting, cio\u00e8 l'assegnazione di una parte a un attore diverso rispetto a colui che l'aveva gi\u00e0 interpretata precedentemente. I personaggi pi\u00f9 importanti che a \"Beautiful\" sono stati oggetto di recasting sono stati Stephen, Beth, Storm, Donna, Katie, Ridge, Thorne, Kristen, Felicia, Rick, Bridget, Thomas, Steffy, Phoebe, R.J., Alexandria, Zende, Hope e Taylor.\nUn altro particolare artificio narrativo usato nella soap \u00e8 quello del cosiddetto \"invecchiamento precoce\", chiamato in gergo SORAS: nell'arco di poche puntate infatti, i bambini diventano adolescenti tramite recasting (tale tattica \u00e8 diffusa in tutte le soap opera); all'interno di \"Beautiful\" i personaggi protagonisti di queste crescite veloci sono stati Mark MacLaine, Rick, CJ, Bridget, Erika, Thomas, Phoebe, Steffy, Hope, Alexandria, R.J., Will e Douglas. Il fatto che tale artificio sia stato usato solo su certi personaggi e non su altri \u00e8 stato causa di alcune critiche.\nMusiche.\nLe sigle italiane della soap (quella iniziale \"Tutti Beautiful\", usata fino al 2011, e quella finale, \"Beautiful Caroline\", utilizzata fino alla puntata 7548 del 23 ottobre 2017) sono state composte da Roberto Colombo. Fino a poco prima dello spostamento su Canale 5, oltre alle sigle, anche i temi musicali di sottofondo alle scene erano di produzione italiana (seppur talvolta alternati a quelli originali statunitensi), composti da Colombo, Giuseppe Vessicchio e Adelmo Musso (con l'assistenza di Cinzia Cavalieri). Dal novembre 1993 invece si iniziarono a usare esclusivamente i sottofondi musicali originali della soap.\nLe prime due versioni italiane di apertura si distinguevano da quella americana soprattutto per la sigla utilizzata per la soap, in America la sigla utilizzata \u00e8 una versione strumentale della canzone \"High upon this love\", in Italia la storica colonna sonora \"Tutti Beautiful\", composta da Colombo \u00e8 stata utilizzata dal 1990 al 2011. A partire dal 23 marzo 2017 negli USA, durante la puntata 7.549, la soap ha una nuova sigla creata appositamente in occasione dei trent'anni della soap, una riproposizione in chiave moderna della primissima versione della sigla, andata in onda negli USA nel marzo 1987.\nLa sigla finale, presenta invece una donna con dei guanti viola e il volto coperto da un capello rosa (che sta a simboleggiare l'eleganza e la raffinatezza della casa di moda; il volto coperto sta a simboleggiare i molteplici misteri presenti nel corso della serie), ed \u00e8 realizzata dal montatore video Mediaset Roberto Quintavalle. La sigla finale \u00e8 accompagnata da un'altra melodia composta da Colombo: \"Beautiful Caroline\" ed \u00e8 stata utilizzata dal 1990 al 2017. Per quanto riguarda la versione originale della sigla finale, essa presenta i quartieri pi\u00f9 belli e alla moda di Los Angeles, accompagnata sempre dalla versione strumentale (e talvolta cantata, come hanno potuto ascoltare i telespettatori statunitensi in alcune puntate del 1998) di \"High upon this love\". Dal 2017, in Italia, la musica iniziale viene utilizzata anche come sigla finale.\nIl 15 giugno 2010 \u00e8 uscito su iTunes la colonna sonora della soap opera intitolata \"Music of Passion and Romance\" (Musica di passione e romanticismo), che contiene i sottofondi delle atmosfere di \"Beautiful\" con uno speciale valzer della musica di apertura della soap come traccia finale.\nDoppiaggio italiano.\nL'edizione italiana \u00e8 curata da Titti Mastrocinque per Mediaset, mentre il doppiaggio viene eseguito dalla CVD.\nNel dicembre 1993, a causa dell'uscita dalla societ\u00e0 di doppiaggio CVD di Sergio Di Giulio, Roberta Greganti e Vittorio Guerrieri, le voci di alcuni protagonisti (Clarke Garrison, Brooke Logan e Thorne Forrester) sono state sostituite con Roberto Pedicini, Mavi Felli (a sua volta sostituita nel doppiaggio di Kristen Forrester da Silvia Pepitoni) e Gianluca Tusco (per il personaggio di Thorne si tratt\u00f2 del secondo cambio di voce, in quanto Guerrieri aveva a sua volta sostituito Loris Loddi). Ecco come si \u00e8 espresso all'epoca il vicepresidente della cooperativa Carlo Baccarini: \"Hanno detto che non si sentivano abbastanza valorizzati, che non erano tenuti in considerazione, ma la cosa non corrisponde alla realt\u00e0\". Il responsabile della programmazione di Beautiful a Raidue, Carlo Macchitella, ha ribadito: \u00abCi siamo trovati di fronte a un bel dilemma: o si continuava con i vecchi doppiatori che per\u00f2, essendo ormai soci dimissionari, non potevano pi\u00f9 assicurare la puntualit\u00e0 delle consegne delle varie puntate, oppure ci affidavamo a voci nuove. La scelta \u00e8 stata obbligata.\u00bb.\nProgrammazione.\nStati Uniti.\n\"Beautiful\" \u00e8 trasmesso negli Stati Uniti dal 23 marzo 1987 dalla CBS, nella fascia oraria 13:30-14:00 (in precedenza occupata da un'altra soap opera, \"Capitol\", cancellata per bassi ascolti), le repliche sono andate in onda dal 2000 al 2012 sul canale SOAPnet. Dal 7 settembre 2011 \u00e8 partita la trasmissione in HD e in .\nItalia.\nRai.\nIn Italia, \"Beautiful\" inizi\u00f2 a essere trasmesso a partire dal 4 giugno 1990, in contemporanea con l'inizio dei mondiali di calcio Italia '90, dal luned\u00ec al venerd\u00ec su Raidue alle 13:45 con due episodi uniti in unica puntata di 45 minuti. Partito come semplice sostituto estivo di un'altra soap statunitense trasmessa dal canale con grande successo in quel periodo, \"Quando si ama\", a seguito dell'inaspettato successo ottenuto dal nuovo serial (una media di 6 milioni di telespettatori a puntata), i vertici della rete confermarono la soap nel palinsesto anche per l'autunno-inverno. A partire dal 19 novembre 1990 la soap viene trasmessa con un solo episodio al giorno sempre nella stessa fascia oraria (mentre \"Quando si ama\" venne spostato nella fascia mattutina); inoltre, a seguito del successo che \"Beautiful\" riscontrava ogni giorno, Raidue inizi\u00f2 a trasmetterla anche ogni domenica in prima serata, con tre episodi uniti insieme in un'unica puntata di 70 minuti, a partire dal 25 novembre 1990; la programmazione quotidiana and\u00f2 avanti fino al 28 giugno 1991, infatti per tutto il periodo estivo la soap venne trasmessa solamente la domenica sera alle 21:00, per poi dal 18 novembre successivo tornare ad andare in onda anche dal luned\u00ec al venerd\u00ec, venendo per\u00f2 spostata in fascia preserale, alle 19:20 (con il compito di fare da traino all'edizione serale del Tg2, che all'epoca andava in onda alle 19:45). Dal 13 settembre 1993, \"Beautiful\" torn\u00f2 in onda allo storico orario delle 13:45, sempre con l'aggiunta della puntata in prima serata della domenica. Grazie a tale programmazione, in poco tempo il divario tra la messa in onda statunitense e quella italiana si ridusse da tre anni a poco pi\u00f9 di dieci mesi. Raidue ha trasmesso la soap opera fino a domenica 3 aprile 1994, giorno di Pasqua, con l'episodio 920 (conteggio portato avanti da Raidue in quanto i doppi episodi e le puntate in prima serata venivano conteggiate come un'unica puntata), in quanto perse i diritti di trasmissione, che vennero acquistati ad alto prezzo dalla Fininvest (l'attuale Mediaset). A seguito del passaggio della soap su Canale 5, la seconda rete Rai cominci\u00f2 a ritrasmettere in replica le puntate di \"Beautiful\" di sua propriet\u00e0, a partire dal primo episodio, sempre alle 13:45, facendo cos\u00ec \"concorrenza\" alle puntate inedite trasmesse alla stessa ora sull'ammiraglia Fininvest, ma, a seguito di un esposto presentata da quest'ultima, la messa in onda delle repliche venne poi posticipata alle ore 14:15.\nL'edizione italiana era curata da Tullia Ferrero (dal 1990 al 1991) e da Annamaria Mulas (dal 1992 al 1994) per la Rai e il doppiaggio \u00e8 stato eseguito dalla CVD.\nMediaset.\nDa marted\u00ec 5 aprile 1994 la soap viene trasmessa su Canale 5, dove va in onda tutt\u2019oggi, dal luned\u00ec al sabato tra le 13:40 e le 14:10 e la domenica tra le 14:00 e le 14:30. Sempre nel 1994 per un breve periodo venne trasmessa anche da Rete 4 nella prima serata del venerd\u00ec, traslocando poi dopo qualche mese anche nella prima serata di Canale 5 fino al 1995/1996.\nSporadicamente nel corso degli anni, in particolare fino al 2000, \" Beautiful \" \u00e8 stato trasmesso eccezionalmente anche in prima serata la domenica, affiancandolo sempre all\u2019appuntamento del daytime, sempre su Canale 5, in rare occasioni particolari, come ad esempio nel caso delle puntate girate in Italia e andate in onda nel 1998 (ottenendo ascolti record per una soap opera in prima serata) oppure nel caso di puntate clou e particolarmente rilevanti per le trame in corso in quel determinato periodo, come ad esempio le puntate del primo matrimonio di Rick e Amber trasmesso nella stagione 1999/2000.\nAttualmente le puntate sono trasmesse con dodici mesi di ritardo rispetto agli Stati Uniti. Dal 20 luglio 2021 vengono trasmesse anche in Italia le puntate girate e andate in onda in America dopo il lockdown della scorsa primavera e lo stop di 3 mesi, passando direttamente dalle puntate in onda negli USA a met\u00e0 aprile 2020 a quelle trasmesse a partire da fine luglio 2020. Dal mese di novembre 2012, \"Beautiful\" viene proposto anche in lingua originale attraverso il secondo canale audio.\nNegli USA il 7 settembre 2011 la serie passa al e all'alta definizione, con la puntata 6149.\nIn Italia la puntata 6149 \u00e8 andata in onda venerd\u00ec 15 giugno 2012.\nDa quel giorno la soap passa al anche sugli schermi di Canale 5 ma l\u2019alta definizione nativa e originale arriver\u00e0 solamente il 7 aprile 2015 con la puntata 6960.\nNell'estate 2013 e nell'estate 2014 Canale 5 propone due puntate al giorno della soap dalle 13:40 alle 14:45. E nuovamente dal 15 dicembre 2014 al 29 maggio 2015, a seguito dello spostamento di \"CentoVetrine\" su Rete 4, vengono proposti due episodi al giorno con alcune scene in replica della puntata del giorno precedente. Con l'arrivo della soap \"Una vita\", la durata viene ridotta drasticamente: rimangono le scene in replica della durata di 3-4 minuti e le scene inedite si riducono a 16/17 minuti circa a puntata dal 2015, fino ad arrivare addirittura a 14/15 minuti a puntata dai primi mesi del 2019. Dal mese di ottobre 2019 la durata delle scene inedite \u00e8 stata ridotta ulteriormente. Al febbraio 2020, le scene inedite giornaliere sono ridotte a non pi\u00f9 di 12/13 minuti a puntata. Addirittura nella puntata della domenica le scene inedite non raggiungono neanche i 10 minuti. A partire dal 10 giugno 2020 la durata delle scene inedite giornaliere \u00e8 aumentata leggermente ritornando alla durata di circa 15/16 minuti a puntata. Dal 14 settembre 2020 si ritorna alla durata di 14/15 minuti. Durante questi anni poche sono state le occasioni in cui Canale 5 ha trasmesso puntate intere, nel loro formato originale. Ad esempio nelle vacanze di Natale 2015 e nelle estati 2017 e 2018, da luglio a settembre. Tale programmazione ha fatto allontanare, nel corso degli anni, la messa in onda italiana da quella americana, passando dai due mesi nel giugno 2015 ai dodici mesi nel luglio 2021. Durante la pandemia di COVID-19 l\u2019ininterrotta messa in onda italiana e la pausa dalle riprese negli USA ha fatto ravvicinare le programmazioni dei due paesi di circa tre mesi.\nDal 14 dicembre 2013, la soap viene trasmessa anche al sabato, precedendo la prima fase di \"Amici di Maria De Filippi\". Dal 2016, la soap inizia a essere trasmessa al sabato gi\u00e0 dal mese di settembre, insieme alle altre soap di Canale 5 con il compito di fare da traino a \"Verissimo\".La messa in onda il sabato inizia all'incirca dal secondo sabato di settembre fino all'ultimo sabato di maggio. Nella stagione televisiva 2019/2020 la messa in onda della puntata del sabato \u00e8 terminata sabato 27 giugno 2020 ed \u00e8 ripresa sabato 12 settembre 2020.\nDal 6 gennaio al 26 maggio 2019 viene trasmessa anche la domenica, andando in onda cos\u00ec tutti i giorni, tranne nel periodo estivo. A partire dalla settimana del 9 settembre 2019, la trasmissione della soap torna con ritmo giornaliero. Dal 15 settembre 2019, infatti, Canale 5 ripropone la puntata della domenica. Solo in quella data sono state trasmesse due puntate consecutive, dalle 14:00 alle 14:45, senza i minuti di replica della puntata precedente. Dalla domenica successiva, 22 settembre, la messa in onda ritorna a una puntata singola.\nNella stagione televisiva 2019/2020, Canale 5 ha trasmesso \"Beautiful\" la domenica fino al 26 aprile 2020.\nA partire dal 13 settembre 2020 \"Beautiful\" viene trasmesso nuovamente anche la domenica dalle 14:00 alle 14:20, tranne nel periodo estivo, in cui la soap, in concomitanza con la sospensione della messa in onda anche al sabato, torna alla storica programmazione originaria che va dal luned\u00ec al venerd\u00ec dalle 13:40 alle 14:10.\nNell\u2019estate 2021 la soap \u00e8 stata trasmessa anche il sabato e la domenica senza alcuna interruzione.\nDa domenica 19 settembre 2021 la puntata della domenica \u00e8 stata sospesa, insieme a tutte le altre soap in onda sulla rete, per dare spazio al pomeridiano di Amici di Maria De Filippi, che nella nuova stagione televisiva cambia giorno di messa in onda passando dal sabato pomeriggio alla domenica, seguito da Verissimo. \nLa soap attualmente va in onda dal luned\u00ec al sabato dalle 13:40 alle 14:10. Da sabato 11 Dicembre 2021, la soap va in onda con un doppio episodio.\nDal 2010 le repliche vanno in onda il giorno successivo la messa in onda di Canale 5 su La 5, mentre per un breve periodo venne proposta da Mediaset Extra nel blocco intitolato \"Novela\".\nL'edizione italiana \u00e8 curata da Sandro Fedele (dal 1994 al 2017) e in seguito da Titti Mastrocinque (a partire dal 2017) e il doppiaggio \u00e8 eseguito sempre dalla CVD.\nMerchandising.\nEsistono diverse edizioni home video della serie, sia statunitensi che italiane. La prima edizione home video italiana della soap risale al 1992, quando la Casa Editrice Universo con la Videorai ha editato 40 VHS con i primi 40 episodi (uno per videocassetta) della soap, comprendente il doppiaggio televisivo. Nel 1997, per il decennale della soap, il settimanale \"Tv Sorrisi e Canzoni\" ha messo in vendita, come allegato al giornale, cinque VHS contenente i primi 10 episodi (due in ciascuna videocassetta) della soap, che sono stati ridoppiati mantenendo le sigle italiane ma i temi musicali originali di sottofondo alle scene, e differiscono dalla versione andata in onda nel 1990 su Rai 2.\nIn occasione del 20\u00ba anniversario di messa in onda italiana ininterrotta, Mediaset ha commercializzato in edicola, a partire dal maggio 2010 e con cadenza settimanale,\"Il meglio di Beautiful\", 10 DVD contenenti 54 episodi (dalla durata di circa 50 minuti ciascuno) che riassumevano le prime 20 stagioni di \"Beautiful\". Limitatamente alle puntate appartenenti alle stagioni andate in onda su Rai 2 (i sei episodi contenuti nel primo DVD e un episodio contenuto nel secondo DVD), non essendo Mediaset detentrice dei diritti sulla colonna audio italiana, tali episodi sono stati ridoppiati e presentano i temi musicali originali in sottofondo alle scene e le sigle originali in testa e in coda. Gli episodi successivi presentano, invece, il doppiaggio originale andato in onda su Canale 5 all'epoca della prima trasmissione e la sigla italiana di testa.\nQuesta edizione, che non comprende interi episodi ma semplicemente le scene migliori e gli avvenimenti pi\u00f9 importanti, risulta disponibile solo in Italia. A settembre 2009 la casa editrice Giunti pubblica un libro \"Beautiful - la storia completa\" in 192 pagine.\nInoltre negli Stati Uniti sono uscite diverse versioni DVD: le prime si dividevano solo in piccoli extra (ad esempio Fan Collection Preferiti, Matrimoni, I momenti pi\u00f9 scottanti, Lotta e risse ecc.). L'edizione vera e propria \u00e8 stata messa in commercio nel 2012 dalla Germania e dall'Inghilterra con un box set da due dischi chiamato \"How it all began\" (\"Come tutto ebbe inizio\"), con i primi 25 episodi della prima stagione. Visto il buon successo nelle vendite, sono stati pubblicati gli altri DVD della prima stagione per un totale di otto cofanetti. L'edizione \u00e8 stata distribuita anche in Australia.\nPremi e candidature.\nI premi e le candidature relative alla soap opera sono:\nTrasmissione nel mondo.\nDi seguito, tutte le nazioni in cui \"Beautiful\" va in onda, compresi canale e titoli. Il simbolo \"-\" nella sezione dei titoli indica che in quella nazione la soap conserva il titolo originale \"The Bold and The Beautiful\"."}
{"id": "118348", "revid": "287204", "url": "https://it.wikipedia.org/wiki?curid=118348", "title": "Giuseppe Rivabella", "text": " \u00c8 considerato il primo italiano ad avere gareggiato alle Olimpiadi moderne.\nLa partecipazione olimpica.\nA seguito della clamorosa esclusione dai giochi del maratoneta Carlo Airoldi, giunto ad Atene con ambizioni di medaglia, si era sempre creduto che l'Italia non fosse stata rappresentata da nessun atleta ai Giochi della I Olimpiade del 1896.\nDel Rivabella, infatti, non si sapeva nulla sino agli anni ottanta, quando lo svedese Ture Widlund lo cit\u00f2 quale partecipante alla gara di tiro, alla prima edizione dei Giochi di Atene, in base a quanto riportato dal giornalista Vladis Gavrilidis, sulle pagine del giornale greco \"Akropolis\" del 1896. Tali cronache, che rappresentano una fonte diretta della manifestazione ateniese, confermano la presenza, nella categoria \"Carabina militare\", dell'atleta italiano, che gareggi\u00f2, l'8 aprile 1896, al poligono di Kallithea, nella gara vinta dal greco Pantel\u012bs Karasevdas.\nNel 2004, inoltre, \u00e8 emerso un rapporto del 24 febbraio 1901 del Ministero della Marina italiana in cui \u00e8 citato l'ingegnere cav. Giuseppe Rivabella per una vertenza con il governo ottomano. Da tale documento risulta che Rivabella, cittadino italiano, ma residente ad Atene dal 1885 circa, fosse un imprenditore che aveva intrapreso lavori stradali nell'isola greca di Samo e per il porto di Vathy. Il suo nome \u00e8 rimasto a Samo nel \u00abPonte Trivabella\u00bb, da lui costruito, ma anche nel linguaggio popolare per indicare un'opera di grande impegno. Ulteriori ricerche avrebbero appurato che, pochi mesi prima dell'Olimpiade, Rivabella alloggi\u00f2 in una pensione nel quartiere ateniese della Plaka. Tuttavia, non \u00e8 ancora emerso un documento certo che attesti che il tiratore e il costruttore Rivabella fossero la stessa persona."}
{"id": "118349", "revid": "1541772", "url": "https://it.wikipedia.org/wiki?curid=118349", "title": "Acciaio Damasco", "text": "Con la denominazione Acciaio Damasco si intendono due prodotti di siderurgia ben distinti:\nIl nome \"Damasco\" ha due possibili origini: la prima \u00e8 dalla citt\u00e0 siriana di Damasco; la seconda, invece, nega la connessione etimologica con la citt\u00e0 e si rif\u00e0 alla parola araba \"damas\" che significa \"acquoso\", in riferimento ad alcune strutture ricordanti una superficie acquosa che si formavano sulla superficie dell'acciaio.\nTipologie.\nDamasco saldato.\nIl damasco saldato \u00e8 antichissimo ed \u00e8 la prima tecnica di siderurgia usata dall'uomo.\nDai forni estrattivi primitivi si otteneva un ammasso di ferro-acciaio disomogeneo e pieno di scorie di fusione e carboniose. L'unico modo per utilizzare questo prodotto era quello di forgiarlo, allungandolo e ripiegandolo su se stesso svariate volte. Questo lavoro d'impasto permetteva la riduzione delle inclusioni nocive e la diffusione del carbonio in modo uniforme nel pacchetto. Fu questa la tecnica utilizzata sicuramente in alcune lame etrusche del IV secolo a.C. in cui due tipi di acciaio-ferro pi\u00f9 ferro meteorico vennero saldati insieme: l'acciaio (o ferro carburato) per il tagliente; il ferro e il ferro meteorico per i lati della lama, pi\u00f9 morbidi e resilienti, ottenendo volutamente un notevole effetto estetico. Questa era la tecnica usata dai fabbri dei Celti e degli Antichi Romani, passata poi ai Germani.\nFu solo al tempo delle Crociate, in concomitanza con l'aumento dei contatti con l'Oriente, che gli europei superarono il modello dell'acciaio a pacchetto scoprendo l'acciaio al crogiolo.\nOggi la tecnica del Damasco saldato \u00e8 utilizzata per la produzione artigianale di coltelleria artistica. Si preparano pacchetti di diversi acciai guardando sia al contrasto cromatico sia alla funzionalit\u00e0 meccanica, i pacchetti si portano a temperatura di \"bollitura\", 1200-1300\u00b0 Celsius a seconda degli acciai utilizzati, e battuti con martello e incudine o maglio o presse apposite. Con la battitura a caldo si ottiene una saldatura autogena dei vari strati d'acciaio, il pacchetto allungato, ripiegato, ritorto, inciso e ribattuto con le pi\u00f9 svariate tecniche di forgiatura permette d'ottenere variazioni estetiche quasi infinite mantenendo la funzionalit\u00e0 della lama.\nAcciaio \"Wootz\".\nIl \"Wootz\" o acciaio al crogiolo \u00e8 una tecnica metallurgica ben attestata in India gi\u00e0 nel 300 ma probabilmente gi\u00e0 diffusa in epoca anteriore (si arriva a parlare del III secolo a.C.). Consiste nel mettere il ferro spezzettato, ottenuto dai forni fusori primari, in piccoli crogioli in argilla refrattaria insieme a carbone di legna e vari tipi di foglie. Il crogiolo cos\u00ec riempito veniva sigillato e messo in una fornace per 24 ore ad una temperatura di circa 1200 gradi.\nNel crogiolo, il ferro si arricchiva di carbonio per diffusione. Ogni tanto il fabbro scuoteva i crogioli, infatti quando il tenore di carbonio cominciava ad avvicinarsi al 2% il ferro diveniva ghisa e fondeva. Agitando il crogiolo si sentiva lo \"sguazzo\" del ferro-acciaio nella ghisa appena fusa. A questo punto la fornace non era pi\u00f9 alimentata e i crogioli venivano tenuti a raffreddare lentamente nella stessa per altre 12-24 ore. Il carbonio passava sempre per diffusione dalla ghisa fusa alla restante massa metallica ottenendo un acciaio con un tenore di carbonio del 1,5%, a causa del lentissimo raffreddamento nel blocco si formava un macroreticolo di cementite (carburo di ferro). Il panetto d'acciaio cos\u00ec ottenuto veniva tagliato e forgiato. Durante la forgiatura non si dovevano superare i 750 gradi pena la dissoluzione della cementite (principale fonte della damaschinatura), le martellature localizzate e locali asportazioni di materiale davano origine alle caratteristiche marezzature. Stesso discorso per la tempratura da farsi sempre a bassa temperatura di austenitizzazione.\nCon l'operazione di levigatura si mettono in evidenza i diversi strati (la cosiddetta damaschinatura), che somigliano a quelli che si avevano nelle spade Damasco (l'effetto \u00e8 simile alle striature del legno). A fine lavorazione, la trama poteva essere ulteriormente evidenziata immergendo l'oggetto in acido, onde corrodere in modo differenziato i diversi strati.\nRecenti studi hanno evidenziato la presenza di nanotubi di carbonio (creati ovviamente in modo inconsapevole dai fabbri dell'epoca) nell'acciaio Wootz che potrebbero spiegare le sue notevoli propriet\u00e0 meccaniche.\nStoria.\nIntorno alla seconda met\u00e0 del XVIII secolo (circa 1750), la tecnica di realizzazione dell'acciaio Damasco scomparve. Le cause e le tappe di questo drastico processo di impoverimento del bagaglio artigianal-siderurgico dell'umanit\u00e0 sono ad oggi poco chiare. La gravit\u00e0 e la drastica evidenza del dato di fatto furono invece ben evidenti sin dai primordi del XIX secolo. Diversi studiosi, foraggiati e spronati da potentati e sovrani europei, investigarono le cause di questa \"calamit\u00e0\". Un generale dell'Impero russo, Pavel Anosov (1796-1851), promosse l'invio di una missione tecnologica nel Caucaso per permettere agli occidentali di riappropriarsi del \"segreto del Damasco\" ma l'esperiment\u00f2 fall\u00ec perch\u00e9 anche i fabbri caucasici avevano ormai esaurito le loro scorte del prezioso materiale."}
{"id": "118352", "revid": "767487", "url": "https://it.wikipedia.org/wiki?curid=118352", "title": "La donna di Parigi", "text": "La donna di Parigi (\"A Woman of Paris\") \u00e8 un film diretto e prodotto da Charlie Chaplin e interpretato da Edna Purviance; fu proiettato la prima volta il 1\u00ba ottobre 1923.\nTrama.\nIn un paesino della provincia francese la relazione contrastata dai rispettivi genitori convince due giovani innamorati a progettare la fuga verso Parigi, dove coronare col matrimonio il loro sogno d'amore.\nNel cuore della notte, in una deserta stazione ferroviaria, la timida Marie (Edna Purviance), sconsolata e addolorata per essere stata ripudiata dal padre, attende l'arrivo del suo Jean (Carl Miller) per prendere insieme il treno del quale ha intanto acquistato i biglietti. Il protrarsi dell'attesa le suggerisce una telefonata a casa di lui dove un dramma inimmaginabile \u00e8 in corso: il padre sta morendo d'infarto, schiacciato forse dal dolore per la relazione non gradita del figlio, che non riesce per\u00f2 a comunicare telefonicamente l'accaduto a Marie. Ella, pensando di essere stata respinta, al sopraggiungere del treno, decide di prenderlo per raggiungere Parigi da sola.\nUn anno dopo Marie \u00e8 la mantenuta di un facoltoso uomo di mondo parigino, lo scapolo Pierre Revel (Adolphe Menjou). La sua esistenza trascorre nel lusso e nella lussuria di un mondo sfavillante, effimero e lascivo, dove il tenore di vita pare essere agli antipodi dei buoni sentimenti e della comune morale. Ma anche in questo abbagliante mondo \u00e8 possibile trovare un equilibrio, purch\u00e9 i suoi protagonisti accettino la regola dell'ipocrisia su cui poggiano i rapporti, poco affettivi e molto interessati.\nVenuta a conoscenza che Pierre si \u00e8 fidanzato con una donna altrettanto ricca Marie si rifiuta di uscire con lui e ricorre alla compagnia di alcune sue amiche. Ed \u00e8 rispondendo all'invito alla festa di una di queste che, recandosi all'appartamento indicatole, dove la festa \u00e8 in procinto di scivolare in un'orgia affollata, Marie, bussando alla porta sbagliata, si imbatte nello studio di un pittore, che altri non \u00e8 che il suo Jean col quale progettava matrimonio e famiglia solo un anno prima.\nL'incontro fortuito riaccende la passione e col pretesto di farsi fare il ritratto Marie coglie l'occasione per fissare alcuni momenti in cui rivedersi ed aiutare Jean, che vive modestamente con la madre. A ritratto ultimato, in cui lui la dipinge esattamente come era l'ultima volta che si videro prima della sua partenza, Jean coglie l'occasione per dichiararsi e chiederle nuovamente di sposarlo. Ella liquida allora il suo facoltoso protettore scoprendosi ancora innamorata di Jean. Recatasi allo studio per accettare la proposta di matrimonio, ha modo d'udire, non vista, la conversazione di Jean con l'anziana madre che teme per il futuro del figlio. Confrontato con le preoccupazioni di lei Jean afferma di non essere sinceramente interessato a sposare Marie. Accortosi solo dopo della sua presenza nella camera attigua, tenta inutilmente di impedirne il definitivo allontanamento.\nMarie allora riallaccia il legame con Pierre, che nel frattempo si \u00e8 consolato con una delle presunte amiche di Marie.\nNello sfarzoso ed esclusivo ristorante dove Marie ha modo d'ostentare rango e territorio riconquistati, Jean, armato di revolver, le fa pervenire un biglietto con la richiesta di un ultimo incontro. Pierre sottrae il biglietto alla donna e invita il contendente al tavolo dove stanno cenando e dove ben presto scoppia una lite tra i due uomini, prontamente sedata dal personale di servizio che invita Jean ad abbandonare il locale.\nNella sala da pranzo pare tornata la calma, ma l'eco di uno sparo raggiunge i commensali e in particolare Marie, che presagisce accadimenti funesti. Jean, infatti, si \u00e8 suicidato nell'atrio del ristorante.\nLa salma di lui viene riconsegnata all'anziana madre che, in preda alla disperazione ed ai sentimenti suscitati in lei dal ritratto di Marie, che sovrasta il letto dove giace il corpo del figlio, si arma di revolver e si dirige verso la residenza della donna. Qui giunta apprende che ella \u00e8 appena uscita per andare a casa di Jean e dargli un estremo saluto. La donna ritorna allora sui suoi passi e trova Marie in lacrime riversa sul corpo senza vita dell'amato. Solo in quel momento comprende il vero sentimento di Marie per Jean, abbandona cos\u00ec l'arma e i suoi propositi di vendetta.\nLa scena successiva ci mostra l'anziana madre di Jean e Marie intente ad accudire alcuni bambini orfani in una casetta di campagna, lontana dalle luci di Parigi, adibita a centro di accoglienza per minori. Esse, accomunate dal dolore, si dedicano ad un'opera di bene gratuito che pare ripagarle con la serenit\u00e0. Per un attimo i destini di Marie e di Pierre si sfiorano nuovamente. Lungo la strada sterrata nei pressi dell'istituzione la macchina di lui incrocia il carretto su cui Marie \u00e8 salita per fare una commissione, ma egli non si accorge di lei. Alla domanda del compagno di viaggio di Pierre se questi abbia pi\u00f9 ricevuto notizie di Marie, egli risponde con una leggera scrollata di spalle ed una vaga smorfia del viso. L'ultima scena li vede entrambi allontanarsi in direzioni opposte verso le rispettive scelte di vita.\nIl film.\nLa genesi.\nOnorati gli impegni contrattuali con la casa di produzione First National, Chaplin \u00e8 finalmente libero di produrre da s\u00e9 i suoi film, o meglio, sotto l'etichetta della United Artists, casa di distribuzione da lui fondata unitamente ai colleghi ed amici Douglas Fairbanks, Mary Pickford e D. W. Griffith, quale risposta al cartello delle major hollywoodiane che speravano di uniformare al ribasso i cachet delle loro star. La contromossa di Chaplin e soci, giocata d'anticipo e con tanto di spie e detective ingaggiati ed infiltrati nelle riunioni delle major per acquisire informazioni riservate, fu decisamente pi\u00f9 efficace, poich\u00e9 tagli\u00f2 loro i profitti e secondariamente, per quanto involontariamente, decret\u00f2 il fallimento pi\u00f9 o meno immediato di alcune di loro.\nTecnica rivoluzionaria.\nPer la verit\u00e0 questo primo film indipendente di Chaplin non comport\u00f2 grosse soddisfazioni economiche, anzi, da questo punto di vista, fu un fiasco. Per contro, dal punto di vista estetico, l'accoglienza della critica fu oltremodo entusiasta: le recensioni lo descrissero come il pi\u00f9 importante film drammatico mai proiettato fino ad allora, innovativo, rivoluzionario, nel soggetto e nell'interpretazione, il primo film realista. In effetti Chaplin col suo genio, la sua intelligenza, volle improntare la recitazione ad uno stile misurato, essenziale, rompendo con l'enfasi mimica propria del muto. Dovette faticare parecchio per convincere i suoi attori al nuovo stile recitativo, intimando loro la naturalezza, rammentando loro, durante le riprese, che la camera avrebbe amplificato sullo schermo i minimi particolari e le espressioni del loro volto e che quindi anche il semplice battere di ciglia sarebbe stato egualmente colto dallo spettatore.\nLa ragione di un insuccesso.\nIl film influenzer\u00e0 in seguito intere generazioni di registi, confermandosi una pietra miliare nella storia del cinema. Allo spettatore moderno non pu\u00f2 certo rivelare nulla di cos\u00ec rivoluzionario, ma ai suoi contemporanei, in particolare agli addetti ai lavori, forn\u00ec la chiave di una nuova lettura dell'arte cinematografica.\nProbabilmente questa fu la causa dell'insuccesso di pubblico del film: a nessuno interessava un film d'arte, a nessuno interessava pagare per un film di Chaplin in cui Chaplin non compariva, il pubblico voleva ridere con Charlot. Infatti questo e \"La contessa di Hong Kong\" saranno le uniche due opere di Chaplin in cui egli si limita a dirigere senza prendere parte alla recitazione. Per la verit\u00e0, Chaplin appare per una manciata di secondi, alla stazione, nei panni del facchino che perde la cassa che sta trasportando sulle spalle e si allontana.\nInoltre, l'America puritana e bigotta dell'epoca non grad\u00ec la dubbia moralit\u00e0 della protagonista e che si dipingessero dei genitori (intesi come famiglia) in modo meno che esaltante com'era tradizione, dato che, nello specifico, essi sono la causa delle disgrazie dei due innamorati. Come conseguenza in alcuni Stati il film fu arbitrariamente riadattato con il taglio delle scene ritenute inopportune. Altrove, dove vigeva la proibizione del tabagismo, venne direttamente boicottato.\nChaplin non poteva sopportare che chicchessia manomettesse il suo lavoro: dopo solo un mese di programmazione tolse il film dal circuito di distribuzione per non mostrarlo mai pi\u00f9. Solo cinquant'anni pi\u00f9 tardi, alla fine della sua carriera e della sua esistenza vi rimise mano quale ultimo impegno terreno. Fu ridistribuito postumo.\nVoglia di dramma.\nDa otto anni nel cinema, oramai affermato quale assoluto talento e genio comico, consacrato a livello planetario da innumerevoli successi, tra i quali Charlot soldato e Il monello, passato per un matrimonio fallimentare (e relativo divorzio), da tempo Chaplin desiderava cimentarsi in un'opera drammatica e al tempo stesso rilanciare la carriera della sua primadonna: Edna Purviance, incamminatasi sul viale del tramonto, si rifugiava sempre pi\u00f9 frequentemente nelle effimere illusioni dell'alcool ed era diventata professionalmente (ed anche nella forma fisica) ingombrante. Ma rappresentava pur sempre un legame affettivo significativo, tale da coinvolgere Charlie nel progetto di un film a lei dedicato o quantomeno su di lei imperniato.\nLe muse ispiratrici o le amanti.\nLo spunto per La donna di Parigi, pare venne offerto a Chaplin dall'incontro con l'avventuriera e cacciatrice d'uomini \"esclusivamente milionari\" (in dollari) Peggy Hopkins Joyce e dai racconti sui suoi partner e sulle sue vicende personali. In particolare dall'affaire con un editore francese conosciuto anche da Chaplin al tempo del suo viaggio in Europa del 1921 e del quale Charlie fu messo a conoscenza durante il periodo di breve ma intensa frequentazione tra i due, frequentazione che aliment\u00f2 illazioni della stampa rosa su un'ennesima conquista della cacciatrice.\nPerfezionista come sempre per la realizzazione del film Chaplin assunse quattro assistenti alla regia, due dei quali di origini francesi, per meglio ricreare le atmosfere parigine e dare maggiore realismo e credibilit\u00e0 alla sua opera.\nDurante la lavorazione Chaplin si lasci\u00f2 coinvolgere dalla passione per l'affascinate attrice di origini polacche Pola Negri gi\u00e0 conosciuta in occasione del viaggio europeo: furono otto mesi di relazione condivisa dalla stampa, contrariamente allo stile discreto mantenuto da Charlie negli affetti privati, probabile pegno pagato per l'arricchimento culturale e psicologico di matrice Europea che lei gli forn\u00ec e che certamente egli seppe sfruttare per l'ambientazione parigina del suo film.\nScandalosa Edna.\nIl film, che nelle intenzioni di Chaplin doveva affrancare Edna dalla sua dipendenza artistica da lui, in realt\u00e0 non raggiunse lo scopo prefissato, per\u00f2 contribu\u00ec a dare rilievo all'interpretazione particolarmente apprezzata di Adolphe Menjou. Il giorno di Capodanno del 1924 Edna era ospite in camera del magnate petrolifero e suo partner Courtland Dines. Durante i festeggiamenti per il nuovo anno, ai quali partecipava anche Mabel Normand, lo chauffeur di quest'ultima spar\u00f2 un colpo di pistola contro il magnate e lo uccise. In conseguenza dello scandalo in cui Edna rimase coinvolta il film che la vedeva protagonista venne boicottato in numerose citt\u00e0 degli Stati Uniti d'America e decret\u00f2 la sua fine artistica."}
{"id": "118354", "revid": "1522738", "url": "https://it.wikipedia.org/wiki?curid=118354", "title": "Khalifa bin Harub di Zanzibar", "text": "Nel 1900 si spos\u00f2 con la principessa Sayyida Matuka bint Hamud Al-Busaid, figlia di Hamoud bin Mohammed di Zanzibar e sorella di Ali bin Hamud di Zanzibar."}
{"id": "118355", "revid": "122661943", "url": "https://it.wikipedia.org/wiki?curid=118355", "title": "Abdullah bin Khalifa di Zanzibar", "text": "Govern\u00f2 dal 9 ottobre 1960 al 1\u00ba luglio 1963. Alla sua morte gli succedette il figlio Jamshid bin Abdullah di Zanzibar."}
{"id": "118356", "revid": "1318658", "url": "https://it.wikipedia.org/wiki?curid=118356", "title": "WAP", "text": ""}
{"id": "118359", "revid": "1522738", "url": "https://it.wikipedia.org/wiki?curid=118359", "title": "Jamshid bin Abdullah di Zanzibar", "text": "Biografia.\nGovern\u00f2 dal 1\u00ba luglio 1963 al 12 gennaio 1964. Il 19 dicembre 1963, Zanzibar divenne indipendente dal Regno Unito e si costitu\u00ec una monarchia costituzionale sotto Jamsh\u012bd. Questa situazione ebbe vita breve: durante la cosiddetta Rivoluzione di Zanzibar del gennaio del 1964 il sultano fu rovesciato e mandato in esilio in Regno Unito.\nFamiglia.\nJamsh\u012bd si spos\u00f2 due volte ed ebbe 7 figli:"}
{"id": "118360", "revid": "1010", "url": "https://it.wikipedia.org/wiki?curid=118360", "title": "Abdullah bin Khalifa of Zanzibar", "text": ""}
{"id": "118361", "revid": "1652635", "url": "https://it.wikipedia.org/wiki?curid=118361", "title": "Veicolo spaziale", "text": "Un veicolo spaziale, in astronautica, \u00e8 un veicolo in grado di viaggiare nello spazio. Comprendono sia sonde spaziali robotiche sia veicoli con equipaggio (ad esempio le stazioni spaziali). Il termine \u00e8 anche usato per indicare i satelliti artificiali, dato che hanno una definizione simile.\nClassificazione.\nIl termine generico \"veicolo spaziale\" si applica sia a veicoli privi di equipaggio sia a quelli con equipaggio. I vari tipi di veicoli spaziali si possono classificare nel modo seguente:\nAnche la tuta spaziale pu\u00f2 esser considerata una minuscola navicella spaziale enfatizzando il fatto che mantiene in vita l'astronauta che viaggia nello spazio."}
{"id": "118362", "revid": "11913648", "url": "https://it.wikipedia.org/wiki?curid=118362", "title": "Nave spaziale", "text": ""}
{"id": "118363", "revid": "2812", "url": "https://it.wikipedia.org/wiki?curid=118363", "title": "Navicella spaziale", "text": ""}
{"id": "118364", "revid": "1494169", "url": "https://it.wikipedia.org/wiki?curid=118364", "title": "Screensaver", "text": "Screensaver \u00e8 una parola inglese che significa salvaschermo; il termine pu\u00f2 indicare:"}
{"id": "118365", "revid": "16066", "url": "https://it.wikipedia.org/wiki?curid=118365", "title": "Screen saver", "text": ""}
{"id": "118370", "revid": "85882454", "url": "https://it.wikipedia.org/wiki?curid=118370", "title": "Scelta di Hobson", "text": "Scelta di Hobson (Hobson's choice) \u00e8 una locuzione colloquiale inglese, che indica una scelta che sembra libera ma che in realt\u00e0 \u00e8 obbligatoria.\nRiferimenti e origine.\nIl primo riferimento scritto all'origine della frase \u00e8 nello scritto di Joseph Addison, \"The Spectator\" (14 ottobre 1712). Appare inoltre nella poesia di Thomas Ward, \"England's Reformation\", scritta nel 1688, ma pubblicata solo dopo la sua morte. Ward scriveva:\nLa frase trae origine da Thomas Hobson (1544-1630), che visse a Cambridge. Hobson era il gestore di una stalla che affittava cavalli ai viaggiatori (il luogo dove sorgeva la stalla fa oggi parte del St Catharine's College). Quando alcuni clienti iniziarono a richiedere continuamente dei particolari cavalli, Hobson si rese conto che certi animali venivano sfruttati troppo. Decise di introdurre un sistema di rotazione, posizionando i cavalli pi\u00f9 riposati vicino all'ingresso, e rifiutandosi di far uscire i cavalli se non nel giusto ordine. Egli insisteva perch\u00e9 i clienti prendessero il cavallo pi\u00f9 vicino alla porta della stalla o non ne prendessero nessuno.\nLa scelta di Hobson \u00e8 differente dalla situazione del comma 22, dove entrambe (o tutte) le scelte disponibili si contraddicono l'un l'altra.\nUso fordiano.\nAnche Henry Ford vendette la Ford Model T usando la famosa scelta di Hobson, ossia \"di qualsiasi colore purch\u00e9 sia nero\". In realt\u00e0 il Modello T era disponibile in una modesta gamma di colori, ma la produzione rapida richiedeva una vernice che asciugasse velocemente, che all'epoca era disponibile solo in un colore, il nero appunto.\nUso moderno.\nLa locuzione \"scelta di Hobson\" viene spesso usata oggi non per indicare una falsa illusione di scelta, ma semplicemente per indicare una scelta tra due opzioni indesiderate. La differenza tra questo e il significato originale della scelta di Hobson \u00e8 sottile, e quindi la confusione \u00e8 comprensibile (in effetti, se il cavallo pi\u00f9 vicino all'ingresso della stalla \u00e8 in cattive condizioni, l'uso tradizionale della scelta di Hobson degenera nell'uso odierno, poich\u00e9 avere un cavallo in cattiva salute e non averne alcuno sono entrambe situazioni indesiderabili).\nA volte, si incontra citata, in modo scorretto, come \"Hobbesian Choice\" (scelta Hobbesiana), invece di \"Hobson's Choice\", in cui Thomas Hobson viene confuso con il filosofo Thomas Hobbes.\nLa scelta di Hobson in politica.\nAlcuni sostengono che votare in un sistema bipartitico, come quello degli Stati Uniti, sia una scelta di Hobson. Essi credono che i due candidati, in genere, abbiano pi\u00f9 similitudini che differenze, e che all'atto pratico il sistema bipartitico dia ai candidati un incentivo a essere i pi\u00f9 simili possibile, allo scopo di appellarsi al maggior numero possibile di elettori di centro o indecisi.\nLa scelta di Hobson nei media.\nIl \"The New American\" edito dalla John Birch Society us\u00f2 il termine \"scelta di Hobson\" per descrivere come i media principali pretendano di dare scelta ai lettori/ascoltatori, mentre in realt\u00e0 distribuiscono la stessa propaganda, con solo minime differenze.\nAnche se gli editori del \"The New American\" usano il termine in un modo che implica la frode o l'inganno come elemento essenziale della scelta di Hobson, ."}
{"id": "118371", "revid": "126257", "url": "https://it.wikipedia.org/wiki?curid=118371", "title": "Brocken", "text": "Il Brocken (o Blocksberg) \u00e8 la pi\u00f9 alta vetta ( metri) delle montagne dell'Harz, in Germania, comprese tra i fiumi Weser ed Elba, situata nel territorio comunale di Wernigerode. Nonostante la sua bassa altezza, tende ad essere coperto dalla neve da settembre a maggio, e foschia e nebbia lo avvolgono per quasi 300 giorni all'anno. Il suo microclima ricorda quello di montagne prossime ai metri di altezza.\nIl picco, nelle leggende locali, ha una lunga storia di associazioni con le streghe e il diavolo, che risalgono a ben prima che la montagna venisse menzionata nel \"Faust\".\nOggi il Brocken forma parte di un parco nazionale, ed ospita uno storico giardino botanico di piante di montagna, fondato nel 1890. Un treno a vapore a scartamento ridotto porta i turisti da Wernigerode alla stazione sulla cima. La montagna presenta inoltre numerosi percorsi per escursioni.\nLe stazioni radio e televisive fanno grande uso del Brocken. La vecchia torre televisiva ha una piattaforma di osservazione aperto ai turisti.\nStoria del XX secolo.\nSu questa montagna, nel 1935, venne costruita la prima torre televisiva del mondo; inizi\u00f2 trasmettendo il \"Deutsche Reichspost\". Port\u00f2 la prima trasmissione televisiva delle Olimpiadi, della IX Olimpiade di Berlino 1936. La torre continu\u00f2 a funzionare fino al settembre 1939, quando le autorit\u00e0 sospesero le trasmissioni allo scoppiare della II guerra mondiale.\nLe forze alleate bombardarono il Brocken il 17 aprile 1945, distruggendo l'Hotel Brocken e la stazione meteorologica, ma non la torre televisiva. Le forze statunitensi usarono l'installazione dal 1945 al 1947. Prima che gli americani lasciassero il Brocken nel 1947, misero fuori uso la ricostruita stazione meteorologica e la torre televisiva.\nTra il 1973 e il 1976 una nuova e moderna torre televisiva venne costruita per il secondo canale della televisione della RDT. Oggi la torre \u00e8 usata dalla seconda stazione televisiva tedesca (\"Zweites Deutsches Fernsehen\" or \"ZDF\").\nDal 1957 il Brocken ha costituito una zona di sicurezza, e dopo la costruzione del Muro di Berlino, cominciata il 13 agosto 1961, le autorit\u00e0 della Germania Est lo designarono come area di alta sicurezza militare e lo tramutarono in una fortezza. A causa della sua elevata altitudine, la stazione serviva anche per spiare le trasmissioni dell'area circostante. Le truppe di confine si acquartierarono nella stazione ferroviaria del Brocken, e l'Armata Rossa dell'Unione Sovietica us\u00f2 gran parte del suo territorio. La Stasi (la polizia segreta della Germania Est) us\u00f2 la torre televisiva fino al 1985, quando si spost\u00f2 in un nuovo edificio, oggi divenuto museo. Per sigillare l'area, l'intero plateau del Brocken venne circondato da un muro in cemento armato, composto da sezioni, ognuna di 2,4 tonnellate di peso e di 1,60\u00a0m di altezza. Il muro da allora \u00e8 stato smantellato, cos\u00ec come le caserme dei sovietici e le cupole dei loro punti di ascolto.\nLo spettro del Brocken o arco del Brocken.\nUna strana apparizione ha occasionalmente spaventato gli scalatori sul Brocken: una torreggiante figura ombrosa si profila minacciosa nella foschia, con la testa circondata da anelli con i colori dell'arcobaleno.\nQuesto spettro del Brocken appare quando il sole splende da un punto pi\u00f9 basso dietro ad uno scalatore che guarda da una cresta o da un picco, nella foschia. La luce proietta l'ombra dello scalatore sulla foschia, spesso con una strana forma triangolare dovuta alla prospettiva. Lo spettro appare cos\u00ec grande perch\u00e9 la foschia oscura i punti di riferimento con i quali un osservatore pu\u00f2 giudicare le dimensioni, e perch\u00e9 l'ombra si stende su goccioline d'acqua poste a distanza variabile dall'occhio, confondendo la percezione della profondit\u00e0. Il \"fantasma\" pu\u00f2 sembrare muoversi (talvolta abbastanza rapidamente) a causa dei movimenti dello strato di foschia. Il bagliore e gli anelli costituiscono una \"gloria\", un fenomeno circolare simile ad un arcobaleno, centrato in posizione direttamente opposta al sole.\nQuesto tipo di \"spettro\" pu\u00f2 apparire su qualsiasi fianco di montagna coperto dalla foschia (o anche da un aereo), ma le frequenti nebbie e l'accessibilit\u00e0 del Brocken hanno creato una leggenda locale.\nCitazioni letterarie.\nGoethe descrisse il Brocken nel suo \"Faust\" (scritto nel 1808) come il centro della baldoria delle streghe nella Notte di Valpurga (30 aprile; vigilia del giorno di Santa Valpurga).\nGoethe potrebbe essersi ispirato a due formazioni rocciose sulla cima della montagna, il \"Teufelskanzel\" (Pulpito del Diavolo) e l\"'Hexenaltar\" (Altare delle Streghe).\nUn altro famoso visitatore del Brocken, lo scrittore Heinrich Heine, scrisse il libro \"Harzreise\" (\"Viaggio nello Harz\", pubblicato nel 1826). Egli dice: \"La montagna in qualche modo appare cos\u00ec germanicamente stoica, cos\u00ec comprensiva, cos\u00ec tollerante, solo perch\u00e9 permette una cos\u00ec alta e ampia e chiara. E dovesse una tale montagna aprire i suoi giganteschi occhi, potrebbe ben veder pi\u00f9 di quanto possiamo noi, che come nani la calpestiamo, osservando con occhi stupidi\".\nAltre citazioni.\nIl gruppo heavy metal Fates Warning intitol\u00f2 il suo album d'esordio \"Night on Brocken\". La canzone che d\u00e0 il titolo all'album parla del Sabba della Notte di Walpurgis. Il titolo del secondo album del gruppo, \"The Spectre Within\", probabilmente si ispira allo Spettro di Brocken, ma il contenuto non vi allude direttamente.\nLa canzone \"Born in a Burial Gown\" dei Cradle of Filth (dall'album \"Bitter Suites to Succubi\"), contiene un'ovvia allusione al Brocken come luogo di raduno delle streghe.\nI Black Sabbath scrissero una canzone intitolata Walpurgis, che parlava di streghe che si riunivano per compiere rituali pagani. Successivamente il testo venne cambiato, e il titolo della canzone divenne \"War Pigs\". Il testo di \"War Pigs\" parla dei generali in guerra, e delle loro nefandezze. Un esempio della canzone originale si pu\u00f2 trovare nell'album The Ozzman Cometh di Ozzy Osbourne.\nTrasporti.\nLa vetta \u00e8 raggiungibile con la ferrovia del Brocken, una linea turistica a scartamento ridotto gestita dalla compagnia Harzer Schmalspurbahnen (HSB)."}
{"id": "118372", "revid": "1534511", "url": "https://it.wikipedia.org/wiki?curid=118372", "title": "Condensato chirale", "text": "Un condensato chirale (detto anche condensato fermionico o condensato di quark) \u00e8 un parametro della rottura della simmetria chirale in una teoria in cui i fermioni sono privi di massa.\nIn una teoria con uno o pi\u00f9 campi fermionici, indicati dal simbolo \u03c8\u03b1, con una simmetria di sapore chirale in relazione coi campi, se il valore di aspettazione del vuoto formula_1 \u00e8 diverso da zero, allora si dice che si \u00e8 formato un condensato chirale e che la simmetria chirale \u00e8 spontaneamente rotta.\nEsempi.\nLa teoria BCS.\nLa teoria BCS (dalle iniziali di John Bardeen, Leon Cooper e Robert Schrieffer) della superconduttivit\u00e0 ha un condensato chirale. Una coppia di elettroni in un metallo, che abbiano spin opposto possono formare uno stato limite scalare chiamato coppia di Cooper. Pertanto lo stesso stato limite forma un condensato. Poich\u00e9 la Coppia di Cooper possiede una carica elettrica, questo condensato fermionico rompe la simmetria di gauge elettromagnetica, dando origine alle magnifiche propriet\u00e0 elettromagnetiche di questi stati.\nQCD.\nNella cromodinamica quantistica (QCD) il condensato chirale \u00e8 anche detto condensato di quark. Questa propriet\u00e0 del vuoto QCD \u00e8 in parte responsabile della massa degli adroni (insieme ad altri condensati come il condensato gluonico).\nIn una versione approssimata della QCD che considera masse nulle per Nf quark, il gruppo della simmetria chirale della teoria \u00e8 SU(Nf)XSU(Nf). Il vuoto QCD rompe spontaneamente questa simmetria a SU(Nf) formando un condensato di quark non nullo. Il condensato di quark \u00e8 un parametro d'ordine della transizione tra numerose fasi della materia di quark.\nQuesto fatto \u00e8 molto simile alla teoria BCS della superconduttivit\u00e0. Le coppie di Cooper sono analoghe ai mesoni pseudo-scalari. Comunque il vuoto non trasporta cariche e quindi tutte le simmetrie di gauge non sono rotte. Correzioni della massa dei quark possono essere incorporate utilizzando la teoria della perturbazione chirale."}
{"id": "118375", "revid": "36557", "url": "https://it.wikipedia.org/wiki?curid=118375", "title": "LGBT", "text": "LGBT (acronimo italiano di: Lesbica, Gay, Bisessuale e Transgender). In uso fin dagli anni novanta, il termine \u00e8 un adattamento dell'acronimo LGB, per indicare la comunit\u00e0 LGBT dalla fine degli anni ottanta, in quanto molti trovavano che il termine \"comunit\u00e0 gay\" non rappresentasse accuratamente tutti coloro a cui il termine si riferiva. L'acronimo \u00e8 diventato un'auto-designazione convenzionale ed \u00e8 stato adottato dalla maggior parte di centri sociali e media basati su sessualit\u00e0 e identit\u00e0 di genere.\nL'acronimo LGBT ha lo scopo di enfatizzare la diversit\u00e0 delle culture basate su sessualit\u00e0 e identit\u00e0 di genere e a volte \u00e8 utilizzato per riferirsi a chiunque sia non-eterosessuale e/o non-\"cisgender\" invece di persone che sono esclusivamente lesbiche, gay, bisessuali o \"transgender\". Per riconoscere questa inclusione, una popolare variante aggiunge la lettera Q per chi si identifica come \"queer\" o sta interrogando la propria identit\u00e0, creando la sigla \"LGBTQ\", registrata fin dal 1996. Alcune persone intersessuali che vogliono essere incluse in gruppi LGBT suggeriscono un acronimo esteso \"LGBTI\". Alcune persone combinano i due acronimi e usano il termine \"LGBTQI\". Pi\u00f9 genericamente pu\u00f2 utilizzarsi l'acronimo \"LGBT+\", inglobando pi\u00f9 realt\u00e0 allo stesso tempo.\nIl fatto che qualcuno si identifichi apertamente o meno all'intero della comunit\u00e0 pu\u00f2 dipendere dal vivere in un ambiente discriminatorio, cos\u00ec come dalla condizione dei diritti LGBT dove vive.\nStoria.\nFino alla rivoluzione sessuale degli anni sessanta non c'era una terminologia generalmente riconosciuta per descrivere la non-eterosessualit\u00e0, che non avesse un significato spregiativo (ad esempio sodomiti). Un possibile termine correlato era \"terzo sesso\", che risale agli anni sessanta del XIX secolo, ma non prese mai piede negli Stati Uniti.\nIl primo termine ampiamente utilizzato, omosessuale, prese inizialmente delle connotazioni negative e fu sostituito prima da \"omofilo\" e poi dall'americano \"gay\" (acronimo di \"Good as you\" cio\u00e8 \"Buono come te\") negli anni settanta. Anche il termine minoranza sessuale inizi\u00f2 ad essere usato negli anni sessanta da Lars Ullerstam come un'analogia con il termine minoranze etniche per le persone non bianche.\nQuando le lesbiche hanno forgiato la loro propria identit\u00e0, l'espressione \"gay e lesbica\" divenne pi\u00f9 comune. Le Daughters of Bilitis si divisero nel 1970 sulla direzione su cui concentrarsi: femminismo o diritti LGBT. In quanto l'uguaglianza era una priorit\u00e0 per le femministe lesbiche, la disparit\u00e0 di ruoli tra uomini e donne o \"butch and femme\" erano considerate patriarcali. Le femministe lesbiche rifuggivano i ruoli di genere, che erano pervasivi nei bar, cos\u00ec come nel maschilismo avvertito degli uomini gay; molte femministe lesbiche si rifiutavano di lavorare con uomini gay o di abbracciare le loro cause. Le lesbiche che avevano una visione pi\u00f9 essenzialista sull'essere nate omosessuali e che usavano il termine \"lesbica\" per riferirsi all'attrazione sessuale, spesso consideravano le opinioni separatiste e piene di rabbia delle femministe lesbiche dannose per la causa dei diritti gay. Questo fu presto seguito da persone bisessuali e transgender che cercavano anch'esse riconoscimento come legittime categorie nella comunit\u00e0 estesa.\nDopo che l'euforia iniziale dei Moti di Stonewall si esaur\u00ec, nei tardi anni settanta e primi anni ottanta, ci fu un cambiamento di percezione; alcuni gay e lesbiche divennero meno accoglienti nei confronti di persone bisessuali o transgender. Si pensava che le persone transgender mettessero in atto stereotipi e che le persone bisessuali fossero semplicemente uomini gay o donne lesbiche che avevano paura di fare \"coming out\" ed essere onesti sulla loro identit\u00e0. Ogni comunit\u00e0 ha lottato per sviluppare la propria identit\u00e0, incluso se e come allinearsi con altre comunit\u00e0 basate su genere e sessualit\u00e0, a volte escludendo altri sottogruppi; questi conflitti continuano fino a oggi.\nIl termine \"LGBT\" \u00e8 stato sempre pi\u00f9 comune dalla met\u00e0 degli anni novanta sino ad oggi; \u00e8 divenuto cos\u00ec tradizionale che \u00e8 stato adottato dalla maggior parte dei centri di comunit\u00e0 per lesbiche, gay, bisessuali e transgender e dalla stampa nella maggior parte delle nazioni dove si parla inglese. Nell'ottobre 2004, la compagnia \"mass media\", PlanetOut Inc., che possiede i domini PlanetOut.com e Gay.com, ha scelto LGBT come suo \"ticker symbol\", quando \u00e8 stato elencato sullo scambio del NASDAQ dopo un IPO di successo. Fin qui \u00e8 rimasto principalmente un termine scritto, piuttosto che un termine di conversazione.\nVarianti.\nEsistono molte varianti che cambiano l'ordine delle iniziali; LGBT o GLBT sono i termini pi\u00f9 comuni e pi\u00f9 frequentemente visti. Quando non inclusivo delle persone transessuali, \u00e8 talvolta ridotto a LGB. LGBT pu\u00f2 talvolta includere un ulteriore \"Q\" per \"queer\" oppure \"questioning\", \"in dubbio\" (a volte abbreviato con un punto interrogativo, usato anche per indicare una persona non direttamente identificabile con L, G, B o T), dando origine alle varianti \"LGBTQ\" e \"LGBTQQ\". Nel Regno Unito, \u00e8 talvolta stilizzato come \"LGB&amp;T\", mentre il Partito Verde di Inghilterra e Galles usa il termine \"LGBTIQ+\" nei suoi manifesti e nelle sue pubblicazioni ufficiali.\nNon esiste uno standard per l'ordine delle lettere; oltre alle variazioni della posizione delle lettere \"L\" o \"G\", le altre lettere menzionate e meno comuni possono apparire in qualsiasi ordine. Le molte iniziali legate alle persone LGBTQ sono state talvolta indicate come \"alphabet soup\" (\"zuppa alfabetica\"). La variazione dell'ordine dei termini non rappresenta tipicamente una differenza politica all'interno della comunit\u00e0, ma nasce semplicemente dalle preferenze dei gruppi e individuali.\nI termini \"pansessuale\", \"omnisessuale\", \"fluido\" e \"queer\" sono considerati come parte del termine generale \"bisessuale\" (e quindi sono considerati parte della comunit\u00e0 bisessuale). Allo stesso modo, i termini \"transessuale\" e \"intersessuale\" sono considerati come parte del termine generale \"transgender\", sebbene molte persone transessuali e intersessuali non siano d'accordo su questo punto. Alcune persone intersessuali preferiscono la sigla LGBTI, mentre altri insistono che non sono parte della comunit\u00e0 LGBT e non vorrebbero essere inclusi come parte nel termine LGBT. In Australia, dove il termine LGBTI \u00e8 usato con sempre maggiore frequenza, e organizzazioni rappresentanti gli interessi fra le comunit\u00e0 hanno una storia di collaborazione includendo anche la National LGBTI Health Alliance, la legislazione contro le discriminazioni riconosce che l'intersessualit\u00e0 \u00e8 un attributo biologico distinto sia dall'identit\u00e0 di genere che dall'orientamento sessuale.\nSGL (\"same gender loving\" cio\u00e8 \"amore per lo stesso sesso\") \u00e8 talvolta favorito fra i membri della comunit\u00e0 afroamericana come un modo per distinguersi da quelle che considerano le comunit\u00e0 LGBT dominate dai bianchi."}
{"id": "118376", "revid": "6923", "url": "https://it.wikipedia.org/wiki?curid=118376", "title": "Neferneferuaton", "text": "Ankheperura Meri-Neferkheperura (anche -Meri-Uaenra e -Meri-Aton Neferneferuaton) \u00e8 il nome con cui varie antiche fonti egizie si riferiscono a una sovrana, non identificata, della XVIII dinastia: probabilmente alla regina Nefertiti, Grande sposa reale del faraone Akhenaton (1351 a.C. - 1334/3 a.C.), o alla loro primogenita Merytaton. Le evidenze archeologiche indicano che una donna regn\u00f2 come faraone nei momenti finali della XVIII dinastia, durante l'epilogo dell'eresia amarniana. Il suo sesso \u00e8 confermato da alcune forme femminili correlate al suo cartiglio, e soprattutto dall'epiteto \"Akhet-en-hyes\" (\"Utile al Suo Sposo\") incorporato in una versione del suo secondo cartiglio.\nNon deve essere confusa col faraone Smenkhara, che fra i suoi nomi annoverava \"Ankheperura\" (per intero: Ankheperura Smenkhara-Djeser-Kheperu)\",\" ma privato di ogni epiteto.\nCronologia generale.\nNel corso di un simposio del 2011 su Horemheb, al Metropolitan Museum of Art, la cronologia generale della tarda XVIII dinastia \u00e8 stata cos\u00ec illustrata:\nNon esiste un consenso generale sull'ordine di successione di Neferneferuaton e Smenkhara. A causa della grave scarsit\u00e0 di prove che permettano di fissare le date dei loro regni con certezza, l'ordine di successione dipende dall'interpretazione soggettiva delle evidenze archeologiche conservatesi. Gli studi pi\u00f9 antichi, basati su una tradizione nata intorno al 1845, ponevano Smenkhara immediatamente dopo Akhenaton; altri tendevano a fondere Neferneferuaton e Smenkhara in un unico individuo. Il periodo che intercorre tra il 13\u00ba anno di regno di Akhenaton e l'incoronazione di Tutankhamon sono estremamente oscuri. I regni di Smenkhara e Neferneferuaton furono molto brevi e lasciarono poche tracce, in monumenti e iscrizioni, a chiarire gli eventi politici di quegli anni. Inoltre, Neferneferuaton aveva lo stesso \"prenomen\", o nome regale, di Smekhara - mentre il suo nome di nascita era il medesimo della regina Nefertiti. Ci\u00f2 rese molto ardue le ricostruzioni biografiche di questi personaggi. Gli stessi egizi cercarono di cancellare le tracce dell'esistenza dei faraoni devoti ad Aton. Il suo successore neg\u00f2 a Neferneferuaton una sepoltura regale e successivamente, durante il regno di Horemheb, l'intero periodo di Amarna cominci\u00f2 a essere anatemizzato e i sovrani da Akhenaton ad Ay furono cancellati dalla storia: i loro anni di regno furono assegnati a Horemheb, che cos\u00ec sembr\u00f2 aver regnato per svariati decenni. Come conseguenza di ci\u00f2, per ricostruire le vicende di questi personaggi \u00e8 spesso necessario ricostruire iscrizioni raschiate e coperte da altre iscrizioni.\nA causa di evidenze archeologiche cos\u00ec oscure ed equivoche, il nome, il sesso, le parentele, l'identit\u00e0 e la stessa esistenza di Neferneferuaton sono stati oggetti di dibattito fra gli egittologi. L'assenza di un nome unico \u00e8 una continua fonte di incertezza nei libri e nelle pubblicazioni anteriori ai primi anni '80: un oggetto caratterizzato dal nome di Smenkhara, di fatto, tende a recare il cartiglio con il nome Ankheperura, il che rende dubbia l'appartenenza dell'oggetto tra Ankheperura Neferneferuaton e, appunto, Ankhkheperura Smenkhara.\nManetone.\nManetone fu un sacerdote del III secolo a.C., cio\u00e8 dell'epoca tolemaica. La sua opera storiografica sull'antico Egitto, \"Aegyptiaka\", suddivise la storia egizia in dinastie, le quali sono ancora alla base degli studi sull'Egitto. Questa opera \u00e8 andata perduta ed \u00e8 conosciuta solo tramite frammenti citati da commentatori o epitomatori. D'altronde, dopo la \"damnatio memoriae\" di Akhenaton e dei suoi successori, Manetone resta l'unica fonte antica relativamente esplicita. L\"'Epitome di Manetone\", un antico riassunto della sua opera, descrive la tarda XVIII dinastia iniziando con \"Amenofi per 30 anni e 10 mesi\", che coincide con Amenofi III. Segue \"suo figlio Orus per 36 anni e 5 mesi\", frequentemente interpretato come una corruzione del nome di Horemheb, con l'intero arco temporale di Amarna attribuito a lui solo (ma altri identificano questo \"Orus\" con Akhenaton). Poi viene \"sua figlia Achencheres per 12 anni e 1 mese, poi suo fratello Rathotis per 9 anni\". Secondo l'egittologo Marc Gabolde, \"Achencheres\" sarebbe Neferneferuaton, con un mero errore di trascrizione che avrebbe portato 2 anni e 1 mese a essere registrati come 12 anni e 1 mese (altri identificano \"Achencheres\" con Akhenaton: di fatto, somiglia sia al nome \"Akhenaton\" che al nome \"Ankheperura\"). Molti concordano che Rathotis sia Tutankhamon. Rathotis \u00e8 seguito da \"suo figlio Achencheres per 12 anni e 5 mesi, poi suo figlio Achencheres II per 12 anni e 3 mesi\" che sono totalmente inspiegabili e dimostrano i limiti dell'opera di Manetone.\nQuindi Ankheperura Neferneferuaton sarebbe la Achencheres in questione, che diventa \"Acherres\" per Sesto Africano e \"Achencherses\" per Eusebio di Cesarea, sempre con 12 anni, del tutto inverosimili e inattendibili, di regno. Il fatto che Manetone, pur soggetto a frequenti errori cronologici e di durate dei regni, la definisca \"sua figlia\" (di \"Oros\", che \u00e8 da leggersi come Akhenaton) sembra avvalorare l'identificazione di Neferneferuaton con Merytaton.\nEvidenze archeologiche.\nAnkheperura Smenkhara.\nVari oggetti si sono rivelati fondamentali per la lenta scoperta dell'esistenza, del sesso e dell'identit\u00e0 di Neferneferuaton, e continuano a essere alla base delle teorie su di lei.\nQuesti due indizi sono stati interpretati, in passato, come dimostrazione che i due furono coreggenti. La scena della tomba di Merira II non \u00e8 per\u00f2 datata e Akhenaton non vi \u00e8 raffigurato n\u00e9 menzionato nelle iscrizioni. Non \u00e8 noto con certezza quando mor\u00ec il proprietario della sepoltura o se abbia vissuto abbastanza per servire un altro re. Anche il vasetto sembrerebbe suggerire una condivisione del potere fra Akhenaton e Smenkhara, ma potrebbe anche trattarsi del caso di un faraone che intende ricollegarsi a un predecessore; la semplice adiacenza dei quattro nomi di due re su un reperto non \u00e8 esplicitamente indicativa di una coreggenza. Come molti altri oggetti del periodo, questi indizi sono suggestivi ma non definitivi. \nAnkheperura Neferneferuaton.\nUn certo numero di reperti provenienti dalla Tomba di Tutankhamon (KV62) fu originariamente creato per Neferneferuaton. Fra di essi, un magnifico pettorale d'oro raffigurante la dea Nut, classificato con la sigla Carter 261p(1). Altri elementi con tracce di Neferneferuaton sono il sarcofago di pietra, alcune bende della mummia, statuette regali, vasi canopi, cofanetti, tappi di vasi, vari bracciali e alcuni \"ushabti\". Si ritiene, in base a parti di testo non modificabili a seconda del cambiamento del sesso del soggetto, che alcuni reperti siano stati fabbricati per una donna. L'archeologo Nicholas Reeves ha ipotizzato, nel 2001, che la celebre maschera d'oro di Tutankhamon potrebbe essere stata creata per la regina Neferneferuaton, siccome il suo nome regale, Ankheperura, in parte modificato, \u00e8 stato individuato in un cartiglio sulla maschera stessa.\nL'osservazione dell'egittologo Nicholas Reeves sull'iscrizione di Pauah nella tomba di Pairi \u00e8 la seguente:\nFaraone donna.\nPer qualche tempo, l'interpretazione pi\u00f9 accettata di questi indizi archeologici fu che il giovane Smenkhara govern\u00f2 accanto ad Akhenaton come coreggente a partire, all'incirca, dal 15\u00ba anno di regno di quest'ultimo; il nome regale di Smenkhara sarebbe stato \"Ankheperura\" (\"Viventi sono le manifestazioni di Ra\"). A un certo punto, forse all'inizio del suo regno da solo, alla morte di Akhenaton, avrebbe mutato il proprio nome in \"Ankheperura Neferneferuaton\". Secondo una interpretazione alternativa, re Neferneferuaton sarebbe stato la stessa Nefertiti (una versione, ritenuta piuttosto fantasiosa, di questa teoria vuole che si trattasse di Nefertiti camuffata da uomo, con il nome maschile \"Smenkhara\", per regnare come legittimo successore e portare avanti a tutti i costi la rivoluzione religiosa). \nLa situazione rimase sostanzialmente immutata fino ai primi anni '70, quando l'egittologo inglese John Harris fece notare, in una serie di pubblicazioni, l'esistenza di diverse versioni del primo cartiglio che sembravano includere indicatori grammaticali del sesso femminile del soggetto e rintracciabili su diversi reperti nella Tomba di Tutankhamon, fra cui una statuetta di un faraone dall'aspetto piuttosto femminile, con un seno decisamente sviluppato anche per i canoni dell'arte amarniana, che favoriva l'androginia. \nEsistono inoltre alcune stele, tutte incompiute o sfregiate, che accomunano due faraoni, riconoscibili dalle corone, in atteggiamenti affettuosi e perfino intimi. Fra queste:\nIpotesi di una relazione omosessuale fra Akhenaton e un coreggente.\nOggi la posizione di Ankheperura Neferneferuaton come coreggente femminile di Akhenaton sembra ovvia, ma la situazione inedita di sovrani succedutisi utilizzando il medesimo nome regale ha generato una notevole confusione fra gli studiosi. Gli atteggiamenti intimi, su varie stele, fra due sovrani in abiti maschili ha portato alla speculazione che si trattasse di una coppia omosessuale - eventualit\u00e0 ritenuta poco probabile e cos\u00ec commentata dall'egittologo italiano Franco Cimmino:\nAnkhteperura e Ankheperura.\nNel 1978, l'egittologo Rolf Krauss del Neues Museum di Berlino propose un compromesso sostenendo che, mentre Smenkhara/Neferneferuaton era un uomo, sua moglie Merytaton potrebbe aver regnato con il \"praenomen\" femminile \"Ankhteperura\" (da non confondere con il maschile \"Ankheperura\") dopo la morte di Akhenaton e prima dell'ascesa al trono di Smenkhara. Divenuto faraone, Smenkhara avrebbe assunto il \"praenomen\", maschilizzato, di sua moglie, sposando la quale si sarebbe garantito il trono. Mentre queste teorie costituirono un passo importante per il riconoscimento di un sovrano femminile nella parte finale della vicenda di Amarna, d'altro canto generarono un nuovo dibattito su quali oggetti fossero ascrivibili a Merytaton e quali a Smenkhara.\nDistinzione fra Smenkhara e Neferneferuaton.\nNel 1988, l'egittologo James Peter Allen avanz\u00f2 la possibilit\u00e0 di distinguere Smenkhara da Neferneferuaton, puntualizzando sul fatto che il nome \"Ankheperura\" \u00e8 individuabile in grafie differenti a seconda che fosse riferito a Smenkhara o a Neferneferuaton. Quando inscritto accanto a Neferneferuaton, il \"praenomen\" includeva un epiteto riferito ad Akhenaton, per esempio \"Desiderato da Uaenra\" (\"Uaenra\" era il \"praenomen\" di Akhenaton). Non esistono attestazioni delle versioni \"lunghe\" di questo nome (\"praenomen\" + epiteto) in presenza del \"nomen\" Smenkhara - cos\u00ec come la versione \"corta\" non \u00e8 mai stata rinvenuta accanto al \"nomen Neferneferuaton\". Nell'immagine qui accanto, la differenza tra la versione femminile e quella normale \u00e8 minima: il suono -t, sia nel nome che nell'epiteto (o entrambi, come nel cartiglio n\u00b094), che pu\u00f2 risultare di difficile lettura, specialmente su oggetti di dimensioni ridotte.\nStando ad Allen, senza tenere conto degli elementi grammaticali femminili, tutti e tre questi nomi potrebbero riferirsi a un re Neferneferuaton, siccome includono epiteti che l'associano ad Akhenaton. In una pubblicazione del 1994, Allen ipotizz\u00f2 che le diverse grafie del nome in questione avrebbero potuto riferirsi a due personalit\u00e0 differenti anzich\u00e9 a una sola: \nTempo dopo, l'egittologo francese Marc Gabolde not\u00f2 che diversi oggetti dalla Tomba di Tutankhamon, originalmente inscritti per Neferneferuaton e recanti l'epiteto \"desiderato da Akhenaton\", avevano in origine l'epiteto \"Akhet-hen-hyes\", che significa \"Utile al Suo sposo\", e che rende necessariamente femminile il personaggio che ne fu insignito. La scoperta di Gabolde fu in seguito confermata da Allen. L'uso degli epiteti (cos\u00ec come la loro assenza) per identificare il re all'interno di un'iscrizione \u00e8 diventata una pratica comune e citata dagli studiosi nelle loro opere - bench\u00e9 talvolta sia necessario ignorare un'iscrizione o un suo dettaglio per supportare un'ipotesi pi\u00f9 grande. Anche se il dibattito su Smenkhara e Neferneferuaton continua, grazie a queste ultime scoperte \u00e8 possibile fornire nuove interpretazioni delle evidenze archeologiche conosciute.\nTitolatura.\nAl prenomen, o \"nome regale\"\n\"\u055an\u1e2b.t \u1e2bprw r\u055a\" - (Ankhteperura, cio\u00e8 \"Viventi sono le manifestazioni di Ra\") risultano associabili due \"nomen\":\n\"mr\u00a0t itn\" - (Merytaton, cio\u00e8 \"Amata da Aton\") e\nnfr nfr w itn mri w\u055a n r\u055a - (Neferneferuaton Meri-Uaenra, cio\u00e8 \"Magnifica \u00e8 la bellezza di Aton, Amata da Uaenra\")."}
{"id": "118378", "revid": "110157", "url": "https://it.wikipedia.org/wiki?curid=118378", "title": "Science Fiction and Fantasy Writers of America", "text": "La Science Fiction Writers of America (traducibile come \"scrittori di fantascienza d'America\"), abbreviata in SFWA (in inglese \u00e8 un acronimo pronunciato \"s\u00ecfwa\"), venne fondata nel 1965 da Damon Knight e James Blish. Da allora ha cambiato il suo nome in Science Fiction and Fantasy Writers of America, Inc., ma continua a usare la sigla SFWA.\nCorrentemente l'SFWA \u00e8 un'associazione non a scopo di lucro di scrittori di fantascienza e fantasy, per la maggior parte di nazionalit\u00e0 statunitense anche se non del tutto. Per diventare soci occorre essere stati pubblicati professionalmente come autori, la richiesta minima \u00e8 la pubblicazione di un romanzo o di un testo teatrale, o di tre racconti brevi. Nel 2001 la SFWA vantava circa 1.200 soci.\nLa SFWA assegna ogni anno il Premio Nebula. Assegna anche, sebbene non ogni anno, anche il Premio Andre Norton per il miglior romanzo per giovani adulti, il Premio Bradbury per la miglior sceneggiatura, il Premio Author Emeritus a uno scrittore anziano poco pubblicato o il cui lavoro \u00e8 stato sottovalutato, e infine assegna il Premio Grand Master (\"Grand Master Award\") per i risultati ottenuti nella propria carriera nella fantascienza o fantasy."}
{"id": "118379", "revid": "34392", "url": "https://it.wikipedia.org/wiki?curid=118379", "title": "Aeronautica militare italiana", "text": ""}
{"id": "118380", "revid": "7077", "url": "https://it.wikipedia.org/wiki?curid=118380", "title": "SFWA", "text": ""}
{"id": "118382", "revid": "1632387", "url": "https://it.wikipedia.org/wiki?curid=118382", "title": "Leonardo (nome)", "text": "Origine e diffusione.\nDeriva da un nome germanico attestato in alto tedesco antico come \"*Lewenhart\" e poi documentato in latino come \"Leonardus\" e in altre forme; esso \u00e8 composto da \"leon\" (o \"lewo\", \"levon\", \"leone\", probabilmente un prestito dal latino) e da \"hart\" (o \"hardu\", \"forte\", \"valoroso\", \"coraggioso\"), e il significato complessivo pu\u00f2 essere interpretato letteralmente come \"leone forte\", \"leone coraggioso\", oppure in senso lato come \"forte come un leone\". A differenza del primo elemento del nome, non frequente nell'onomastica germanica (si ritrova ad esempio in Leonilda), il secondo era molto diffuso ed \u00e8 presente in nomi quali Bernardo, Contardo, Edoardo, Edgardo, Gerardo, Guiscardo, Leopardo, Medardo, Riccardo e via dicendo.\nIl nome venne portato da vari santi, tra cui il franco Leonardo di Noblac, il cui culto fu molto popolare durante il Medioevo; se da un lato certamente i santi hanno aiutato la diffusione del nome, d'altro canto va considerata anche la fama mondiale dell'italiano Leonardo da Vinci. \nIn Italia giunse non grazie ai Longobardi, presso i quali non era in uso, bens\u00ec tramite la Francia; secondo dati pubblicati negli anni 1970, il nome era ben attestato su tutto il territorio nazionale, con punte in Puglia e Sicilia. In Inghilterra venne introdotto dai normanni con la conquista; era molto usato gi\u00e0 nel Medioevo, e si diffuse ancora di pi\u00f9 a partire dal XIX secolo; dal tardo XVI secolo, nei paesi anglofoni \u00e8 usata anche la forma italiana.\nOnomastico.\nL'onomastico si festeggia solitamente il 6 novembre, in memoria di san Leonardo di Noblac, o di Limoges, abate ed eremita. Con questo nome si ricordano anche altri santi e beati, alle date seguenti:"}
{"id": "118385", "revid": "729019", "url": "https://it.wikipedia.org/wiki?curid=118385", "title": "Malattia rara", "text": "Una malattia rara \u00e8 considerata ogni malattia che ha, nella popolazione generale, una prevalenza inferiore ad una data soglia, codificata dalla legislazione di ogni singolo paese.\nNell'Unione europea, secondo la definizione adottata dal programma d'azione comunitario sulle malattie rare 1999-2003, si intendono per malattie rare tutte quelle patologie che presentano una prevalenza inferiore a 5 casi ogni 10 000 persone. Altri paesi adottano parametri leggermente diversi: ad esempio negli USA una malattia rara \u00e8 definita tale se colpisce non pi\u00f9 di 200.000 abitanti, mentre in Giappone la cifra massima di persone affette deve essere inferiore ai 50.000 individui.\nCaratteristiche generali.\nLa definizione fondata sulla sola prevalenza fa s\u00ec che il termine includa patologie di origini e tipologie assai diverse: congenite, infettive, tumorali, genetiche, degenerative; tuttavia \u00e8 predominante la modalit\u00e0 di trasmissione per via genetica, che si stima interessi l'80% di tutte le malattie rare. Allo stesso modo le malattie rare possono colpire tutti i distretti e sistemi del corpo umano (l'apparato digerente o quello respiratorio, la pelle, il sistema nervoso e cos\u00ec via), e a volte anche pi\u00f9 di uno, diventando cos\u00ec patologie che richiedono un approccio multidisciplinare.\nLa quasi totalit\u00e0 delle malattie rare sono anche croniche e invalidanti, e il paziente affetto deve convivere con i sintomi e le difficolt\u00e0 indotte per tutta la vita, spesso fin dalla nascita.\nIn molti casi si tratta di patologie pericolose per la sopravvivenza del paziente, che riducono la speranza di vita media e che determinano sempre una riduzione della qualit\u00e0 della vita.\nDurante il decorso della malattia, inoltre, il paziente si pu\u00f2 spesso trovare a soffrire l'isolamento e l'incomprensione della comunit\u00e0 in cui vive a causa della mancanza di informazione e di conoscenza sulla patologia e sulle sue manifestazioni, situazioni queste ultime spesso aggravate da mancanze e discriminazioni di genere a carico dei centri e sportelli sanitari locali.\nQuante sono le malattie rare?\nEsistono moltissime malattie rare. Nel 2006 la cifra stimata \u00e8 stata tra le 6000 e le 7000 patologie gi\u00e0 classificate, ma questa cifra cresce costantemente con l'avanzare della scienza medica e della ricerca genetica. Una malattia considerata inizialmente rara pu\u00f2 diventare col tempo una malattia comune, ad esempio quando i sintomi sfumati possono presentare difficolt\u00e0 nella diagnosi oppure nel caso di malattie trasmissibili (come ad esempio l'AIDS).\nLa stragrande maggioranza sono delle malattie di origine genetica, identificabili per un difetto del corredo genetico. Pu\u00f2 quindi accadere che patologie delle quali sia stata identificata la precisa eziologia vengano riconosciute non come varianti, ma come malattie con una propria dignit\u00e0 nosologica.\nI malati rari.\nIl riferimento all'intera popolazione di un continente, come avviene in Europa, consente il verificarsi di situazioni particolari date dal fatto che una determinata patologia pu\u00f2 essere diffusa localmente per motivi genetici, infettivi o ambientali. In questo caso la malattia, pur essendo globalmente rara e quindi definita tale, non lo sar\u00e0 in particolari zone geografiche (ad esempio talassemia o anemia mediterranea).\nIn Unione europea, con una popolazione di circa 400 milioni di abitanti, la stima di Eurordis (\"European Organisation for Rare Diseases\") \u00e8 di un coinvolgimento tra il 6 e l'8% della popolazione, con un numero di malati rari di 24-36 milioni di persone.\nTerapie orfane.\nPer molte malattie rare sia la diagnosi che il trattamento possono essere difficoltosi, sia per uno scarso livello di conoscenza medico-scientifico, sia per il poco interesse che le case farmaceutiche hanno e avrebbero nella ricerca e produzione di farmaci utilizzabili da pochissimi clienti.\nPer tali motivi si parla di farmaco orfano, cio\u00e8 di farmaco probabilmente utile alla terapia di una malattia rara, ma non prodotto per cause commerciali.\nIn pochi casi e per patologie particolarmente gravi, una pressante attivit\u00e0 di sensibilizzazione da parte dei pazienti ha prodotto grandi risultati. Sono nate in alcuni paesi diverse iniziative tese a incentivare le case farmaceutiche e gli istituti di ricerca nella messa a punto di prodotti o soluzioni specifiche.\nStati Uniti, Australia, Giappone e Unione Europea si sono dotate di apposite legislazioni che favoriscono con agevolazioni fiscali e commerciali la creazione di medicinali orfani. In Europa in particolare il Regolamento europeo 141/2000/CE ha dato avvio alla fase di definizione di interventi atti a ridurre il disagio dei malati rari e aumentare la disponibilit\u00e0 di ausili farmacologici, diagnostici e tecnici che ne migliorassero la qualit\u00e0 della vita. L'applicazione del regolamento \u00e8 progredita da allora diversamente in qualit\u00e0 e quantit\u00e0 nei paesi membri.\nL'attenzione per le malattie rare a livello legislativo e amministrativo \u00e8 relativamente recente. Questo perch\u00e9 il trattamento di una malattia rara, quando possibile, ha un costo per paziente molto pi\u00f9 elevato di quello di una malattia comune e tende quindi a non essere mai inserito tra le priorit\u00e0, a meno che la gravit\u00e0 della patologia o l'attivismo dei pazienti non la imponga all'attenzione."}
{"id": "118386", "revid": "287204", "url": "https://it.wikipedia.org/wiki?curid=118386", "title": "Scrittura speculare", "text": "La scrittura speculare \u00e8 un sistema di scrittura che consiste nello scrivere le lettere come se fossero riflesse da uno specchio, (nel sistema occidentale, perci\u00f2, da destra verso sinistra, ed \u00e8 infatti chiamata anche grafia sinistrorsa). \nQuesta tecnica fu usata, tra gli altri, da Leonardo da Vinci.\nVi si fece notevole ricorso allo svilupparsi delle tecniche di incisione per la stampa, onde ottenere un testo correttamente scritto nella copia prodotta.\nPer quanto di non disagevole riconoscibilit\u00e0, \u00e8 stata talvolta usata come forma rudimentale di crittografia per decifrare la quale ci si serve, appunto, d'uno specchio.\n\u00c8 anche studiata dalla neurologia e dalla psicoanalisi, in quanto inclinazione che parrebbe manifestazione di disagi individuali, come ad esempio la dislessia o un distorto rapporto fra l'ego e l'esteriorit\u00e0."}
{"id": "118387", "revid": "8911", "url": "https://it.wikipedia.org/wiki?curid=118387", "title": "Nevio", "text": ""}
{"id": "118388", "revid": "107194716", "url": "https://it.wikipedia.org/wiki?curid=118388", "title": "Robert Innes", "text": "Conosciuto per la scoperta di Proxima Centauri nel 1915 e di numerose stelle binarie, fu anche il primo astronomo ad aver visto la cometa C/1910 A1 il 12 gennaio del 1910. \u00c8 stato direttore fondatore del \"Dipartimento meteorologico del Transvaali,\" una stazione meteorologica situata a Johannesburg e convertita successivamente in un osservatorio astronomico e rinominato Union Observatory.\nOnorificenze.\nIn campo astronomico il suo nome \u00e8 stato associato:"}
{"id": "118390", "revid": "239497", "url": "https://it.wikipedia.org/wiki?curid=118390", "title": "Alfonso IV d'Aragona", "text": "Origine.\nFiglio secondogenito del re d'Aragona e di Valencia, Conte di Barcellona e delle altre contee catalane Giacomo II \"il Giusto\" e di Bianca di Napoli.\nBiografia.\nNel 1314, il 10 novembre Alfonso spos\u00f2, nella cattedrale di Lleida, la contessa di Urgell, Teresa di Entenza (circa 1300 - \u2020 Saragozza 1327), figlia di Gombaldo, barone di Enten\u00e7a e signore di Alcolea e di Costanza d'Antill\u00f3n, erede della contea di Urgell. Il matrimonio fu celebrato dopo la morte dello zio di Teresa il conte Ermengol X d'Urgell, che, non avendo diretti discendenti, lasci\u00f2 la contea a Teresa, figlia di sua sorella. Con questo matrimonio anche l'ultima contea della Catalogna che non ne faceva parte, entr\u00f2 a far parte della corona d'Aragona (escludendo le contee di Rossiglione e Cerdagna che erano legate al regno di Maiorca). Teresa mor\u00ec, a Saragozza, il 27 ottobre 1327, cinque giorni prima del suocero Giacomo II \"il Giusto\", per cui non fu mai regina consorte.\nNel 1319, il fratello primogenito, Giacomo d'Aragona (1296-1334), procuratore generale di Catalogna, il 18 ottobre, a Gandesa, il giorno delle nozze con Eleonora di Castiglia, la figlia del re di Castiglia, Ferdinando IV e di Costanza del Portogallo, rifiut\u00f2 di consumare il matrimonio con Eleonora, fuggendo via da Gandesa, e rinunci\u00f2 al suo diritto di pretendente al trono, per ritirarsi in monastero, innescando una situazione di malessere col vicino regno. Alfonso divenne cos\u00ec l'erede della corona d'Aragona.\nNel (1323-1324), per conto di suo padre, conquist\u00f2 la Sardegna con l'aiuto del ceto feudale aragonese: tra questi i Carroz; Alfonso invase la Sardegna nel 1323 per far rispettare i diritti della corona d'Aragona e Cagliari cadde 12 luglio 1324.Ma nuove rivolte organizzate dai Genovesi e dai Pisani fecero rinviare la soluzione definitiva fino al giugno del 1326 quando Pisa rinunci\u00f2 definitivamente a tutti i diritti sulla Sardegna.In questo periodo, pur essendo era ancora infante, Alfonso concesse alla citt\u00e0 di Cagliari il diritto di battere moneta. Da lui prese nome l'alfonsino d'argento e l'alfonsino minuto, monete aragonesi di Sardegna, battute poi anche dai suoi successori sino a Alfonso V \"il Magnanimo\".\nNel 1327, alla morte del padre, Alfonso, che da soli cinque giorni era rimasto vedovo, gli subentr\u00f2 nei titoli di re d'Aragona e di Valencia e di conte di tutte le contee catalane, escluse quelle di Rossiglione e Cerdagna e si premur\u00f2 di riallacciare i rapporti con la Castiglia, per riparare all'offesa fatta, nel 1319, da suo fratello maggiore, Giacomo e anche con lo scopo di poter conquistare Granada.\nInfatti il 5 febbraio 1329, nella cattedrale di Tarragona, Alfonso spos\u00f2, in seconde nozze, Eleonora di Castiglia.Secondo il \"Chronicon Domini Joannis Emmanuelis\" il contratto di matrimonio fu siglato ad \u00c1greda, nel gennaio di quello stesso anno e secondo la Cronaca pinatense Alfonso IV spos\u00f2 Eleonora (\"la filla de Don Ferrando rey de Castiella\u2026Alionor\") che era gi\u00e0 stata sposata con Giacomo (\"su hermano el infant Don Jayme\"), mettendo cos\u00ec fine ai contrasti con la Castiglia sorti nel 1319, per il matrimonio non consumato tra Eleonora stessa ed il fratello maggiore di Alfonso, Giacomo d'Aragona.\nRistabiliti i buoni rapporti con la Castiglia, Alfonso IV propose al cognato, il re di Castiglia, Alfonso XI, una crociata contro il Sultanato di Granada, che Alfonso XI rifiut\u00f2 in quanto intratteneva buoni rapporti col re di Granada, che, nel 1331, sarebbe divenuto suo vassallo. Allora Alfonso IV, nel 1329, inizi\u00f2 la crociata da solo, senza ottenere risultati di rilievo; ma, nel 1331, i Mori attaccarono il regno di Valencia, riuscendo ad occupare le citt\u00e0 di Orihuela ed Elche, che furono, con fatica, riconquistate. Nello stesso anno inizi\u00f2 un tentativo di conquista di Almer\u00eda che si protrasse sino al 1333 e si risolse con una disastrosa sconfitta. Dopo questa disfatta Alfonso venne a pi\u00f9 miti consigli e, nel 1335, firm\u00f2 la pace col Sultanato di Granada.\nDurante il suo regno la politica mediterranea del Regno di Aragona ricevette un forte impulso: Alfonso IV, tra il 1329 e il 1336, condusse una guerra con la Repubblica di Genova ed in misura minore con la Repubblica di Pisa, durante la quale occup\u00f2 Sassari. Tra il 1329 e il 1330, Alfonso cerc\u00f2 di ripopolare la Sardegna con genti provenienti dalla penisola iberica. Durante la guerra la flotta genovese mise un blocco ai porti catalani, in special modo a Barcellona; la cosa determin\u00f2 una riduzione dei traffici, che port\u00f2 a una situazione di grave penuria di generi alimentari, che sommata ad un cattivo raccolto determin\u00f2 una carestia nel biennio 1333-1334, che nella sola Barcellona caus\u00f2 circa morti. Sempre durante la guerra la citt\u00e0 di Sassari si ribell\u00f2 tre volte e per tre volte fu domata.\nNel 1331, dopo la nascita del secondo figlio avuto da Eleonora di Castiglia, Alfonso dot\u00f2 i due bambini di una parte del regno di Valencia, confinante con la Castiglia; ma questo frazionamento del regno scontent\u00f2 oltre che l'erede al trono, il figlio di primo letto, Pietro IV \"il Cerimonioso\" anche i Valenzani che si opposero e che, nel 1333, approfittando che Alfonso e la sua corte si trovavano a Valencia, fecero su di lui una tale pressione (sostenendo che le donazioni erano contrarie ai loro \"fueros\" ed ai loro privilegi), che il re appellandosi all'ordinanza di suo padre, Giacomo II, che dichiar\u00f2 il regno indivisibile, non fece pi\u00f9 le donazioni ai due figli pi\u00f9 giovani.\nDurante il suo regno Alfonso annesse, nell'attuale Grecia, alla corona d'Aragona il ducato di Atene e il ducato di Neopatria, situato nelle attuali regioni della Macedonia e della Tessaglia. Inoltre promosse la cultura e si interess\u00f2 all'universit\u00e0 di L\u00e9rida, fondata da suo padre, dotandola di quattro nuove aule per lo studio del diritto, dopo che, nel 1328, si era adoperato affinch\u00e9 ai professori dell'universit\u00e0 fosse corrisposto un giusto salario. Adott\u00f2 una politica molto tollerante (da cui il soprannome) nei confronti dei musulmani, pi\u00f9 di suo padre e pi\u00f9 dei suoi successori. Infine continu\u00f2 la politica matrimoniale del padre di realizzare matrimoni con esponenti della casa reale e dell'aristocrazia, per ridurne il potere.\nNell'ottobre-novembre del 1335, pochi mesi prima di morire, essendo gi\u00e0 ammalato, la sua seconda moglie Eleonora, con i due bambini nati dal loro matrimonio, si rifugiarono nel regno di Castiglia, per paura di un'eventuale rappresaglia dell'erede al trono, il figlio di primo letto, Pietro.\nAlfonso mor\u00ec il 27 gennaio 1336, a Barcellona e fu inumato nel monastero francescano della stessa Barcellona e solo in un secondo tempo la salma fu trasferita a L\u00e9rida, nella cattedrale. Essendo il suo primogenito morto bambino, il figlio secondogenito, Pietro gli succedette sul trono di Aragona come Pietro IV \"il Cerimonioso\" ereditando anche i regno di Valencia e Sardegna e tutte le contee catalane ad eccezione della contea di Urgell, che and\u00f2 al terzogenito Giacomo.\nDiscendenza.\nAlfonso da Teresa di Entenza ebbe sette figli:\nAlfonso da Eleonora ebbe due figli:"}
{"id": "118391", "revid": "125616429", "url": "https://it.wikipedia.org/wiki?curid=118391", "title": "Salvaschermo", "text": "In informatica, il salvaschermo (in inglese \"screensaver\") \u00e8 un'applicazione per computer che provoca l'oscuramento dello schermo o la comparsa di un'animazione o di una serie di immagini in successione sullo stesso dopo un periodo programmato di inattivit\u00e0 del mouse e della tastiera (non dell'elaboratore in s\u00e9), impostabile attraverso un timer.\nDescrizione.\nStoricamente, gli screensaver hanno origine come misura di protezione degli schermi CRT di uso comune come monitor sin dalla fine degli anni settanta. Con tale tecnologia la visualizzazione prolungata della stessa immagine o configurazione di caratteri pu\u00f2 dare luogo, a causa della diversa sollecitazione dei fosfori nelle varie aree dello schermo, a un consumo irregolare degli stessi; l'effetto risultante \u00e8 quello di \"bruciare\" in modo permanente le zone pi\u00f9 sollecitate, formando un'immagine \"fantasma\" (permanenza pi\u00f9 o meno lieve di caratteri o linee nei pixel che in quel momento dovrebbero invece essere spenti) e riducendo quindi la vita utile dello schermo.\nCon la tecnologia attuale dei monitor LCD l'uso di un salvaschermo non \u00e8 pi\u00f9 necessario ai fini del prolungamento della vita attiva della periferica; al contrario, genera una continua attivit\u00e0 che non consente di spegnere il dispositivo (in particolare la retroilluminazione); ci\u00f2 porta quindi a una minore durata complessiva dello schermo.\nRimane invece importantissimo nel caso degli schermi al plasma, dove gli scintillatori (le particelle che generano l'immagine) si esauriscono rapidamente ed in modo disuguale, ed una immagine fissa, anche per tempi relativamente brevi, rischia di creare una immagine fantasma (\"ghost image\") del tutto indelebile, danneggiando irreversibilmente lo schermo. Le ultime generazioni di schermi al plasma adottano delle protezioni che limitano i danni, come lo spostamento continuo di un pixel dell'immagine, ma il danno viene limitato e non evitato. Stesso dicasi per i pannelli con tecnologia OLED, anche se negli schermi di nuova generazione tale \"difetto\" ha molte meno probabilit\u00e0 di presentarsi.\nL'uso dei salvaschermi \u00e8 comunque utile, oltre che per ragioni puramente estetiche, anche per motivi di privacy e di sicurezza, in quanto lo screensaver in determinati sistemi operativi pu\u00f2 essere associato alla richiesta di una password per visualizzare nuovamente lo schermo e proseguire la sessione di lavoro interrotta."}
{"id": "118392", "revid": "8911", "url": "https://it.wikipedia.org/wiki?curid=118392", "title": "Pacuvio", "text": ""}
{"id": "118395", "revid": "88740", "url": "https://it.wikipedia.org/wiki?curid=118395", "title": "Canto (disambigua)", "text": ""}
{"id": "118396", "revid": "1305772", "url": "https://it.wikipedia.org/wiki?curid=118396", "title": "Volatile", "text": ""}
{"id": "118397", "revid": "109280542", "url": "https://it.wikipedia.org/wiki?curid=118397", "title": "Passione secondo Giovanni", "text": "La Passione secondo Giovanni (\"Johannes Passion\") BWV 245 \u00e8 una composizione musicale sacra per voci soliste, coro, orchestra e organo di Johann Sebastian Bach, costruita sui capitoli 18 e 19 del Vangelo secondo Giovanni e inframmezzata da arie e corali composti su alcuni testi in poesia di Barthold Heinrich Brockes.\nOrigine dell'opera.\n\u00c8 probabile che Bach durante il secondo periodo trascorso a Weimar (1708-1717) abbia scritto una Passione sul testo giovanneo, eseguita a Gotha nel 1717, della quale resterebbe traccia nella versione del 1725 della successiva Passione secondo Giovanni.\nA K\u00f6then poi, dove ricopri l'incarico di musicista di corte dal 1717 al 1723, Bach concep\u00ec, sul finire del 1722, una nuova Passione secondo Giovanni. \nNon avendo a K\u00f6then un librettista a disposizione, \u00e8 probabile che Bach abbia provveduto in prima persona all'elaborazione del testo.\nDal 1\u00ba giugno del 1723, all'et\u00e0 di trentotto anni, Bach si era insediato a Lipsia come Kantor, presso la chiesa di San Tommaso (Thomaskirche), al tempo seconda chiesa parrocchiale della citt\u00e0.\nBach, verosimilmente, concluse solo a Lipsia la stesura della Passione Secondo Giovanni (BWV 245). Nelle intenzioni di J. S. Bach la Passione secondo Giovanni doveva essere eseguita la prima volta nella chiesa di San Tommaso, ma le rigide direttive delle autorit\u00e0 cittadine avevano previsto che in quell'anno la Passionmusik sarebbe dovuta essere eseguita presso la chiesa di San Nicola (Nikolaikirche), in quel tempo chiesa principale della citt\u00e0, e in ultimo Bach dovette cedere e ripiegare sulla Nikolaikirche. \nLa prima esecuzione accertata della Passione secondo Giovanni ebbe quindi luogo in occasione dei vespri del Venerd\u00ec santo del 7 aprile 1724, per l'appunto presso la chiesa di San Nicola. Bach mise pi\u00f9 volte mano alla partitura, della quale si possono contare quattro versioni. Il 30 marzo 1725 venne eseguita la seconda versione nella chiesa di San Tommaso; la terza versione, probabilmente l'11 aprile 1732, venne eseguita nella chiesa di San Nicola; la quarta versione, probabilmente il 4 aprile 1749, fu proposta nuovamente alla Thomaskirche.\nComparazione tra la Passione secondo Giovanni e la Passione secondo Matteo.\nLa Passione secondo Giovanni \u00e8 pi\u00f9 breve (circa due ore) rispetto alla Passione secondo Matteo (circa tre ore). Nella Passione secondo Giovanni l'ambito temporale della narrazione \u00e8 meno ampio rispetto alla Passione secondo Matteo, in quanto non comprende il complotto di Giuda e l'Ultima cena. Per altro, nell'evoluzione dell'approccio esecutivo alle passioni di Bach si \u00e8 assistito, in generale, negli ultimi anni ad una accelerazione dei tempi di esecuzione e, dunque, ad una riduzione delle durate. Si considerino, ad esempio, due esecuzioni \"classiche\" della Passione secondo Matteo: quella di Otto Klemperer del 1961 aveva una durata di ben 222', mentre quella famosissima di Karl Richter del 1958 (che per lungo tempo ha costituito una sorta di standard interpretativo di riferimento), di 197'. Nelle esecuzioni contemporanee la durata della Passione secondo Matteo si attesta intorno ai 180'. La Passione secondo Giovanni nella esecuzione di Richter del 1964 durava 130', in quella di Ton Koopman del 1994 circa 108'.\nLe due passioni hanno molti aspetti in comune, tuttavia anche una vena umorale di fondo sostanzialmente diversa: pi\u00f9 teologica e meditativa quella secondo Giovanni, pi\u00f9 drammatica quella secondo Matteo. La Passione secondo Giovanni \u00e8 costantemente attraversata da accenti tragici e da passaggi di autentica trasfigurazione spirituale, seppur sia relativamente pi\u00f9 povera di dettagli e meno sontuosa rispetto a quella secondo Matteo; inoltre, l'opera \u00e8 caratterizzata da una \"durezza\" tipica del linguaggio antico delle cantate bachiane pi\u00f9 importanti.\nStruttura dell'opera.\nLa Passione secondo Giovanni \u00e8 strutturata secondo l'antica tradizione di \u201cfigurare\u201d il Vangelo durante i riti della Settimana Santa. Dal testo evangelico vengono isolati alcuni episodi-chiave: l'arresto di Ges\u00f9, la partecipazione della folla alla sua condanna, la crocifissione, la morte e la deposizione nel sepolcro. Il compito di narrare gli episodi viene affidato all'evangelista, che lega l'unit\u00e0 narrativa di un'opera nella quale rientrano anche passaggi di preghiera che non hanno propriamente attinenza con lo svolgersi delle vicende evangeliche, come grandi corali tratti dal vastissimo repertorio della tradizione tedesca. In questa composizione sono le parole \u00abEs ist vollbracht\u00bb, cio\u00e8 \u00abtutto \u00e8 compiuto\u00bb, a sottolineare il sacrificio di Cristo, e la scelta di un registro musicale piuttosto movimentato, quasi fosse in corsa verso la resurrezione. Ci\u00f2 che, nella Passione secondo San Giovanni, colpisce l'ascoltatore, per\u00f2, \u00e8 il contrasto tra la dignit\u00e0 di Cristo e l'agitazione dei suoi accusatori, e anche per la continuit\u00e0 fra questa pagina, cos\u00ec dura e coinvolgente, e la profonda ricerca musicale delle Cantate.\nOsservazioni.\nNon ci sono critiche storico-musicologiche di rilievo alla Passione secondo Giovanni di Bach.\nL'organista, medico, teologo e missionario luterano Albert Schweitzer osserv\u00f2, nel suo saggio \"Bach, il musicista poeta\", del 1908, che non comprendeva la ripetizione di cori con uguale struttura musicale.\nEgli non seppe per\u00f2 riconoscere l'evidente simmetria formale insita nell'architettura compositiva della Passione secondo Giovanni, il cui centro \u00e8 l'inno \"Durch dein Gefaengnis, Gottes Sohn\".\nRappresentazioni.\nNel 1833 avviene la prima all'Unter den Linden di Berlino, nel 1851 a D\u00fcsseldorf diretta da Robert Schumann, nel 1913 al Teatro alla Scala di Milano diretta da Georg Schumann, nel 1949 al Teatro San Carlo di Napoli, nel 1984 nella versione scenica di Pier Luigi Pizzi al Teatro La Fenice di Venezia e nel 1989 al Festival di Salisburgo."}
{"id": "118398", "revid": "6923", "url": "https://it.wikipedia.org/wiki?curid=118398", "title": "Christian Friedrich Henrici", "text": "Lavor\u00f2 su molte delle cantate che Johann Sebastian Bach compose a Lipsia.\nBiografia.\nHenrici aveva studiato legge a Wittenberg e Lipsia, e, con ogni probabilit\u00e0, svolgeva l'attivit\u00e0 legale o insegnava legge, mentre la scrittura poetica era di fatto un'attivit\u00e0 marginale. Aveva iniziato a scrivere versi satirici, poesie per compleanni, matrimoni e nascite, genere in voga in quel periodo. Johann Christoph Gottsched lo defin\u00ec \"Hungerdichter\", uno dei poeti per fame.\nLa prefazione a uno dei suoi volumi di poesie indica che l'intero volume fosse stato musicato da Bach nel 1729, sebbene solo nove delle cantate basate su quel libro in particolare siano state tramandate fino ai nostri giorni. Dal momento che molte opere importanti di Bach, in particolare la Cantata del Caff\u00e8 (BWV 211) e la Passione secondo Matteo (BWV 244), utilizzano i libretti di Henrici, ci\u00f2 potrebbe significare perdite gravi nella musica di Bach."}
{"id": "118399", "revid": "1658", "url": "https://it.wikipedia.org/wiki?curid=118399", "title": "Picander", "text": ""}
{"id": "118400", "revid": "1658", "url": "https://it.wikipedia.org/wiki?curid=118400", "title": "Picandro", "text": ""}
{"id": "118401", "revid": "82574", "url": "https://it.wikipedia.org/wiki?curid=118401", "title": "Lingue sami", "text": "Le lingue sami o lapponi sono lingue uraliche parlate in Norvegia, Svezia, Finlandia e Russia dalle popolazioni sami.\nClassificazione.\nSono generalmente catalogate in 11 lingue di cui una estinta nel 1800, una nel 2003, e altre tre in pericolo d'estinzione. In forma scritta, solo sei lingue hanno una storia letteraria. La lingua comune da cui sono generate \u00e8 chiamata protosami.\nLe lingue sami non appartengono al gruppo baltofinnico come il finlandese e l'estone, sebbene siano obiettivamente loro parenti, ma costituiscono un gruppo a s\u00e9 stante nella pi\u00f9 grande famiglia delle lingue finnovolgaiche, a loro volta incluse nella famiglia delle lingue ugro-finniche.\nLe lingue sami si possono classificare in due gruppi: le lingue sami occidentali e orientali, secondo la suddivisione seguente.\nSistema di scrittura.\nL'alfabeto delle lingue sami \u00e8 il latino con l'aggiunta di caratteri speciali differenti a seconda della lingua, alcuni propri, altri derivati dalle lettere speciali del finlandese e dello svedese quali \u00c5, \u00c4 e \u00d6:\nLa lettera \u0110 deriva dalla lettera latina D avente una barra orizzontale (Unicode U+0110), ed \u00e8 quella usata in croato e non corrisponde a quella usata nell'islandese, feringio (faroese) o nell'antico inglese (\u00d0; U+00D0), sebbene sembrino identiche.\nIl sami di Kildin usa un alfabeto esteso comprendente anche caratteri cirillici: \u0410\u0430 \u04d2\u04d3 \u0411\u0431 \u0412\u0432 \u0413\u0433 \u0414\u0434 \u0415\u0435 \u0401\u0451 \u0416\u0436 \u0417\u0437 \u0418\u0438 \u0419\u0439 \u04e2\u04e3 \u041a\u043a \u041b\u043b \u04c5\u04c6 \u041c\u043c \u04cd\u04ce \u041d\u043d \u04c9\u04ca \u04c7\u04c8 \u041e\u043e \u041f\u043f \u0420\u0440 \u048e\u048f \u0421\u0441 \u0422\u0442 \u0423\u0443 \u0424\u0444 \u0425\u0445 \u0426\u0446 \u0427\u0447 \u0428\u0448 \u0429\u0449 \u042a\u044a \u042b\u044b \u042c\u044c \u048c\u048d \u042d\u044d \u04ec\u04ed \u042e\u044e \u042f\u044f \u0408\u0458 \u0462\u0463 \u02bc. Questa lingua utilizza anche il segno \u00af (\"macron\") per marcare la lunghezza delle vocali. Il sami skolt utilizza anche il simbolo \u02b9."}
{"id": "118402", "revid": "12331", "url": "https://it.wikipedia.org/wiki?curid=118402", "title": "Lingua sami", "text": ""}
{"id": "118403", "revid": "1305772", "url": "https://it.wikipedia.org/wiki?curid=118403", "title": "Lappone", "text": ""}
{"id": "118404", "revid": "12331", "url": "https://it.wikipedia.org/wiki?curid=118404", "title": "Lingua lappone", "text": ""}
{"id": "118405", "revid": "1833487", "url": "https://it.wikipedia.org/wiki?curid=118405", "title": "Montevideo", "text": "Montevideo (nome completo: \"San Felipe y Santiago de Montevideo\") \u00e8 la capitale, il porto principale e la citt\u00e0 pi\u00f9 popolosa dell'Uruguay.\nSituata nella parte meridionale del paese, si affaccia sulla riva settentrionale del R\u00edo de la Plata ed \u00e8 la capitale situata pi\u00f9 a sud di tutta l'America, precisamente a 34\u00b054'21.06\" di latitudine sud e 56\u00b011'29.04\" di longitudine ovest. Infatti la vicina capitale argentina, Buenos Aires, sulla sponda opposta del Rio de la Plata, si trova su di un parallelo situato solo 30\u00a0km pi\u00f9 a nord di quello della capitale uruguaiana. La citt\u00e0 si sviluppa tutta sulla sponda destra del fiume Santa Lucia.\n\u00c8 anche la capitale del dipartimento di Montevideo, ha la pi\u00f9 piccola estensione dei diciannove dipartimenti in cui si suddivide primariamente il paese. Considerando la sua area metropolitana, sempre nel 2009, Montevideo raggiungeva 1.973.380 abitanti, corrispondenti al 58,8% del totale nazionale della popolazione.\nNell'area dell'America Meridionale, la citt\u00e0 di Montevideo occupa il primo posto nella classifica delle citt\u00e0 con una maggiore qualit\u00e0 della vita. Montevideo \u00e8 inoltre la sede amministrativa del Mercosur e ha ospitato il primo campionato mondiale di calcio svolto nel 1930.\nEtimologia.\nEsistono almeno quattro spiegazioni in merito all'origine del nome della citt\u00e0:\nGeografia fisica.\nTerritorio.\nMontevideo sorge sulla sponda settentrionale del R\u00edo de la Plata, a 230 km a sud-est in linea d'aria da Buenos Aires, capitale dell'Argentina. Montevideo confina a nord e ad est con il dipartimento di Canelones e ad ovest, lungo il fiume Santa Lucia con il dipartimento di San Jos\u00e9.\nLa citt\u00e0 si affaccia sulla baia omonima, uno dei pi\u00f9 grandi porti naturali di tutto il Cono Sud. All'interno del territorio di Montevideo si stagliano due alture principali: il cerro de la Victoria e il cerro de Montevideo. Su quest'ultima collina sorge una fortezza d'epoca coloniale alla quale fu aggiunto successivamente un faro.\nClima.\nMontevideo ha un clima temperato umido, con inverni ventosi e prevalentemente nuvolosi, ed estati calde e umide, con venti quasi assenti, la temperatura media \u00e8 di 16 \u00b0C.\nLe nevicate sono eventi rarissimi, l'ultima volta che nevic\u00f2 a Montevideo fu il 13 luglio del 1930, in occasione della partita inaugurale della coppa del mondo di calcio di quell'anno.\nStoria.\nLe origini.\nTra il 1680 e il 1683, al fine di contestare la sovranit\u00e0 spagnola sulla regione, i colonizzatori portoghesi provenienti dal Brasile crearono lungo la costa del Rio de la Plata un insediamento chiamato \"Nova Colonia do Sacramento\". Dal canto loro, gli spagnoli non fecero nulla per riaffermare il loro dominio sino al 1723, quando incominciarono a fortificare le alture che circondavano la baia di Montevideo costringendo i portoghesi alla ritirata. Fu cos\u00ec che una spedizione spagnola proveniente da Buenos Aires e organizzata dal governatore Bruno Mauricio de Zabala fond\u00f2 la citt\u00e0 dandole il nome di \"San Felipe y Santiago de Montevideo\" (nome che sarebbe poi stato abbreviato in Montevideo). In breve tempo divenne una delle pi\u00f9 importanti citt\u00e0 della regione del Rio de la Plata, tanto importante da competere gi\u00e0 da allora con Buenos Aires. Nel 1776 Montevideo divenne sede di comando navale la cui autorit\u00e0 spaziava dalla costa argentina, l'isola di Fernando Po e le Malvine.\nIl 3 febbraio 1807 venne presa d'assalto da un corpo di spedizione britannico, guidato da Samuel Auchmuty, che, attraverso una breccia aperta dall'artiglieria tra le mura, riusc\u00ec a conquistare ed occupare la citt\u00e0. Quando la stessa spedizione prosegu\u00ec su Buenos Aires, qui venne fermata e costretta a negoziare la restituzione di tutte le piazzeforti occupate, inclusa Montevideo. Nel 1809 inizi\u00f2 la costruzione della fortezza del Cerro, posta sulla sponda opposta della baia. Gli spagnoli furono espulsi nel 1814 e, due anni dopo, i portoghesi occuparono i territori dell'attuale Uruguay. Nel 1821 i territori occupati vennero annessi al Brasile ma, nel 1825, gli uomini del generale Juan Antonio Lavalleja, i Trentatr\u00e9 Orientali, liberarono l'Uruguay dal dominio brasiliano e tre anni dopo Montevideo divenne ufficialmente capitale della Repubblica Orientale dell'Uruguay.\nCapitale dell'Uruguay indipendente.\nCos\u00ec nel 1829 le antiche fortificazioni che cingevano la citt\u00e0 vennero demolite e nuovi quartieri residenziali che s'innalzarono in quel periodo andarono a costituire la \"Ciudad Nueva\". Nel 1840 giunse a Montevideo proveniente dalla Repubblica Riograndense Giuseppe Garibaldi. Dopo un iniziale impiego come insegnante di storia, il futuro Eroe dei Due Mondi venne nominato dalle autorit\u00e0 cittadine comandante, con il grado di colonnello, della marina militare. Tra il febbraio 1843 ed l'ottobre 1851 Montevideo, tenuta dai \"Colorados\", venne assediata dalle forze fedeli a Manuel Oribe, appoggiate dall'argentino Juan Manuel de Rosas nel corso della guerra civile uruguaiana. Tuttavia, grazie all'appoggio di alcuni contingenti di volontari, come quello francese o quello italiano, dopo nove anni di scontri gli assediati sconfissero Oribe. Terminate le ostilit\u00e0, Montevideo riprese a svilupparsi e, nel 1853, venne inaugurato il sistema d'illuminazione pubblica a gas e aperto un servizio di diligenze per alcuni centri limitrofi. Il teatro Solis venne inaugurato nel 1856 mentre, dieci anni dopo, fu completato la linea telegrafica per Buenos Aires. Nel 1867 furono completati il Palazzo delle Poste e il Monumento alla Pace. L'anno seguente apr\u00ec i battenti una compagnia di Omnibus a cavallo che, con una serie di linee, garant\u00ec il trasporto pubblico per i sobborghi di Union, Capurro e Villa del Cerro. Nel 1869 venne aperta la linea ferroviaria per Las Piedras, fu la prima in Uruguay. Negli anni seguenti si completarono altre importanti opere pubbliche, come il sistema idrico pubblico, il Boulevard Artigas e la fondazione dei sobborghi di Nuevo Paris, Colon e La Commercial. Dall'inizio del XIX secolo fino all'inizio del XX la citt\u00e0, che rappresentava un buon punto dal quale controllare i commerci di Argentina e Brasile, sub\u00ec pesantemente l'influenza britannica. Tra il 1860 e il 1911, i britannici costruirono una ferrovia per collegare la citt\u00e0 alle campagne circostanti.\nIl XX secolo.\nNei primi anni del Novecento arrivarono a Montevideo migliaia di immigrati, soprattutto italiani e spagnoli, che, nel giro di pochi anni andarono ad aumentare del 30% la popolazione urbana.\nDurante la seconda guerra mondiale, si ebbe un famoso incidente che coinvolse l'incrociatore pesante tedesco \"Admiral Graf Spee\". Infatti, dopo avere affrontato la marina britannica nella Battaglia del R\u00edo de la Plata il 13 dicembre del 1939, la \"Admiral Graf Spee\" si ritir\u00f2 nel porto di Montevideo. Per evitare di coinvolgere l'equipaggio in una battaglia persa in partenza, il capitano Hans Langsdorff decise di far affondare la nave il 17 dicembre.\nA partire dagli anni '50, con l'economia nazionale in stagnazione, Montevideo inizi\u00f2 ad accusare un lento ed inarrestabile declino. Cominciarono infatti in quegli anni ad affluire dall'interno famiglie povere in cerca di lavoro e migliori condizioni di vita. La politica cittadina non fu in grado di gestire il fenomeno e cos\u00ec questi nuovi migranti finirono presto ai margini della societ\u00e0. Nacquero allora ai margini del tessuto urbano insediamenti abitativi spontanei privi di ogni sorta di servizio. A peggiorare ulteriormente la situazione generale contribuirono, a partire dal 1968 il sorgere di tensioni socio-economiche, con duri conflitti a livello sindacale, agitazioni studentesche, episodi di guerriglia organizzata (Tupamaros), involuzione autoritaria e repressiva da parte del governo, abusi da parte di polizia ed esercito. L'instaurazione della dittatura civico-militare nel 1973 precipit\u00f2 il paese in un clima di violenza e repressione di ogni libert\u00e0 che spinse migliaia di suoi abitanti a lasciare il paese. La democrazia venne ristabilita nel 1985.\nAgli albori del XXI\u00b0 secolo il sistema economico cittadino venne duramente colpito dalla crisi bancaria del 2002. Nonostante le difficolt\u00e0, nel giro di pochi anni la tendenza negativa dell'economia venne annullata e da allora \u00e8 in costante ed ininterrotta crescita. Simbolo di questa felice ripresa sono gli indicatori sulla qualit\u00e0 della vita, Montevideo \u00e8 la citt\u00e0 dell'America Latina che vanta quella pi\u00f9 alta.\nMonumenti e luoghi d'interesse.\nIl profilo artistico ed architettonico di Montevideo \u00e8 caratterizzato dalla coesistenza di vari edifici e monumenti realizzati tra il XIX ed il XXI secolo secondo i canoni stilistici che caratterizzarono tali decenni. I principali monumenti cittadini, come il Palazzo legislativo di Montevideo, il Palazzo Salvo, la Cattedrale metropolitana di Montevideo, l'Edificio della Direzione Doganale Nazionale ed il Palazzo Est\u00e9vez furono infatti costruiti secondo i vari stili architettonici importati agli architetti europei tra la fine dell'800 e i primi tre decenni del secolo successivo. Sono presenti anche alcuni brillanti esempi di architettura postmodernista, come la torre Antel ed il World Trade Center Montevideo, che hanno contribuito a rinnovare ed ammodernare il panorama urbano della citt\u00e0 agli inizi del nuovo millennio.\nAll'interno della citt\u00e0 vecchia di Montevideo (\"Ciudad Vieja\") sono concentrati la maggioranza dei monumenti e degli edifici storici cittadini. Tra essi spiccano la neoclassica Cattedrale metropolitana di Montevideo, il Cabildo coloniale, il Palacio Taranco e la Casa di Garibaldi. Il confine est della Ciudad Vieja \u00e8 segnato dalla plaza Independencia, la pi\u00f9 importante tra le piazze della capitale uruguaiana. Al centro di essa di staglia il mausoleo di Artigas, mentre tra gli edifici ed i monumenti che vi si affacciano spiccano il teatro Sol\u00eds, il Palazzo Est\u00e9vez, la porta della Cittadella e la torre Ejecutiva.\nSul lungomare, nel quartiere di Carrasco, si trova invece il celebre Hotel Carrasco, di architettura eclettica.\nCultura.\nIstruzione.\nBiblioteche.\nA Montevideo ha sede la Biblioteca Nazionale dell'Uruguay, la pi\u00f9 antica e grande di tutto il paese sudamericano, fondata da D\u00e1maso Antonio Larra\u00f1aga per volont\u00e0 di Artigas nel 1816.\nUniversit\u00e0.\nL'Universit\u00e0 della Repubblica, fondata nel 1849, \u00e8 la pi\u00f9 grande e importante di tutto l'Uruguay. \u00c8 suddivisa in quattordici facolt\u00e0 e contava nel 2007 oltre 109.000 studenti.\nNell'ambito dell'istruzione privata spicca l'Universit\u00e0 di Montevideo, istituzione privata cattolica, inaugurata nel 1986 e con status di istituto universitario dal 1997.\nMusei.\nMontevideo propone una vasta offerta museale che spazia dalle tematiche storiche, a quelle artistiche, folcloristiche e scientifiche. La maggioranza dei musei \u00e8 concentrata nella citt\u00e0 vecchia, come il Museo del Carnevale, il Museo Storico Nazionale (all'interno del quale \u00e8 inclusa la casa di Garibaldi), il Museo di Arti Decorative situato nel Palazzo Taranco, il Museo Gurvich, il Museo Figari, il Museo Andes 1972 dedicato al disastro aereo delle Ande, il Museo delle Immigrazioni ed il Museo Torres Garc\u00eda. Nella zona del Centro si trova il Museo della Casa del Governo, il Museo d'Arte Contemporanea, il Museo Militare, il Museo dell'Azulejo ed il Museo di Storia dell'Arte.\nNel \"barrio\" di Paso de las Duranas sorge il Museo della Memoria, dedicato alle vittime della dittatura militare uruguaiana. All'interno dello stadio Centenario, nel quartiere di Parque Battle, si trova il Museo del Calcio che custodisce all'interno i cimeli ed i trofei della nazionale di calcio uruguaiana.\nMedia.\nA Montevideo hanno sede i principali quotidiani e settimanali uruguaiani come \"El Pa\u00eds\", \"El D\u00eda\", \"La Rep\u00fablica\", \"La Diaria\" e \"Brecha\". Sono presenti anche una quarantina di radio e diverse emettenti televisive nazionali.\nArte.\nEventi.\nMontevideo, in quanto capitale del paese, ospita numerosi eventi artistici e culturali. Il principale \u00e8 un carnevale del tutto particolare, sentitissimo e partecipato, introdotto in citt\u00e0 dalla comunit\u00e0 africana nella prima met\u00e0 del XIX\u00b0 secolo. Caratteristica del carnevale di Montevideo sono le sfilate in costume dette \"llamadas\" ballate sulle note del candombe, la musica afro-uruguaiana.\nLetteratura.\nNel maggio 1816, grazie alla donazione di Padre Jos\u00e9 Manuel P\u00e9rez Castellano fu aperta la prima biblioteca pubblica del paese, arricchita l'anno seguente grazie agli apporti di Padre D\u00e1maso Antonio Larra\u00f1aga e di Jos\u00e9 Raimundo Guerra. Nel 1938 l'istituzione cambi\u00f2 nome in Biblioteca Nazionale dell'Uruguay. L'attuale sede fu ufficialmente inaugurata nel 1964.\nMontevideo \u00e8 da sempre il polo attrattivo ed il principale centro della letteratura uruguaiana. E sebbene alcuni importanti scrittori dell'Uruguay, come Horacio Quiroga o Mario Benedetti, non fossero nativi della citt\u00e0, Montevideo vantava gi\u00e0 dal XIX\u00b0 secolo il monopolio culturale nel paese. Nella prima met\u00e0 del XX\u00b0 secolo la comunit\u00e0 letteraria cittadina annoverava tra le sue fila personaggi come Jos\u00e9 Enrique Rod\u00f3, Carlos Vaz Ferreira, Julio Herrera y Reissig, Delmira Agustini e Felisberto Hern\u00e1ndez. Nella seconda met\u00e0 del '900 invece il mondo letterario di Montevideo fu rappresentato dagli scrittori: Juan Carlos Onetti, Antonio Larreta, Eduardo Galeano, Marosa di Giorgio e Cristina Peri Rossi, .\nMusica.\nA Montevideo, cos\u00ec come nelle altre grandi citt\u00e0 della regione del Plata, il genere musicale tradizionale e tuttora apprezzato \u00e8 il tango assieme a milonga, vals criollo. Alcune celebri musiche di tango, come ad esempio \"La cumparsita\" o \"El tango supremo\", sono state composte da artisti locali come Gerardo Matos Rodr\u00edguez, Rosita Melo, e Pint\u00edn Castellanos. Tipicamente montevideani sono invece il candombe e la murga. \nMontevideani sono i due grandi cantautori Alfredo Zitarrosa (1936-1989) e Daniel Viglietti (1939-2017).\nSociet\u00e0.\nReligione.\nLa citt\u00e0 \u00e8 sede dell'omonima arcidiocesi. Nel 1830 Montevideo divenne sede di un vicariato apostolico elevato al rango di diocesi il 13 luglio 1878. Il 14 aprile 1897 Papa Leone XII proclam\u00f2 la diocesi montevideana arcidiocesi metropolitana.\nL'arcidiocesi di Montevideo \u00e8 sede delle diocesi suffraganee di Canelones, Florida, Maldonado\u2013Punta del Este-Minas, Melo, Mercedes, Salto, San Jos\u00e9 de Mayo, Tacuaremb\u00f3. In quanto unica arcidiocesi del paese, l'arcivescovo di Montevideo \u00e8 anche primate della chiesa cattolica in Uruguay.\nAltri culti che sono praticati nella capitale uruguaiana sono l'ebraismo, il protestantesimo e l'umbanda. Una parte della popolazione si proclama atea o agnostica.\nGeografia antropica.\nSuddivisioni amministrative.\nIl territorio della citt\u00e0 \u00e8 diviso in otto \"municipios\", governati ciascuno da un sindaco democraticamente eletto. Inoltre Montevideo \u00e8 ulteriormente suddivisa in sessantadue quartieri (\"barrios\"). Alcuni di essi in origine sorsero come insediamenti separati dalla citt\u00e0, come Villa del Cerro, Uni\u00f3n, Sayago, Ituzaing\u00f3 e Pocitos, ma con l'espansione della capitale durante il XX\u00b0 secolo vennero progressivamente assorbiti all'interno del tessuto urbano.\nEconomia.\nMontevideo nacque come un insediamento di modeste dimensioni. Nel 1860 aveva una popolazione di 37.787 persone. Nel 1884 era arrivata a 104.472, fra cui molti immigrati. In questo periodo il commercio divenne la principale fonte di reddito per la citt\u00e0, al punto da rivaleggiare con Buenos Aires. Verso gli inizi del XX secolo, molti Europei emigrarono verso la citt\u00e0, e nel 1908, il 30% della popolazione non era nato in Uruguay.\nVerso la met\u00e0 del XX secolo, la dittatura militare e la crisi economica portarono la citt\u00e0 ad un declino i cui effetti sono evidenti ancora oggi. Molti contadini ridotti in miseria affollarono la citt\u00e0, in modo particolare nella zona della \"Ciudad Vieja\".\nRecentemente, la ripresa economica e legami commerciali pi\u00f9 solidi con le altre citt\u00e0 del paese ha permesso un rinnovato sviluppo agricolo e speranze in una maggiore prosperit\u00e0 economica per il futuro.\nNel 2004, la citt\u00e0 aveva una popolazione di 1.350.000 persone, su un totale di 3.430.000 nell'intero Uruguay . L'area metropolitana ha 1.800.000 abitanti.\nInfrastrutture e trasporti.\nStrade.\nMontevideo e la sua area metropolitana sono il principale snodo stradale del Paese. Dal tessuto urbano si diramano a raggiera una serie di strade statali che uniscono la capitale con l'ovest, il nord e l'est dell'Uruguay sino a giungere ai vari valichi frontalieri con il Brasile. Tra le arterie di comunicazioni pi\u00f9 importanti che si diramano da Montevideo spiccano la strada 1 per Colonia del Sacramento, la strada 5 per Tacuaremb\u00f3 ed il nord, la strada 8 per Minas ed il nord-est. Plaza de Cagancha \u00e8 il chilometro zero per tutte le strade nazionali dell'Uruguay.\nIl centro della citt\u00e0 si sviluppa lungo la celebre Avenida 18 de Julio, arteria commerciale e sede di alcuni importanti edifici pubblici come il Municipio e l'Universit\u00e0. Il tessuto urbano della citt\u00e0 \u00e8 attraversato da alcuni viali a scorrimento veloce, come la Rambla che costeggia la costa dal porto sino ai confini orientali della citt\u00e0, il Bulevar Artigas, che un tempo delimitava l'abitato, o avenida Italia, importante via d'accesso verso i sobborghi orientali e l'aeroporto. \nFerrovie.\nL'area urbana \u00e8 servita da tre linee suburbane, gestite dalla impresa statale Administraci\u00f3n de Ferrocarriles del Estado, che la uniscono con i limitrofi dipartimenti di San Jos\u00e9, Florida e Canelones. La vecchia stazione Centrale Generale Artigas, un tempo capolinea di tutta la rete ferroviaria uruguaiana, \u00e8 stata chiusa al traffico nel 2003.\nPorti.\nLa conformazione della costa ha permesso, fin dai giorni della sua fondazione, di fare di Montevideo un importante porto. Esso \u00e8 infatti il primo dell'Uruguay, vi passa infatti il 90% del commercio estero, ed \u00e8 il competitore principale dell'altro grande porto che sorge sul Rio de la Plata, ovvero quello di Buenos Aires. Le banchine del porto, poste a nord della citt\u00e0 vecchia, sono protette da due grandi dighe foranee. Tra il 1870 ed il 1930 il porto ha subito notevoli mutazioni ed interventi, causa aumento del traffico navale e tempeste, come quella del 1923. Nell'area attorno al porto sono sorte numerose imprese e fabbriche, legate per lo pi\u00f9 alle attivit\u00e0 portuali o di importazioni ed esportazioni. La presenza di queste industrie ha per\u00f2 determinato anche una bassa percentuale di residenti nell'area circostante.\nDal porto di Montevideo \u00e8 attivo un servizio di traghetti verso Buenos Aires. Nel quartiere residenziale di Buceo \u00e8 presente un porticciolo turistico.\nAeroporti.\nL'Aeroporto Internazionale Ces\u00e1reo L. Berisso \u00e8 situato a 5\u00a0km ad est della citt\u00e0, presso il sobborgo di Carrasco. \u00c8 il principale dell'Uruguay in termini di passeggeri e merci e vanta un moderno terminal inaugurato nel 2009.\nSport.\nMontevideo ha alle spalle un'importante tradizione sportiva. In citt\u00e0 hanno sede alcune delle societ\u00e0 sportive pi\u00f9 titolate dell'Uruguay e dell'intero Sudamerica.\nCalcio.\nLe principali societ\u00e0 calcistiche uruguaiane hanno sede a Montevideo e molte di esse prendono parte alla massima serie di calcio. I club \"montevideanos\" pi\u00f9 famosi sono il Pe\u00f1arol (vincitore di 50 titoli nazionali, 5 coppe \"Libertadores\" e 3 coppe Intercontinentali) ed il Nacional (vincitore di 46 titoli nazionali, 3 coppe Libertadores e 3 coppe Intercontinentali). Altre squadre sono il Liverpool, il Central Espa\u00f1ol (vincitore di un titolo nazionale), il Montevideo Wanderers (vincitore di tre titoli nazionali), il F\u00e9nix, il Cerrito, il River Plate (vincitore di quattro titoli nazionali), il Danubio (vincitore di quattro titoli nazionali), il Cerro, il Defensor Sporting (vincitore di quattro titoli nazionali), il Rampla Juniors (vincitore di un titolo nazionale), il Bella Vista (vincitore di un titolo nazionale), il Progreso (vincitore di un titolo nazionale) e il Racing. A Montevideo ha sede una delle polisportive pi\u00f9 famose del paese: l'Urunday Universitario.\nImpianti sportivi.\nIl principale impianto sportivo \u00e8 lo Stadio del Centenario, dove fu disputata, nel 1930, la prima finale di Coppa del Mondo di calcio, finale vinta dall'Uruguay per 4 a 2 contro l'Argentina. Lo stadio approssimativamente possiede una capienza di 60 235 spettatori ed \u00e8 stato insignito dalla FIFA del titolo di \"stadio storico\"."}
{"id": "118407", "revid": "1543377", "url": "https://it.wikipedia.org/wiki?curid=118407", "title": "Lingua sami di Kemi", "text": "La lingua sami di Kemi era una lingua sami parlata in Finlandia, nella parte meridionale della Lapponia.\nStoria.\n\u00c8 una lingua estinta gi\u00e0 dal XIX secolo. Di questa lingua, scritta con i caratteri dell'alfabeto latino, sono rimaste alcune melopee, un piccolo dizionario svedese/sami di Kemi pubblicato nel 1829 da Jacob Fellman, e alcune poesie tradotte in svedese."}
{"id": "118408", "revid": "1610933", "url": "https://it.wikipedia.org/wiki?curid=118408", "title": "Scimmia antropomorfa", "text": ""}
{"id": "118409", "revid": "6923", "url": "https://it.wikipedia.org/wiki?curid=118409", "title": "Lilith", "text": "Lilith \u00e8 una figura presente nelle antiche religioni mesopotamiche gi\u00e0 dal III millennio a.C. e successivamente acquisita dalla mitologia ebraica, che potrebbe averla appresa dai babilonesi, assieme ad altri culti e miti, durante l'esilio babilonese.\nNella religione mesopotamica Lilith \u00e8 il demone femminile associato alla tempesta, ritenuto portatore di disgrazia, malattia e morte. La figura di Lilith appare inizialmente in un insieme di demoni e spiriti legati al vento e alla tempesta, come \u00e8 il caso nella religiosit\u00e0 sumerica di Lilitu, circa nel 3000 a.C..\nDal VI secolo dopo Cristo in poi il demone Lilith \u00e8 citato nella letteratura rabbinica e su coppe magiche ebraiche. Nell'immaginario popolare ebraico \u00e8 temuta come demone notturno capace di portare danno ai bambini di sesso maschile e caratterizzata dagli aspetti della femminilit\u00e0 considerati negativi: adulterio, stregoneria e lussuria.\nNel folklore ebraico del medioevo Lilith diventa la prima compagna di Adamo, creata assieme a lui prima di Eva. La creazione di Eva, infatti, \u00e8 raccontata in dettaglio nel secondo capitolo della Genesi, ma gi\u00e0 nel primo si afferma che Dio cre\u00f2 l'umanit\u00e0 \"maschio e femmina\" e ci\u00f2 ha lasciato spazio ai cabalisti medievali per elaborare il racconto satirico di una prima moglie di Adamo e dargli caratteri anche demoniaci. Lilith sarebbe stata in perenne contrasto col marito, perch\u00e9 rifiutava di obbedirgli e infine sarebbe scappata dal Paradiso terrestre e avrebbe preferito vivere con i demoni piuttosto che tornare con Adamo.. La prima fonte di questa nuova figura \u00e8 un racconto di carattere satirico inserito nell'Alfabeto di Ben Sira, un'opera che alcuni studiosi datano nell'VIII secolo a.C., ma spesso \u00e8 considerata del X.\nLa figura di Lilith ha un ulteriore sviluppo nel XIX e XX secolo. Alla fine dell'Ottocento, in parallelo alla crescente emancipazione femminile nel mondo occidentale, la figura di Lilith diventa il simbolo del femminile che non si assoggetta al maschile. Lilith, poi, viene associata al concetto della Grande Madre.\nIl suo corrispettivo astrologico \u00e8 un presunto satellite della Terra, ritenuto compagno della Luna, in seguito identificato con la Luna Nera, che corrisponde al secondo fuoco dell'orbita lunare, essendo l'altro occupato dalla Terra, oppure secondo altri all'apogeo della suddetta orbita, cio\u00e8 il punto di questa pi\u00f9 lontano dalla Terra.\nConnotazione storico-linguistica mesopotamica.\nL'accadico Lil-itu (\"signora dell'aria\") potrebbe riferirsi alla divinit\u00e0 femminile sumerica Ninlil (del pari \"signora dell'aria\"), dea del vento meridionale e moglie di Enlil. La storia di Adapa narra come Adapa avesse infranto le ali del vento del sud, azione per la quale egli temette di essere punito con la morte. Nell'antico Iraq il vento del sud \u00e8 associato all'aggressione portata dalle tempeste di polvere meridionali e in generale con le malattie. Il corrispondente maschile accadico \"l\u012bl\u00fb\" non mostra suffissi desinenziali ed \u00e8 simile al sumerico \"(kiskil-) lilla.\"\nOrigini mesopotamiche.\nVi sono almeno tre tradizioni precedenti a cui la figura della Lilith ebraica pu\u00f2 richiamarsi: una legata ad un demone di desolazione e di appassimento associata al vento e da cui anche il nome \"lilith\", una legata ad un demone di distruzione e morte, e infine la pi\u00f9 nobile in origine Ishtar o Astarte, Dea Madre del culto della femminilit\u00e0, che gli ebrei stessi adorarono all'inizio della loro storia, come \u00e8 testimoniato nella Bibbia.\nMitologia sumero-accadica.\nLilith viene identificata con \"ki-sikil-lil-la-ke4\", \"donna demoniaca\" in lingua sumera e appare nella storia \"l'albero \"huluppu\"\" i cui protagonisti sono Inanna e Gilgame\u0161.\nInanna trova un albero \"huluppu\" sulle sponde dell'Eufrate che \u00e8 sradicato dall'erosione dell'acqua, lo prende con s\u00e9 per piantarlo nel suo giardino con l'intenzione di utilizzarne la legna per fare il proprio trono ed il proprio letto. Ma dopo dieci anni, quando l'albero \u00e8 cresciuto, non pu\u00f2 essere utilizzato.\nInanna, la giovane dea che ama sorridere, a questo punto piange a dirotto ma non risolve la situazione. Chiama in aiuto il fratello Utu che per\u00f2 non l'aiuter\u00e0 cos\u00ec si rivolge a Gilgame\u0161, eroe nascente, che dotato di una forza prodigiosa colpisce il serpente tra le radici, l'uccello Anz\u00fb fugge quindi con i suoi piccoli verso le montagne e cos\u00ec Lilith, verso i luoghi selvatici.\nRilievo Burney.\nIl passaggio di Gilgame\u0161 citato sopra \u00e8 stato anche utilizzato per associare Lilith al \"Rilievo Burney\", una terracotta paleobabilonese che raffigura una divinit\u00e0 nuda dotata di ali, con artigli al posto dei piedi e affiancata da due gufi. Il rilievo venne acquistato dal British Museum di Londra e un rilievo simile e circa dello stesso periodo \u00e8 conservato al Louvre di Parigi. Secondo molti studiosi, per\u00f2, i rilievi rappresenterebbero la dea sumera Ere\u0161kigal.\nMitologia babilonese.\nNella mitologia babilonese si delineano tre classi di spiriti maligni:\n\"Lilu\", \"Lilitu\" e \"Ardat Lili\" formano una terna di demoni, la mitologia mesopotamica \u00e8 spesso formata da terne divine, \"Lilu\" \u00e8 il demone maschile, \"Lilitu\" quello femminile e \"Ardat Lili\" la giovane figlia. Di \"Lilitu\" il Thompson dice che \u00e8 il demonio che l'uomo crea sul letto durante il sonno.\nL'amuleto (\"Lilith Prophylactic\") ritrovato ad Arslan Tash (Museo Nazionale di Aleppo), datato al VII secolo a.C. indica una creatura simile a una sfinge e una donna lupo nell'atto di divorare un bambino, con un'iscrizione fonetica indicante la sfinge come Lili.\nL'associazione di Lilith con un gufo o una civetta si spiega con il fatto che i due uccelli sono rapaci che si nutrono di uccellini indifesi.\nNell'ebraismo.\nEtimologia.\nL'accadico \"L\u012bl\u012btu\" e l'ebraico \u05dc\u05d9\u05dc\u05d9\u05ea (\"lilith\") sono aggettivi femminili che derivano dalla radice linguistica proto-semitica &lt;L-Y-L&gt; \"notte\" con l'aggiunta della nisba \"t\" a significare \"della notte\", \"notturna\". Traducono letteralmente un \"essere femminile della notte/demone\", anche se le iscrizioni cuneiformi in cui compaiono i termini L\u012bl\u012bt e L\u012bl\u012btu (come pure in Ebraico) si riferirono in seguito agli spiriti aerei che apportano malattie. La stessa radice, che non esige letteralmente uniformit\u00e0 di concetti, in ebraico e nell'arabo Layla/Leyla, Lela o Lel significa \"sera, notte\".\nNella Bibbia ebraica.\nIl nome Lilith compare una sola volta nella Bibbia, in un elenco di animali notturni che il \"Libro di Isaia\" () introduce descrivendo la desolazione di Edom.\nL'edizione della CEI del 1974 traduce \"lilit\" con \"civette\":\ne poi continua:\nQuesto sembra ricalcare i passi del racconto dell'albero \"huluppu\" (Lilith). Il libro di Isaia \u00e8 datato al VII secolo a.C., e la presenza di ebrei a Babilonia coinciderebbe con i gi\u00e0 attestati riferimenti al \"L\u012bl\u012btu\" nella demonologia babilonese. Schrader (\"Jahrbuch f\u00fcr Protestantische Theologie,\" 1. 128) e Levy (ZDMG 9. 470, 484) ipotizzano che Lilith fosse una divinit\u00e0 della notte, nota anche agli esuli ebrei in Babilonia.\nBlair dimostra che tutte le otto creature, che sono menzionate, sono animali naturali.\nSi tenga presente che la posizione dei testi biblici a proposito delle divinit\u00e0 pagane \u00e8 sempre molto negativa. Nel brano vengono accomunati cinque animali o esseri (gatto, civetta, serpente, iena, satiro) di cui almeno tre, il gatto, la civetta e il serpente, erano ampiamente venerati nelle precedenti religioni pagane e non possedevano a quel tempo alcuna connotazione negativa.\nManoscritti di Qumran.\nNei manoscritti non biblici di Qumran sono presenti passi che hanno molte similitudini con le propriet\u00e0 attribuite a Lilith. Un riferimento \u00e8 nella \"Canzone per un sapiente\"(4Q510-511), e un'allusione trovata da A. Baumgarten nel \"La seduttrice\" (4Q184).Il primo riferimento a Lilith nella Canzone appare al 4Q510, frammento 1:\nCollegato al Libro di Isaia:\nQuesto testo liturgico tenta di prendere le distanze dalla presenza di entit\u00e0 soprannaturali malefiche e allo stesso tempo dimostra familiarit\u00e0 con Lilith. Diversamente dal testo biblico, questo passaggio non ha funzioni socio-politiche in nessun programma. Serve da Esorcismo (4Q560) e Canzone dei Demoni Dispersi (11Q11), a tal punto da essere compresa in alcuni incantesimi. Comparabile al rilievo dell'Arslan Tash, usato per \"aiuto nella protezione dei fedeli contro il potere degli spiriti.\" Il testo \u00e8 cos\u00ec, per una comunit\u00e0 \"profondamente coinvolto nel regno della demonologia\", un inno esorcistico.\nUn altro testo scoperto a Qumran, di solito associato al Libro dei Proverbi, si appropria del mito di Lilith nella sua descrizione di una donna pericolosa e attraente- la Seduttrice (4Q184). L'antico poema, risalente al I secolo ma plausibilmente molto pi\u00f9 vecchio, descrive una donna infida e avverte continuamente il lettore dei pericoli di un incontro con lei. Di solito la donna descritta nel testo \u00e8 eguagliata a una \"strana donna\" dei Proverbi 2 e 5, e per una buona ragione; il parallelo \u00e8 immediatamente riconoscibile:\nTuttavia, ci\u00f2 che quest'associazione non considera sono le ulteriori descrizioni della \"Seduttrice\" del Qumran che non possono essere associate alla \"strana donna\" dei Proverbi; ad esempio, le corna e le ali: \"una moltitudine di peccati \u00e8 nelle sue ali\". La donna illustrata nei Proverbi \u00e8 probabilmente una prostituta, o almeno una sua rappresentazione, e una di quelle con le quali la comunit\u00e0 del testo aveva familiarit\u00e0. La \"Seduttrice\" del testo del Qumran, diversamente, non pu\u00f2 aver rappresentato una minaccia sociale esistente date le caratteristiche ascetiche della comunit\u00e0 in questione.\nDiversamente, il testo del Qumran utilizza l'immagine dei Proverbi per presentare una minaccia pi\u00f9 ampia e soprannaturale, la minaccia del demone Lilith.\nNella letteratura post-biblica.\nIl racconto biblico della creazione del genere umano sottolinea la parit\u00e0 e la consustanzialit\u00e0 dell'uomo e della donna. Nel primo capitolo della Genesi, infatti, si afferma sinteticamente, ma significativamente:\nNel secondo capitolo, poi, si riprende con parole diverse la creazione dell'uomo con polvere del suolo (Genesi 2:7) e poi si racconta che la donna venne creata con met\u00e0 del corpo dell'uomo ed \u00e8 perci\u00f2 \"carne della sua carne e osso delle sue ossa\". Si noti che la Bibbia non afferma che Eva sia creata da una costola, come spiegano popolarmente i traduttori. Il racconto biblico, quindi, deve piuttosto essere correlato al racconto platonico dellAndrogino e corrisponde esattamente all'uso moderno di chiamare il/la proprio/a compagno/a \"la propria met\u00e0\". Questa interpretazione ebbe numerosi cultori nell'antichit\u00e0 da Filone di Alessandria a Origene e Gregorio di Nissa.\nPer spiegare cosa sarebbe successo se Dio non avesse proceduto in questo modo, ma avesse creato anche la donna direttamente con l'argilla del suolo simultaneamente ad Adamo, i commentatori medievali della Torah ipotizzarono che effettivamente Adamo avesse avuto una compagna creata in questo modo e perci\u00f2 di fatto totalmente estranea a lui. I rapporti fra loro, raccontati con vena satirica sin nell'anonimo Alfabeto di Ben Sira (VIII-X secolo), furono subito molto tesi. Quando Adamo vide Lilith \"non gli piacque\" e cominciarono a litigare su ogni cosa compreso quale dei due doveva giacere sopra l'altro. Lilith, infine, scapp\u00f2 da Eden e prefer\u00ec vivere assieme ai demoni nei pressi del Mar Rosso. Questo finale della novella medievale spiega perch\u00e9 alla ipotetica prima compagna di Adamo venne affibbiato il nome di un antichissimo demone mesopotamico, la cui memoria era stata tramandata dal Talmud Babilonese.\nNel Talmud.\nSebbene i riferimenti talmudici a Lilith siano sporadici, tali passaggi forniscono la miglior immagine del demone trovata finora nella letteratura giudaica, che fa riferimento alle origini mesopotamiche di Lilith e prefigura il suo futuro come enigma esegetico della Genesi. Le allusioni Talmudiche dipingono Lilith come dotata di \"ali\" e lunghi capelli, come nella prima citazione in Gilgame\u0161:\nNel Talmud, poi, Lilith viene associata causalmente alle polluzioni maschili notturne, che secondo i rabbini generavano demoni:\nNella Qabbalah ebraica.\nIl mito di Lilith come prima figura femminile incontrata da Adamo, viene ripreso nel XIII secolo in quello che divenne un testo canonico della letteratura post-talmudica, appunto il \"S\u00e8fer ha-Z\u00f2har\" o \"Libro dello splendore\", secondo l'Halakhah scritto da Shimon bar Yohai o, secondo altri, da un anonimo in Castiglia, o anche da Moshe de Leon. Lo \"Z\u00f2har\" \u00e8 una raccolta di discorsi, alcuni laconici e oscuri, altri fioriti e dotati di una particolare inventiva lessicale che reinterpreta e reinventa le tradizioni, a volte ispirando il dubbio, altre volte dando l'impressione di trovarsi di fronte a realt\u00e0 profonde e terribili. \u00c8 stato considerato da molti mistici ebrei come il testo pi\u00f9 vicino ai propri sentimenti.\nLo Zohar spiega che il demone Lilith, figura impura, coopera strettamente con l'angelo Satana. Un brano dallo Zohar afferma: \"Ella vaga a notte fonda, vessando i figli degli uomini e spingendoli a rendersi impuri\" (19b). \nLo Zohar ammette che Adamo si accoppiasse con Lilith sino a quando poi incontr\u00f2 e conobbe Eva, sua compagna naturale; dopo il peccato originale Adamo rifiut\u00f2 di incontrare Eva per 130 anni, periodo durante il quale egli perse il proprio seme: la Qabbalah afferma che da questo seme sorsero molti demoni. In seguito, dopo i 130 anni, Adamo si riun\u00ec ad Eva e gener\u00f2 Set.\nNello pseudo Ben-Sira.\nUna fonte nella storia che descrive Lilith come la prima figura femminile vista da Adamo \u00e8 \"L'alfabeto di Ben-Sira\", scritto anonimo attribuito a un fittizio Yeshua ben Sira, sedicente figlio illegittimo del profeta Geremia, ma risalente al X secolo d.C.\nNel libro viene raccontato che Lilith, mentre in un primo momento provoc\u00f2 Adamo, poi fu spiritualmente vinta da quest'ultimo ed abbandon\u00f2 il Giardino dell'Eden. Come prova della superiorit\u00e0 morale ed etica, spirituale e sapienziale del genere umano sui demoni, che stanno sul \"mondo dell'impurit\u00e0\" conosciuto come \"l'altro lato\", \u00e8 scritto:\nLilith pronunci\u00f2 infuriata il nome di Dio, prese il volo e abbandon\u00f2 il giardino del Paradiso, rifugiandosi sulle coste del Mar Rosso. Lilith abbandon\u00f2 il Paradiso di propria iniziativa, prima della caduta dell'uomo e non avendo toccato l'Albero della Conoscenza non fu condannata alla mortalit\u00e0.\nIn seguito Lilith si accoppi\u00f2 con Asmodai, creando un'infinita generazione di jinn o demoni detti \"Lilim\". Adamo chiese a Dio di riportare indietro Lilith cos\u00ec tre angeli, chiamati Senoy, Sansenoy e Semangelof, furono mandati per ricercarla. Quando i tre angeli la trovarono e le ingiunsero di tornare minacciandola di morte, lei rispose che non sarebbe potuta tornare da Adamo dopo aver avuto relazioni con i demoni e che non sarebbe potuta morire in quanto immortale. Ma quando gli angeli minacciarono di uccidere i figli che lei aveva generato con i demoni, lei li supplic\u00f2 di non farlo promettendo che non avrebbe toccato i discendenti di Adamo ed Eva, se solo si fossero pronunciati i nomi dei tre angeli.\nI precedenti e lo scopo dell\"Alfabeto di Ben-Sira\" non sono chiari. \u00c8 una raccolta di storie su personaggi della Bibbia e del Talmud, che sono spesso descritti in termini iconoclastici. Anche nella storia di Lilith Adamo e Dio stesso sembrano alquanto impotenti rispetto alla figura femminile/demoniaca. L'opera potrebbe essere una raccolta di racconti popolari, una confutazione del Giudaismo, della Cristianit\u00e0, o di altri movimenti separatisti. I suoi contenuti sembrano offensivi riguardo al giudaismo contemporaneo, alcuni ritengono che sia una satira anti-giudaica. Venne tramandato dai mistici ebrei della Germania medievale e fu ampiamente conosciuto solo dopo il suo inserimento nel Lexicon Talmudicum di Johannes Buxtorf del XVII secolo.\nCristianesimo e traduzioni della Bibbia.\nGeronimo di Cardia tradusse Lilith con \"lamia\", un mostro che Orazio (\"De Arte Poetica liber\", 340) descrive come una strega che rapisce i bambini, nella mitologia greca invece \u00e8 descritta come una regina libica che si accoppi\u00f2 con Zeus. Dopo che Zeus ebbe abbandonato Lamia, Era rub\u00f2 i figli di Lamia, e Lamia si vendic\u00f2 rapendo i figli di altre donne.\nLa traduzione \"gufo stridente\" della versione della Bibbia di Re Giacomo \u00e8 senza precedenti. Apparentemente un tentativo di rendere l'atmosfera tetra del suo passaggio scegliendo un paragone animalesco, per quanto difficile da tradurre dalla lingua ebraica, come \"gufo\" (\"yan\u0161up\", probabilmente un uccello acquatico) e \"grande gufo\"\n(\"qippoz\", pi\u00f9 propriamente un serpente).\nLe traduzioni pi\u00f9 recenti includono:\nTradizione popolare.\nNella tradizione popolare ebraica Lilith \u00e8 un terribile demone.\nEsiste una tradizione secondo la quale viene posto attorno al collo dei neonati di sesso maschile un amuleto con iscritti i nomi dei tre angeli (Senoy, Sansenoy e Semangelof detti anche Sanvi, Sansavi e Semangelaf) per proteggerli da Lilith prima della circoncisione rituale. Secondo un'altra versione si traccia un cerchio magico attorno alla culla con i nomi degli angeli. Un'altra tradizione ancora prevede che si aspetti a tagliare i capelli ad un ragazzo per far credere a Lilith che si tratti di una ragazza.\nUn amuleto persiano del XVIII o XIX secolo, un ciondolo protettivo per un neonato, conservato nel museo di Israele, Gerusalemme, raffigura Lilith in catene, con \"Lilith cieca in catene\" scritto sotto ogni arma.\nNei ragazzi adolescenti si pensa poi che provochi le eiaculazioni notturne con cui genera demoni (i jinn nella tradizione arabo-islamica), comportandosi in tal modo come spirito succubo, analogo femminile dello spirito incubo maschile.\nQualcuno ha osservato che Lilith sembra essere il corrispondente pagano della Madonna, ma mentre questa schiaccer\u00e0 il serpente e lo dominer\u00e0 Lilith ne \u00e8 attratta quasi inconsapevolmente e ne \u00e8 avvolta, quasi connivente nello scoprire i segreti della natura umana, come nel ritratto del pittore preraffaellita John Collier del 1892. Tuttavia queste interpretazioni sono di carattere pi\u00f9 psicoanalitico che storico-religioso in senso stretto.\nSimbologie legate a Lilith e, pi\u00f9 in generale, a un'antica dea della notte, si rintracciano in moltissime culture combinate in modi differenti. Attualmente il mito \u00e8 addirittura tornato in auge, generando nuove forme nell'immaginario collettivo, dai fumetti ai videogiochi, ma in particolare nel contesto neopagano.\nRappresentazioni.\nPer quanto sia indicata come una donna dalla bellezza sovrumana cui \u00e8 impossibile resistere, in alcuni casi viene talvolta raffigurata come:\nInoltre si manifesta solo di notte ed \u00e8 immortale, avendo abbandonato l'Eden prima che Dio privasse l'umanit\u00e0 dell'immortalit\u00e0."}
{"id": "118410", "revid": "12331", "url": "https://it.wikipedia.org/wiki?curid=118410", "title": "Lingue lapponi", "text": ""}
{"id": "118411", "revid": "12331", "url": "https://it.wikipedia.org/wiki?curid=118411", "title": "Lingue sami orientali", "text": ""}
{"id": "118412", "revid": "12331", "url": "https://it.wikipedia.org/wiki?curid=118412", "title": "Lingue sami occidentali", "text": ""}
{"id": "118413", "revid": "123323039", "url": "https://it.wikipedia.org/wiki?curid=118413", "title": "Gorilla gorilla", "text": "Il gorilla occidentale (\"Gorilla gorilla\", Savage &amp; Wyman 1847) \u00e8 una scimmia antropomorfa della famiglia Hominidae.\nTassonomia.\nEsistono due sottospecie:\nDescrizione.\nIl dimorfismo sessuale \u00e8 davvero notevole: le femmine di questa specie raggiungono generalmente i 1,2-1,4 metri di altezza su due zampe, e pesano dai 90 ai 110 kg. I maschi sono di gran lunga pi\u00f9 grossi, in posizione eretta possono arrivare a 1,6-2 metri di altezza e pesare 180\u2013200\u00a0kg.\nTra le caratteristiche di questa specie vi \u00e8 la colorazione meno scura del pelo, che sul capo tende ad essere marrone pi\u00f9 che nero. I maschi che hanno raggiunto la piena maturit\u00e0 sessuale sviluppano un pelame argentato sulla schiena e pertanto vengono chiamati \"silverback\". Il cranio \u00e8 molto massiccio e presenta una \"cresta sagittale\", su cui si ancorano i muscoli temporali, che nei maschi adulti \u00e8 davvero sviluppata. Inoltre presentano un ulteriore supporto detto \"cimiero\" che conferisce una forma allungata alla testa.\nBiologia.\nI gorilla occidentali sono erbivori, frugivori e occasionalmente insettivori (nutrendosi di termiti e formiche).\nDistribuzione e habitat.\nI gorilla occidentali vivono allo stato selvaggio in una zona di circa 710.000\u00a0km\u00b2, che comprende parti di Nigeria, Camerun, Repubblica Centrafricana, Guinea Equatoriale, Gabon, Repubblica del Congo, Angola e l'estremit\u00e0 occidentale della Repubblica Democratica del Congo.\nLa sottospecie di pianura, tra le quattro sottospecie di gorilla, \u00e8 quella a rischio di estinzione relativamente meno grave, essendo rappresentata ancora da un numero di individui compreso tra 80.000 e 100.000. La sottospecie \"gorilla di Cross River\" \u00e8 invece ormai ridotta a pochi individui (tra 100 e 200) confinati in una ristretta area al confine tra Nigeria e Camerun (a stento visibile in figura). Quasi tutti i gorilla presenti negli zoo sono gorilla occidentali di pianura. "}
{"id": "118415", "revid": "1632387", "url": "https://it.wikipedia.org/wiki?curid=118415", "title": "Libretto", "text": "Il libretto \u00e8 il testo verbale, quasi sempre steso in versi, utilizzato per la composizione di un lavoro musicale. Il libretto nasce per il melodramma, e come tale pu\u00f2 altres\u00ec identificare anche il genere letterario, e in virt\u00f9 della sua efficacia e mole, menziona anche quei testi verbali che vengono adoperati per le grandi forme vocali musicali successive, l'oratorio, la cantata, l'operetta, cos\u00ec come anche il balletto, dove il libretto (libretto di balletto) costituisce e si identifica a pieno con l'accezione del genere letterario, poich\u00e9 il suo contenuto viene musicato solo strumentalmente e non vocalmente, e in cui la prosa prevale dunque sui versi.\nDescrizione.\nLa funzione del libretto, termine che \u00e8 utilizzato cos\u00ec com'\u00e8 in quasi tutte le lingue, nell'economia di un'opera musicale \u00e8 molto vario: oltre alle parole destinate ad essere cantate, include anche le didascalie e talvolta una prefazione e delle note. Alcuni compositori, ad esempio Richard Wagner, scrissero da soli i libretti per le proprie opere, ma la maggior parte si \u00e8 affidata a letterati professionisti. La gran parte dei libretti deriva da opere letterarie preesistenti, talvolta classici della letteratura. Ma il libretto \u00e8 anche una creazione originale, concepita in stretta collaborazione con il compositore, come accade per i libretti che Hugo von Hofmannsthal scrisse per Richard Strauss.\nI grandi letterati che puntualizzarono pienamente il genere letterario del melodramma e quindi della librettistica furono Ottavio Rinuccini, Apostolo Zeno, Ranieri de' Calzabigi e soprattutto Pietro Metastasio (1698\u20131782) (pseudonimo di Pietro Trapassi). I suoi libretti furono utilizzati in diverse occasioni da diversi compositori. Un altro librettista affermato del XVIII secolo fu Lorenzo Da Ponte, che scrisse il libretto per tre delle maggiori opere di Mozart. Eug\u00e8ne Scribe fu uno dei pi\u00f9 prolifici librettisti del secolo successivo, fornendo le parole a Meyerbeer (con il quale ebbe una durevole collaborazione), Auber, Bellini, Donizetti, Rossini e Verdi. Il duo francese costituito dagli scrittori Henri Meilhac e Ludovic Hal\u00e9vy scrisse un vasto numero di libretti per opera e operetta, apprezzati da Jacques Offenbach, Jules Massenet e Georges Bizet. Arrigo Boito, che scrisse libretti, tra gli altri, per Giuseppe Verdi e Amilcare Ponchielli, compose anche due opere per proprio conto. Ulteriore librettista di rilievo fu Antonio Ghislanzoni, autore di circa un'ottantina di libretti, tra i quali spicca quello dell\"'Aida\" verdiana. A cavallo tra Ottocento e Novecento \u00e8 da ricordare la coppia composta da Luigi Illica e Giuseppe Giacosa, che forn\u00ec a Puccini i libretti di alcune tra le sue opere pi\u00f9 famose.\nOggi, l'importanza del libretto \u00e8 generalmente ritenuta minore - ma con tutte le dovute riserve - rispetto a quella della musica, ma per un lungo tratto della storia dell'opera - fino a buona parte del XVIII secolo - il libretto era considerato almeno importante quanto la musica, ed era normalmente l'unico ad essere pubblicato.\nUn ruolo fondamentale fu ricoperto dalla Casa Ricordi, che divenne quasi monopolista, non solo a livello italiano, ma anche internazionale, dei libretti d'opera, riuscendo ad acquisire i diritti dei principali musicisti e dei loro librettisti. Il ricco mercato attrasse, per\u00f2, anche una serie di stampatori che, grazie anche alla legge sul diritto d'autore allora vigente, poterono provvedere alla stampa di edizioni a prezzi popolari. Si distinse in questo campo in particolare nei primi anni del XX secolo le Edizioni Madella, poi diventate Barion.\nIn alcuni casi, l'adattamento per l'opera \u00e8 divenuto pi\u00f9 famoso del testo letterario su cui si basava, come ad esempio con \"Pell\u00e9as et M\u00e9lisande\" da un'opera di Maurice Maeterlinck, musicata poi da Claude Debussy."}
{"id": "118417", "revid": "834", "url": "https://it.wikipedia.org/wiki?curid=118417", "title": "Gjergj Kastrioti Sk\u00ebnderbeu", "text": ""}
{"id": "118418", "revid": "4506", "url": "https://it.wikipedia.org/wiki?curid=118418", "title": "Gonxhe Bojaxhiu", "text": ""}
{"id": "118419", "revid": "1982", "url": "https://it.wikipedia.org/wiki?curid=118419", "title": "Marin Barleti", "text": ""}
{"id": "118422", "revid": "22828", "url": "https://it.wikipedia.org/wiki?curid=118422", "title": "Luigi Luca Cavalli Sforza", "text": ""}
{"id": "118425", "revid": "508036", "url": "https://it.wikipedia.org/wiki?curid=118425", "title": "Mel Gibson", "text": "Inizialmente noto per le serie di film di \"Mad Max\" e \"Arma letale\", nel tempo Gibson si \u00e8 dato a ruoli drammatici e alla regia, riuscendo ad aggiudicarsi l'Oscar al miglior regista nel 1996 col film \"Braveheart - Cuore impavido\". Nel 2004 ha diretto il colossal \"La passione di Cristo\", nel 2006 \"Apocalypto\", un film incentrato sulla storia delle civilt\u00e0 precolombiane, e nel 2016 il film bellico \"La battaglia di Hacksaw Ridge\", ambientato durante la Seconda guerra mondiale.\nBiografia.\nGibson nasce a Peekskill, nello stato di New York, il 3 gennaio 1956, sestogenito di dieci figli (pi\u00f9 uno adottato) da padre statunitense di origini inglesi, scozzesi e gallesi, lo scrittore Hutton Gibson (morto l'11 maggio 2020), e da madre irlandese, Anne Reilly (morta nel 1990). Anche Donal, uno dei suoi fratelli, \u00e8 un attore.\nIl primo nome di Gibson, Mel, deriva da San Mel, un santo irlandese del XVI secolo, fondatore della diocesi di Ardagh; anche il secondo nome, Columcille, \u00e8 collegato a un santo irlandese (San Columba di Iona). Nel 1968, all'et\u00e0 di 12, anni Gibson si trasferisce con la famiglia in Australia in seguito a una vincita in denaro del padre al famoso quiz della tv statunitense \"Jeopardy!\" Altre fonti riportano che la cifra di 145.000 dollari \u00e8 ottenuta tramite un indennizzo assicurativo per un infortunio sul lavoro. Studia al St Leo's Catholic College di Wahroonga, Nuovo Galles del Sud. La lontananza dagli Stati Uniti permette ai suoi fratelli maggiori di evitare l'arruolamento per la Guerra del Vietnam. Nei primi film interpretati l'attore mostra un marcato accento australiano. Mel Gibson \u00e8 alto 1,77 m. Pur essendo cresciuto in Australia, non ha mai rinunciato alla cittadinanza statunitense in favore di quella australiana.\nCarriera.\nGli esordi e gli anni settanta e ottanta.\nNel 1977 si diploma presso l'accademia di arte drammatica di Sydney (la NIDA), iniziando subito a ottenere delle particine in serie televisive come \"The Sullivans\", \"Cop Shop\" e \"Punishment\", e in un film: \"Summer City - Un'estate di fuoco\". Nel 1979 viene scelto da George Miller come protagonista del film \"Interceptor\", dove interpreta il ruolo di \"Mad\" Max Rockatansky. Il film ottiene un tale successo da generare due sequel, entrambi interpretati da Gibson: \"Interceptor - Il guerriero della strada\" (1981) e \"Mad Max oltre la sfera del tuono\" (1985). Alla trilogia e al personaggio Max Rockatansky \u00e8 peraltro ispirata la fortunata serie animata giapponese \"Ken il guerriero\".\nNel 1987 Gibson ottiene la parte in \"Arma letale\", un film di Richard Donner che porta l'attore al grandissimo successo internazionale. Il consenso di pubblico si ripete con gli altri tre film della serie, \"Arma letale 2\" (1989), \"Arma letale 3\" (1992) e \"Arma letale 4\" (1998), in cui Gibson interpreta Martin Riggs, un poliziotto di Los Angeles vedovo e reduce dal Vietnam, soprannominato \"Arma letale\" per la sua capacit\u00e0 nell'uso delle armi e nei combattimenti corpo a corpo. Riggs rappresenta un pericolo per se stesso e per i colleghi che gli stanno vicino, poich\u00e9 compie spesso gesti estremi al limite del suicidio. Per limitarlo gli viene affiancato Roger Murtaugh (Danny Glover), un esperto poliziotto che a differenza di Riggs ha famiglia, \u00e8 prossimo alla pensione e ci tiene a evitare i guai. La difficile convivenza tra i due si consolida col tempo e con la assidua frequentazione anche al di fuori del lavoro. Per poter interpretare Riggs nel secondo capitolo della saga, Gibson rifiuta la parte dell'uomo pipistrello nel film \"Batman\" (1989).\nGli anni novanta e l'esordio da regista.\nNei primi anni novanta Gibson raggiunge una notevole fama che gli permette di accettare ruoli pi\u00f9 complessi come quello di \"Amleto\" (1990) nel film di Franco Zeffirelli. Continua a interpretare ruoli d'azione in \"Air America\" (1990), \"Due nel mirino\" (1990) e pi\u00f9 impegnativi in \"Amore per sempre\" (1992) e \"Maverick\" (1994). Agevolato dal fatto di poter egli stesso produrre i film attraverso la \"ICON Entertainment International\", nel 1993 decide di esordire come regista e sceglie di raccontare in \"L'uomo senza volto\" la vicenda di un professore che, sfigurato in volto dopo un incidente, si isola dal mondo e instaura un rapporto speciale con un ragazzino a cui d\u00e0 lezioni private in modo particolare.\nQuesto film \u00e8 solo la prova generale per il lavoro che segna la carriera di Gibson: \"Braveheart - Cuore impavido\" (1994). Girato in Scozia e Irlanda e ambientato in Scozia, racconta la storia del patriota scozzese William Wallace, che tenta di scacciare gli inglesi dalla propria terra, finendo poi immolato per la causa. Il personaggio di Wallace e la sceneggiatura vengono cambiati volontariamente in modo da spettacolarizzare il film, come Gibson afferma in un'intervista. Secondo alcuni il film ha un ruolo chiave nel risveglio della coscienza nazionale scozzese che porta al referendum sulla devolution dell'11 settembre 1997 (74,3% s\u00ec) e alla conseguente ricostituzione del parlamento scozzese nel 1998. Tuttavia il film subisce anche qualche critica negativa e vari riscontri non precisati con la cultura inglese. Per esempio, nella trama si palesa che Prince Edoardo fosse omosessuale, cosa che suscita scalpore. Con un incasso di 200 milioni di dollari, a fronte di una spesa di 70 milioni di dollari, il film \u00e8 un enorme successo e viene premiato nella notte degli Oscar del 1996 come miglior film e Gibson ottiene la statuetta come miglior regista, diventando uno dei quattro attori-registi a essere riuscito nell'impresa: gli altri sono Woody Allen per \"Io e Annie\" nel 1978, Kevin Costner per \"Balla coi lupi\" nel 1991 e Clint Eastwood (2 volte) per \"Gli spietati\" nel 1993 e \"Million Dollar Baby\" nel 2005.\nNel 1995 in \"Pocahontas\", il film di animazione della Walt Disney, Gibson presta la voce al personaggio di John Smith, l'inglese che si innamora della figlia del capo del villaggio vicino al quale sbarcano i conquistatori alla ricerca dell'oro. Nel seguito del film \"Pocahontas II - Viaggio nel nuovo mondo\", sar\u00e0 il fratello Donal a doppiare il personaggio. Nel 1997 interpreta \"Ipotesi di complotto\" con Julia Roberts, nei panni di Jerry Fletcher, un tassista complottista che si ritrover\u00e0 ad essere perseguitato dalla CIA. Nel 1998 esce l'ultimo capitolo della tetralogia, \"Arma letale 4\", insieme a Danny Glover\nAnni 2000.\nDoppia Rocky, il gallo di \"Galline in fuga\", il film in plastilina del duo Lord e Park e recita da protagonista nel film \"Il patriota\", insieme a Heath Ledger. \nLa sua terza fatica da regista \u00e8 \"La passione di Cristo\" (2004), un film che fa molto discutere e che racconta le ultime ore di Cristo e la sua crocefissione sul Golgota. Sceneggiato sulla base dei Vangeli e di testi come i diari di Anna Katharina Emmerick e \"Storia di Cristo\" dello scrittore Giovanni Papini, e girato sul set naturale di Craco e dei Sassi di Matera come \"Il Vangelo secondo Matteo\" di Pasolini, la pellicola raccoglie tanti consensi quanto feroci critiche; con esso si va a delineare ancora meglio lo sviluppo di un genere cinematografico chiamato tipicamente \"gibsoniano\": molto realismo negli eventi pi\u00f9 sanguinosi, soprattutto nella terrificante sequenza della flagellazione, contraddistingue la pellicola come gi\u00e0 del resto si era visto nel precedente \"Braveheart\" e come si vedr\u00e0 in \"Apocalypto\", pellicola uscita a fine 2006. Alla sua uscita nelle sale \"La passione di Cristo\" scatena feroci dibattiti, specie per le accuse di eccessivo ricorso a scene violente e di antisemitismo. La pellicola incassa a livello internazionale circa 611.400.000 $; nelle sale USA incassa ben 370.782.930 $ mentre in Italia incassa circa 19.939.336 \u20ac, diventando il film pi\u00f9 visto nelle festivit\u00e0 di Pasqua del 2004. \nA fine 2006 esce nelle sale \"Apocalypto\". Il film, girato interamente nella penisola messicana dello Yucat\u00e1n tra la fine del 2005 e l'inizio del 2006 con un budget di circa 40 milioni di dollari, \u00e8 accompagnato da giudizi positivi e alcune polemiche, soprattutto riguardanti i Maya, descritti come un popolo cruento e primitivo; bench\u00e9 esistano notevoli prove storiche, archeologiche e antropologiche sulla numerosit\u00e0 e crudelt\u00e0 dei loro sacrifici, i Maya erano anche un popolo di grande cultura e intelletto e con una profonda cura per l'igiene: ci\u00f2 non viene rappresentato nel film. Mentre \"La Passione\" \u00e8 doppiato in latino e aramaico con i sottotitoli ad accompagnare i dialoghi, \"Apocalypto\" presenta i dialoghi nella lingua dei Maya, lo Yucateco moderno che pi\u00f9 si avvicina all'antico scomparso, anch'essi accompagnati dai sottotitoli.\nNel 2007 Gibson rifiuta l'ingaggio nel nuovo capitolo di \"Mad Max\", la saga che lo ha lanciato giovanissimo tra le grandi star di Hollywood.\nAnni 2010.\nNel 2010, dopo cinque anni di pausa dal set, Gibson torna sul grande schermo per interpretare un poliziotto in cerca di vendetta per la morte della figlia in \"Fuori controllo\", per la regia di Martin Campbell. L'anno successivo \u00e8 protagonista al fianco di Jodie Foster e del giovane Anton Yelchin nel film \"Mr. Beaver\" (2011), diretto dalla Foster.\nNel 2012 \u00e8 protagonista assoluto nel film d'avventura \"Viaggio in paradiso\" in cui interpreta un rapinatore che viene arrestato e rinchiuso in una prigione messicana, mentre nel 2013 \u00e8 nel ruolo del \"villain\" in \"Machete Kills\", al fianco di Danny Trejo.\nNel 2014 si unisce al cast del terzo film della saga dei \"mercenari\", intitolato \"I mercenari 3\", interpretando l'antagonista principale, dopo aver rifiutato l'offerta come regista propostagli da Sylvester Stallone. \nNel 2016 interpreta un ex-galeotto nel film \"Blood Father\" di Jean-Fran\u00e7ois Richet. Nello stesso anno presenta al Festival di Venezia la pellicola da lui diretta, \"La battaglia di Hacksaw Ridge\", per cui viene candidato all'Oscar per la migliore regia, senza tuttavia vincere.\nVita privata.\nNel 1985 Mel Gibson \u00e8 votato dalla rivista \"People\" l'uomo pi\u00f9 sexy del mondo. Possiede propriet\u00e0 immobiliari a Malib\u00f9 in California, in Costa Rica, in Australia e un'isola privata nelle Figi. \nSposato dal 1980 al 2006 con l'infermiera Robyn Moore, dal matrimonio nascono sette figli: Hannah (1980), Edward e Christian (1982), William (1985), Louis (1988), Milo (1990) e Thomas (1999). Il divorzio della coppia \u00e8 uno dei pi\u00f9 costosi nella storia di Hollywood, con un costo di oltre 400 milioni di dollari.\nSuccessivamente ha una relazione con la musicista russa Oksana Grigorieva, dalla quale nel 2009 ha una figlia, Lucia. La musicista lo lascia e lo denuncia per una serie di maltrattamenti, insulti a sfondo razzista e minacce di morte via telefono. Per questi reati, nel marzo 2011 Gibson patteggia con i giudici di Los Angeles 3 anni di libert\u00e0 vigilata, un programma di riabilitazione psichica e 600 dollari di multa. Sempre per questi motivi l'attore viene licenziato dall'agenzia \"William Morris Endeavor Entertainment\". Nell'aprile del 2011 Gibson rompe il silenzio riguardo all'incidente, dichiarandosi innocente. Nel settembre 2011 patteggia con il tribunale di Los Angeles il pagamento di dollari a titolo di risarcimento per la Grigorieva, nonch\u00e9 la rinuncia all'affidamento della figlia. \nA febbraio 2011 \u00e8 nuovamente accusato di aver rivolto insulti antisemiti a un agente di polizia, oltre che essere finito in una clinica per curarsi dalla dipendenza dall'alcol. \nDal 2014 \u00e8 sentimentalmente legato alla sceneggiatrice televisiva Rosalind Ross da cui ha avuto un figlio, Lars Gerard, nato il 20 gennaio 2017.\nDoppiatori italiani.\nNelle versioni in italiano dei suoi film, Mel Gibson \u00e8 stato doppiato da:\nDa doppiatore \u00e8 sostituito da:"}
{"id": "118426", "revid": "1372005", "url": "https://it.wikipedia.org/wiki?curid=118426", "title": "Corrado IV di Svevia", "text": "Biografia.\nCorrado fu l'unico figlio maschio nato dal matrimonio di Federico II con Jolanda di Brienne, regina di Gerusalemme. La madre, diciassettenne, mor\u00ec dieci giorni dopo averlo partorito, ad Andria. Corrado quindi eredit\u00f2 neonato il titolo di re di Gerusalemme dalla madre e il padre Federico utilizz\u00f2 la circostanza per assumere questo titolo nel 1229, in occasione della sesta crociata. Corrado visse in Italia fino al 1235, anno nel quale per la prima volta si rec\u00f2 in Germania col padre: dopo la rivolta e la deposizione del suo fratellastro maggiore Enrico, Corrado fu designato da Federico a proprio successore, ma le scelte dell'imperatore non ebbero successo, in quanto nella dieta di Magonza inizialmente gli elettori non lo nominarono re, nonostante l'accordo raggiunto con i Guelfi e i Wittelsbach, suggellato dal fidanzamento di Corrado con una figlia del duca Ottone II di Baviera.\nL'elezione a \"rex Romanorum\".\nCorrado venne poi eletto re quando aveva nove anni, nel febbraio 1237, durante una dieta a Vienna. L'elezione, che tuttavia non venne riconosciuta dal papa Gregorio IX, comprendeva non solo la nomina a re, ma anche la successione sul trono imperiale, secondo la formula \"in Romanorum regem et in futurum imperatorem nostrum post obitum patris habendum\". Nel giugno dello stesso anno l'elezione di Corrado fu confermata durante un'assemblea riunitasi a Spira, ma, a differenza del fratello Enrico, Corrado non fu incoronato.\nMentre Federico, dopo l'elezione, si concentr\u00f2 nuovamente sulla sua lotta contro il papato e i comuni italiani, il giovane Corrado rimase quasi sempre in Germania, con il compito di rappresentare il padre: al fianco di Corrado, almeno fino al 1241, in qualit\u00e0 di procuratore imperiale, fu il vescovo Sigfrido III di Magonza, coadiuvato da un consiglio di reggenza composto tra gli altri dai poeti Corrado di Winterstetten, Goffredo di Hohenlohe; dal 1242 il nuovo procuratore imperiale fu il langravio Enrico Raspe, affiancato da Venceslao re di Boemia, entrambi vicini alla politica dell'imperatore negli anni che videro l'avvicinarsi in Europa dell'invasione mongola.\nPoi dal 1245 in poi, raggiunta la maggiore et\u00e0, Corrado cominci\u00f2 a intervenire attivamente e personalmente oltre a ricercare presso i principi sostegno alla politica paterna; questa era minacciata dalle manovre di papa Innocenzo IV e dell'arcivescovo di Colonia che avevano portato dalla loro parte numerosi principi: nel Concilio di Lione, il papa scomunic\u00f2 Federico II e dichiar\u00f2 decaduto Corrado; l'anno successivo Enrico Raspe, langravio di Turingia, fu eletto re di Germania e il 5 agosto 1246 sconfisse Corrado nella battaglia sul Nidda.\nIl 1\u00ba settembre 1246, a Vohburg, Corrado spos\u00f2 Elisabetta di Wittelsbach, figlia del duca di Baviera Ottone II. Con questo matrimonio i Wittelsbach divennero gli alleati pi\u00f9 potenti degli Hohenstaufen. Dopo la morte di Enrico Raspe, avvenuta nel 1247, il papa design\u00f2 Guglielmo II d'Olanda come re di Germania. Corrado si scontr\u00f2 militarmente col concorrente, dapprima con esiti scoraggianti. Nel 1250 gli riusc\u00ec per\u00f2 di sconfiggere Guglielmo ed i nobili renani suoi alleati.\nA dicembre dello stesso anno moriva il padre Federico II: nel suo testamento lo nominava erede universale e suo successore sul trono imperiale, su quello di Sicilia e su quello di Gerusalemme, concedendo a Manfredi - fratellastro di Corrado - il Principato di Taranto e con esso il baiulato del Regno di Sicilia. Papa Innocenzo IV non volle riconoscere il testamento, in particolare per la successione al Regno di Sicilia che considerava una prerogativa pontificia. E nel 1251 Guglielmo II d'Olanda ritrovava il successo militare.\nL'intervento in Italia.\nPreso atto della situazione disperata in Germania, Corrado decise di venire in Italia con la vana speranza di prendere possesso del Regno di Sicilia, che il fratellastro Manfredi teneva come reggente, ma che aspirava a far proprio. Il sovrano nel 1251, all'abbazia di Sant'Emmerano di Ratisbona, sub\u00ec un fallimentare attentato da parte dell'abate. Nell'ottobre dello stesso anno si mosse verso l'Italia, attravers\u00f2 il Brennero, sost\u00f2 a Verona e a Goito, dove incontr\u00f2 i vicari imperiali; si imbarc\u00f2 a Latisana sulle navi inviate dal fratellastro e nel gennaio 1252 sbarc\u00f2 a Siponto, proseguendo poi insieme a Manfredi nella pacificazione del Regno.\nNell'aprile del 1252 Corrado stanzi\u00f2 il proprio accampamento, con le sue milizie, a ponente di Casamassima, in una bassura designata con il nome di Padula. Qui gli chiese udienza il nobile Roberto da Casamassima, il quale gli comunic\u00f2 che il padre Giovanni era stato spogliato, dall'imperatore Federico II di Svevia, del proprio feudo, passato nelle mani del nobile Filippo Chinardi. Corrado, fatta esaminare anche da suoi consiglieri la validit\u00e0 degli argomenti presentati, grazi\u00f2 Roberto da Casamassima e lo reintegr\u00f2 immediatamente nel suo feudo con \"rescritto imperiale in forma per Gualtiero di Ocre, gran cancelliere del Regno di Sicilia, \"sub data in Campis prope Padulam Die 20\"\".\nNella dieta di Foggia (febbraio 1252) Corrado stabil\u00ec nuove condizioni per procurarsi la benevolenza della popolazione e di una pi\u00f9 ampia schiera di baroni: l'abolizione della colletta generale; lo spostamento dell'universit\u00e0 dalla ribelle Napoli a Salerno; l'annullamento di concessioni demaniali a favore dei Lancia (parenti di Manfredi) e persino la mancata ratifica del riconoscimento a Manfredi di feudi e della completa autorit\u00e0 nel Principato di Taranto che pure aveva ottenuto dal testamento paterno. Nel frattempo, anche per garantire la continuit\u00e0 nella politica di Federico II, si circond\u00f2 di consiglieri che avevano gi\u00e0 servito l'imperatore, quali Pietro Ruffo, luogotenente in Calabria e in Sicilia, Bertoldo di Hohenburg, Federico di Antiochia, il gran cancelliere Gualtiero di Ocre, il vicario Oberto Pelavicino.\nNella primavera del 1252 fall\u00ec un ultimo tentativo di riavvicinamento al papa, il quale era sempre pi\u00f9 convinto di poter disporre dell'investitura del Regno, e cos\u00ec Corrado ritorn\u00f2 all'attacco: nel 1253 riport\u00f2 sotto il suo controllo le riottose contee di Caserta e Acerra, conquist\u00f2 Capua e nell'ottobre infine anche Napoli.\nLe cose per\u00f2 precipitarono nei primi mesi del 1254: il papa inviava legati col compito di investire Edmondo, figlio del re d'Inghilterra, del Regno di Sicilia; inoltre scomunicava (9 aprile 1254) in maniera definitiva e solenne Corrado, il quale nel frattempo diveniva sospettoso e ostile nei confronti di Manfredi, restio ad accettare la diminuzione della sua autorit\u00e0 sui feudi assegnatigli dal padre. Corrado, contemporaneamente rafforzava il suo controllo nei confini settentrionale del Regno, procedendo alla fondazione della nuova citt\u00e0 denominata \"Aquila\". Infine riuniva tutte le truppe - sue, del fratello Manfredi e dei baroni - in un accampamento presso Lavello per sferrare l'attacco decisivo.\nMa il 21 maggio Corrado moriva di malaria, malattia contratta gi\u00e0 da un paio di mesi: corse voce che Manfredi avesse fatto avvelenare il fratello, ma al riguardo non ci sono prove.\nIl cuore e le viscere di Corrado vennero seppellite a Melfi. Il suo corpo venne portato nella cattedrale di Messina, dove si svolsero i funerali, in attesa della sepoltura definitiva a Palermo. In occasione di dette esequie, forse a causa del numero eccessivo di ceri e candele accese accanto al catafalco, si svilupp\u00f2 un furioso incendio che distrusse il Duomo. Dopo la sua morte, Alfonso X di Castiglia reclam\u00f2 il Ducato di Svevia per diritto materno, in quanto figlio di Elisabetta Hohenstaufen, a sua volta figlia del duca di Svevia e re di Germania, Filippo di Svevia; la pretesa non ebbe seguito, bench\u00e9 Alfonso avesse ottenuto l'appoggio di papa Alessandro IV, che il 3 febbraio 1255, aveva scritto una lettera alla nobilt\u00e0 sveva.\nIl giovane imperatore lasciava il figlio Corradino, ancora bambino e rimasto in Germania, sotto la tutela del papa, mentre fu nominato governatore del Regno di Sicilia il marchese Bertoldo di Hohenburg; in realt\u00e0 Manfredi prosegu\u00ec la reggenza senza contrariet\u00e0.\nL'eredit\u00e0 culturale.\nNon sappiamo se Corrado avesse le brillanti doti che il padre Federico, lo \"stupor mundi\", manifest\u00f2 in vita. Comunque anche la corte di Corrado in Germania sembra influenzata dalla ricchezza spirituale e culturale di quella siciliana: Corrado amava la poesia e fu protettore dei poeti. \"Minnes\u00e4nger\" famosi come Konrad von Winterstetten e Gottfried von Hohenlohe facevano parte del suo entourage; Rudolf von Ems scrisse per lui una \"Cronica universale\".\nAllo stesso Corrado vengono poi attribuite due poesie d'amore contenute nel famoso codice Manesse della Biblioteca di Heidelberg.\nLettere inedite.\nNel 2005, nella biblioteca universitaria di Innsbruck, in un codice manoscritto vecchio di 700 anni, \u00e8 stata casualmente scoperta una raccolta di circa 200 fra lettere e mandati scritti da Federico II, Corrado IV e altre personalit\u00e0 di spicco del XIII secolo, fra cui Papi, il re di Gerusalemme, il sultano d'Egitto. L'importanza della scoperta sta nel fatto che 130 documenti erano fino a quel momento inediti e gettano nuova luce sulla biografia e sulla personalit\u00e0 di Corrado: le lettere testimoniano infatti della sua intensa attivit\u00e0 diplomatica nei confronti del Papa e di altre personalit\u00e0 influenti della politica europea del periodo cos\u00ec come del fatto che, sulla scia del padre Federico II, anche Corrado si occupava dei piccoli problemi della vita quotidiana dei suoi sudditi, come la costruzione di mulini, condutture dell'acqua, manutenzione di ponti ecc..\nDiscendenza.\nCorrado ed Elisabetta ebbero un solo figlio:\nNel 1259 la vedova di Corrado, Elisabetta, spos\u00f2 Mainardo II di Tirolo-Gorizia.\nCorrado ebbe anche un figlio illegittimo:\nAraldica.\nSono sostanzialmente due le figure araldiche adottate dagli Hohenstaufen per le proprie insegne: i tre leoni passanti \u2013 che, di smalto nero e disposti in palo in campo d'oro, costituiscono la variante pi\u00f9 nota dell'arme di \"Svevia\", divenuta anche stemma del Ducato svevo \u2013 e l'aquila al volo abbassato di nero \u2013 che, rappresentando la continuit\u00e0 tra l'Impero romano e l'Impero germanico, divenne emblema degli imperatori tedeschi, non solo per gli Hohenstaufen, ma anche per le successive dinastie. A Federico II, poi, alcuni autori attribuiscono l'introduzione, quale insegna imperiale, dell'aquila bicipite di nero in campo d'oro. In particolare, fu il benedettino e cronista inglese Matteo Paris a riportare, nelle sue maggiori opere, la \"Chronica Majora\" e l\"Historia Anglorum\", miniature recanti l'aquila a due teste, sia per Federico II, sia per alcuni dei suoi discendenti.\nPer Corrado, il Paris, ferma restante l'aquila bicipite in campo d'oro, illustra, nella \"Chronica Majora\", uno stemma recante in capo un crescente montante di rosso, che racchiude un piccolo tortello dello stesso colore. Per provare a spiegare tale insegna, si pu\u00f2 fare ricorso, almeno parzialmente, alle regole dell'araldica inglese, secondo le quali, brisare l'arme paterna con un crescente indica il figlio secondogenito e \u00abtale era certamente Corrado rispetto a Re Enrico (il primo nato di Federico, ad ogni effetto)\u00bb. Resta, per\u00f2, priva di plausibile interpretazione la presenza del tortello, a meno che non lo si voglia considerare, in qualche modo, un rimando al globo collocato tra le due teste dell'aquila bicipite che caratterizza alcuni tar\u00ec aurei battuti durante la fanciullezza dello stupor mundi. Rimanendo in ambito numismatico, un riscontro dell'effettivo utilizzo dell'aquila bicipite da parte di Corrado potrebbe arrivare da una moneta che fu \u00abfatta coniare dal figlio di Federico [...] per la citt\u00e0 imperiale di Francoforte\u00bb e che, per l'appunto, reca, nel disegno, l'emblema dell'aquila a due teste.\nL'araldista Paul Adam-Even descrive per Corrado uno stemma che presenta analogie con l'arme miniata nella \"Chronica Majora\". In detta insegna, infatti, sull'aquila, \u00e8 presente un crescente, che, per\u00f2, non \u00e8 di rosso, ma d'argento, ed \u00e8 caricato in cuore; mentre nessuna menzione \u00e8 fatta a proposito del tortello, che, pertanto, parrebbe assente.\nUn particolare stemma con aquila bicipite, infine, \u00e8 associato a Corrado in alcune edizioni dell\"Historia della Citt\u00e0 e Regno di Napoli\", dello storico napolitano Giovanni Antonio Summonte. L'aquila, infatti, reca, caricato in cuore, uno scudetto, il quale, con capo troncato cuneato da parte a parte, \u00e8 interzato in palo, con, nel primo terziere, tre pini o pigne male ordinate, nel secondo, tre leoni passanti rivoltati, e, nell'ultimo, una croce patente scorciata, rappresentativa del Regno di Gerusalemme."}
{"id": "118427", "revid": "125633754", "url": "https://it.wikipedia.org/wiki?curid=118427", "title": "Pan troglodytes", "text": "Lo scimpanz\u00e9 comune (Pan troglodytes ) \u00e8 un primate della famiglia degli ominidi.\nLo scimpanz\u00e9 comune e il \"bonobo\" sono le uniche specie viventi del genere \"Pan\". Secondo alcuni scienziati dovrebbero essere riclassificati, in virt\u00f9 della parentela collaterale con l\"'Homo sapiens\", di cui costituiscono le specie viventi evolutivamente pi\u00f9 affini, come membri del genere \"Homo\"; secondo altri \u00e8 il termine \"Homo sapiens\" ad essere inadeguato e l'umanit\u00e0 andrebbe riclassificata sotto il genere \"Pan\", come gi\u00e0 fece Linneo nella prima edizione del suo \"Systema natur\u00e6\".\nFilogenesi e genetica.\nInsieme al bonobo, appartiene a un ramo evolutivo collaterale alla specie umana, condividendo con essa un antenato comune circa 5 milioni di anni addietro ed essendone la specie vivente filogeneticamente e geneticamente pi\u00f9 vicina. Il DNA dello scimpanz\u00e9 infatti corrisponde a quello dell'uomo in una percentuale oscillante intorno al 98% e si articola in n=24 coppie di cromosomi. I cromosomi 12 e 13, come anche nel gorilla, si sono fusi nel cromosoma 2 dell'uomo, che pertanto ha n=23. Il National Human Genome Research Institute ha inoltre confermato che il genoma dello scimpanz\u00e9 \u00e8 di circa lo 0,4% divergente dal genoma del bonobo, la specie vivente a lui pi\u00f9 affine, separatosi intorno al milione di anni fa nell'area del bacino del fiume Congo, probabilmente per speciazione allopatrica.\nLa differenza di sequenza del DNA tra gli esseri umani e gli scimpanz\u00e9 \u00e8 di circa 35 milioni di cambiamenti di singolo nucleotide, cinque milioni di eventi di inserzione/delezione e vari riarrangiamenti cromosomici. Omologhi proteici umani e di scimpanz\u00e9 differiscono tipicamente solo in media di due aminoacidi. Circa il 30% di tutte le proteine umane sono identiche in sequenza per la proteina corrispondente dello scimpanz\u00e9. Duplicazioni di piccole parti di cromosomi sono stati la principale fonte di differenze in materiale genetico tra umani e scimpanz\u00e9; circa il 2,7% dei genomi corrispondenti moderni rappresentano le differenze, prodotti da duplicazioni geniche o cancellazioni, durante i circa 4-6\u00a0000\u00a0000 anni da quando gli esseri umani e gli scimpanz\u00e9 si discostarono dal loro antenato comune evolutivo. I risultati delle analisi del genoma umano e di scimpanz\u00e9, attualmente in corso da parte di genetisti tra cui David Reich, dell'Harvard Medical School, che ipotizza una lunga e articolata serie di reincroci all'origine della divergenza evolutiva tra umani e antropomorfi attuali, dovrebbero aiutare a comprendere le basi genetiche di alcune malattie umane.\nAspetto ed etologia.\nGli scimpanz\u00e9 sono mediamente alti dagli 80 ai 130\u00a0cm sulle quattro zampe e pesano 35\u201345\u00a0kg le femmine e 45\u201365\u00a0kg i maschi. I maschi sono pi\u00f9 grossi delle femmine, e quando si alzano sulle zampe posteriori raggiungono anche i 160\u00a0cm di altezza, mentre le seconde in genere non superano i 130. La colorazione del pelo \u00e8 di solito molto scura e tendente al nero, anche se si sono registrati casi eccezionali di scimpanz\u00e9 albini.\nVivono in branchi pi\u00f9 o meno numerosi, composti di maschi, femmine e cuccioli. A guidarli sono di solito i maschi. Una delle attivit\u00e0 pi\u00f9 curiose del branco \u00e8 quella dello \"spulciamento\" reciproco (il \"grooming\"), che \u00e8 un importante fattore di aggregazione sociale. Gli scimpanz\u00e9 sono prevalentemente arboricoli e usano costruirsi un nido fra i rami per la notte, ma passano anche molto tempo a terra. Il loro principale nemico naturale \u00e8 il leopardo, che tende loro agguati di notte e li uccide azzannandoli alla gola.\nAlimentazione.\nLo scimpanz\u00e9 come l'uomo \u00e8 onnivoro, anche se prevalentemente vegetariano. Oltre che di frutta, si ciba anche di semi, fiori, gemme, steli, midollo (vegetale), corteccia e resina. Lo scimpanz\u00e9 completa la sua alimentazione con miele, insetti, uccelli e loro uova, talora piccoli mammiferi compresi i primati stessi. Si stima che la carne consista nel 3% del totale della sua alimentazione. Il colobo rosso \u00e8 in cima alle sue preferenze tra le prede mammifere. Altre prede sono i .\nComportamento nella caccia.\nQuando preda scimmie di piccole dimensioni come il colobo rosso, lo scimpanz\u00e9 caccia in zone cui la copertura forestale \u00e8 interrotta o irregolare. Questo gli permette di monopolizzare facilmente le scimmie quando le insegue nella direzione appropriata.\nGli scimpanz\u00e9 possono anche cacciare come una squadra coordinata, in modo da potersi accaparrare la preda con una copertura continua. Durante una caccia arborea ogni scimpanz\u00e9, nei gruppi di caccia, ha un ruolo specifico.I \"drivers\" servono a mantenere la preda in fuga in una certa direzione e seguirla senza tentare una cattura. I \"bloccanti\" sono di stanza alla base degli alberi e salgono fino a bloccare la preda che ripartir\u00e0 in una direzione diversa. I \"cacciatori\" sanno muoversi rapidamente per tentare una cattura. Infine, gli \"attaccanti\" si nascondono e si posizionano in aree non ancora raggiunte dalla preda e scattano quando si avvicina la scimmia predata. Sia adulti che cuccioli sono predati; tuttavia i maschi adulti di colobo nero-bianco attaccheranno preventivamente gli scimpanz\u00e9 in caccia. A Gombe, lo scimpanz\u00e9 teme in genere i colobi adulti. Preferisce strappare cuccioli dal ventre della madre, senza danneggiare le madri. Gli scimpanz\u00e9 maschi cacciano pi\u00f9 delle femmine. Quando hanno catturato e ucciso, il pasto \u00e8 distribuito a tutti i membri del gruppo di caccia e agli altri astanti.\nDa uno studio nel Parco Nazionale Kibale in Uganda, \u00e8 stato osservato che gli scimpanz\u00e9 raramente mostrano interesse per le carcasse di grandi animali uccisi da leopardi o altri predatori. Questo potrebbe verificarsi perch\u00e9 gli scimpanz\u00e9 non riconoscono tali animali come loro prede o per evitare di ammalarsi mangiando carne morta.\nStudi sull'intelligenza.\n\u00c8 opinione diffusa che lo scimpanz\u00e9 sia l'animale pi\u00f9 intelligente dopo l'uomo; alcuni esemplari particolarmente dotati, in cattivit\u00e0 hanno avuto un quoziente d'intelligenza - solitamente intorno ai 40 - valutato tra 80 e 90, cio\u00e8 come un essere umano di intelligenza al di sotto della media (100); questa intelligenza animale superiore \u00e8 condivisa con i delfini e alcune specie di pappagalli.\nIn natura sono in grado di usare utensili, ad esempio un rametto da inserire in un termitaio per catturare gli insetti, oppure pietre da tirare addosso ad un eventuale predatore. Allevati in cattivit\u00e0, gli scimpanz\u00e9 dimostrano di poter apprendere la lingua dei segni e di poter esprimere numerosi concetti e imparare ad usare diversi strumenti, quali computer e telefoni, o eseguire rapidi e semplici calcoli matematici, grazie anche alla propria velocit\u00e0 di memoria visiva. Alcuni scimpanz\u00e9 in cattivit\u00e0 guardano la televisione per divertimento, bevono bibite gassate dopo aver aperto le lattine e qualcuno ha persino sviluppato il vizio del fumo.\nLa capacit\u00e0 di utilizzare utensili rese famoso nel 1964 un esemplare dello zoo svedese; all'animale furono fatti dipingere da un giornalista, con la complicit\u00e0 di un guardiano, alcuni quadri. Le opere, firmate dall'uomo con lo pseudonimo di Pierre Brassau, furono esposte in una galleria d'arte e spacciate come il lavoro di un giovane artista d'avanguardia. La burla riusc\u00ec tanto che alcuni critici apprezzarono pubblicamente i dipinti.\nCultura degli scimpanz\u00e9.\nGli studi di Jane Goodall hanno dimostrato l'esistenza di una vera e propria cultura nelle comunit\u00e0 di scimpanz\u00e9 della Tanzania, analoga a quella dei primi appartenenti al genere \"Homo\" e \"Australopithecus\". Questi studi hanno consentito di chiarire le differenze fra scimpanz\u00e9 e bonobo e di identificare entrambe le specie come ominidi (insieme ai gorilla), a differenza dell'orango (primate appartenente ai pongidi); la Goodall \u00e8 stata fra gli ideatori del Progetto Grandi Scimmie Antropomorfe che mira a ottenere, per i grandi primati, un certo numero di diritti fondamentali riconosciuti a livello internazionale all'uomo, quali il diritto alla vita, alla protezione della libert\u00e0 individuale e alla protezione dalla tortura. Ha inoltre evidenziato la scoperta dell'uso di utensili da parte degli scimpanz\u00e9: la studiosa, infatti, ha scoperto che questi animali sono soliti utilizzare, ad esempio, degli stecchini per \"pescare\" le termiti all'interno dei loro nidi, le larve e i galagoni dalle cavit\u00e0 dei tronchi d'albero o il miele dagli alveari, o ancora l'utilizzo di pietre per rompere i gusci dei semi pi\u00f9 duri.\nStudi recenti hanno dimostrato che gli scimpanz\u00e9 hanno la consapevolezza della morte degli altri individui, non solamente come accade in altri animali molto intelligenti, che spesso appaiono depressi o provano vero dispiacere per la morte di un compagno, di un cucciolo o di un umano (se addomesticati), ma come vera capacit\u00e0 di astrazione e autocoscienza, dimostrata anche dai comportamenti ritualistici documentati. Essi hanno inoltre una morale di gruppo, talvolta comportamenti negativi - come \"fare la guerra\", organizzati in piccoli \"eserciti\" o \"bande\", composti dal clan famigliare o dal branco che divengono cos\u00ec una trib\u00f9; talvolta indulgere al cannibalismo di membri estranei al gruppo appena uccisi, se particolarmente affamati - del tutto analoghi a quelli umani e ben distinti da quelli di altri animali gregari.\nStudi sulla forza.\nCome in molte altre scimmie, le braccia sono pi\u00f9 lunghe e robuste delle gambe, e lo rendono molto pi\u00f9 forte di quanto sembri. Da esperimenti effettuati si evince che uno scimpanz\u00e9 \u00e8 da 4 a 7 volte pi\u00f9 forte di un uomo adulto. In un test del 1924, un uomo di 75\u00a0kg con una mano ha spostato 90\u00a0kg, uno scimpanz\u00e9 maschio di 75\u00a0kg ne ha spostati 390 e una femmina di 61\u00a0kg ha mosso 550\u00a0kg. Questo si ritiene sia dovuto al fatto che lo scimpanz\u00e9 \u00e8 parzialmente un quadrupede, quindi usa le braccia per la locomozione e per questa ragione avrebbe gli arti superiori molto pi\u00f9 sviluppati rispetto all'uomo.\nClassificazione e distribuzione.\nAllo stato naturale gli scimpanz\u00e9 vivono solo in Africa centro-occidentale, nella zona equatoriale, e il loro habitat tipico \u00e8 la foresta tropicale.\nSono state descritte quattro diverse sottospecie di scimpanz\u00e9:\nUna popolazione di scimpanz\u00e9 occidentali si \u00e8 separata dalle altre sottospecie circa 500\u00a0000 anni fa.\nStudi genetici riconoscono l'esistenza di tre popolazioni di due cladi distinti sottolineando che la popolazione del Golfo di Guinea \u00e8 significativamente diversa dalle altre.\nConservazione.\nLa specie, in base ai criteri della Lista rossa IUCN \u00e8 considerata in pericolo di estinzione.\n\u00c8 inserita nella Appendice I della CITES (divieto assoluto di commercio tranne che per documentate esigenze di ricerca scientifica).\nGli scimpanz\u00e9 al cinema.\nMolti scimpanz\u00e9 addestrati sono diventati famosi come star del cinema: basti pensare all'esemplare che ha interpretato i film di Tarzan nella parte di Cheeta. In realt\u00e0 per il ruolo di Cheeta sono stati usati negli anni diversi scimpanz\u00e9, talora anche pi\u00f9 di un esemplare nello stesso film, ma non esiste una documentazione affidabile e dettagliata in merito.\nUno scimpanz\u00e9 di nome Jiggs, che oggi si trova al C.H.E.E.T.A. Primate Sanctuary, \u00e8 stato per diverso tempo indicato come lo scimpanz\u00e9 pi\u00f9 longevo di cui si avesse notizia (cosa che gli valse anche la menzione nel Guinness dei Primati), in quanto si sosteneva che fosse nato negli anni trenta e che avesse interpretato Cheeta in molti film di Johnny Weissmuller e di Lex Barker. Questa affermazione fu contestata nel 2008 dal giornalista R. D. Rosen, che dimostr\u00f2 che il Jiggs del C.H.E.E.T.A. era nato negli anni sessanta e non era mai comparso nei film di Tarzan.\nIn televisione, gli scimpanz\u00e9 sono comparsi nelle serie \"Monk\", \"Io e la scimmia\", \"Lancillotto 008\" e, pi\u00f9 di recente, in \"Il nostro amico Charly\".\nDue esemplari di nome Phil e Mason appaiono nei film d'animazione \"Madagascar\", \"Madagascar 2\" e \"Madagascar 3 - Ricercati in Europa\" e nella serie spin-off \"I pinguini di Madagascar\"."}
{"id": "118429", "revid": "148107", "url": "https://it.wikipedia.org/wiki?curid=118429", "title": "Numero barionico", "text": "Nella fisica delle particelle, il numero barionico formula_1 \u00e8 un numero quantico conservato, definito come: \ndove formula_3 \u00e8 il numero dei quark e formula_4 \u00e8 il numero degli antiquark del sistema.\nNel Modello Standard \u00e8 previsto che sia possibile violare la legge di conservazione del numero barionico per via dell'anomalia chirale.\nPropriet\u00e0.\nIl numero barionico di un sistema pu\u00f2 essere definito come 1/3 della differenza tra il numero di quark e il numero di antiquark del sistema, dal momento che, in accordo con le leggi dell'interazione forte, non vi pu\u00f2 essere alcuna carica di colore puro (o rosso o blu o verde), vale a dire la carica totale di colore di una particella deve essere zero ('bianco') (vedi Confinamento dei quark).&lt;br&gt; \nCi\u00f2 pu\u00f2 essere ottenuto mettendo insieme un quark di un colore con un antiquark del corrispondente anti-colore, ottenendo un mesone con numero barionico 0 (zero), oppure associando \"tre\" quark in un barione con numero barionico +1, oppure mettendo insieme tre antiquark in un anti-barione con numero barionico -1. Un'altra possibilit\u00e0 \u00e8 l'esotico pentaquark che consiste in 4 quark e 1 antiquark.\nI quark sono sempre presenti in terzetti, se si considera l'antiquark come un \"quark negativo\", e si pu\u00f2 dividere il numero per 3. Storicamente il numero barionico \u00e8 stato ipotizzato prima della scoperta dei quark. Attualmente sarebbe pi\u00f9 appropriato parlare di conservazione del numero di quark.\nLe particelle prive di quark e di antiquark hanno numero barionico 0 (zero). Tra queste particelle vi sono i leptoni, i fotoni ed i bosoni W e Z.\nIl numero barionico viene quasi sempre conservato in tutte le interazioni previste dal Modello Standard. La scappatoia \u00e8 l'anomalia chirale. Comunque gli istantoni non sono tutti cos\u00ec comuni. La \"conservazione\" significa che la somma del numero barionico di tutte le particelle 'in fieri' \u00e8 uguale alla somma dei numeri barionici di tutte le particelle risultanti dalla reazione.\nUna versione ancora ipotetica della teoria della grande unificazione (GUT: Grand Unified Theory) consente il cambiamento di un barione in un gruppo di leptoni, violando quindi la conservazione del numero barionico formula_1 e del numero leptonico formula_6; tuttavia rimane conservata la differenza B-L. Il decadimento del protone potrebbe essere un esempio di questo processo.\nR-parit\u00e0.\nLa R-parit\u00e0 \u00e8 un concetto di fisica delle particelle e di fisica teorica. Nell'estensione supersimmetrica del Modello Standard, il numero barionico e il numero leptonico non sono pi\u00f9 conservati da parte di tutti gli accoppiamenti in una teoria rinormalizzabile. La formula_7parita \u00e8 una simmetria del gruppo formula_8 che agisce nel Modello Standard supersimmetrico minimale (MSSM) e tale parit\u00e0 pu\u00f2 essere definita come:\ndove: formula_10 \u00e8 lo spin, formula_1 \u00e8 il numero barionico e formula_6 il numero leptonico. Ogni particella del Modello Standard ha formula_7parit\u00e0 uguale ad formula_14, mentre la formula_7parit\u00e0 del partner supersimmetrico ha formula_7parit\u00e0 formula_17 ."}
{"id": "118430", "revid": "12331", "url": "https://it.wikipedia.org/wiki?curid=118430", "title": "Votico", "text": ""}
{"id": "118431", "revid": "599013", "url": "https://it.wikipedia.org/wiki?curid=118431", "title": "Bramaterra", "text": "Il Bramaterra \u00e8 un vino DOC la cui produzione \u00e8 consentita nelle province di Biella e Vercelli.\nStoria.\nL'uso della denominazione \"Bramaterra\" applicato al vino da parte di produttori e vinificatori dei comuni della zona \u00e8 testimoniato fino dal 1914.\nIn epoche precedenti esso era spesso denominato \"vino di Masserano\" o \"vino dei canonici\", in quanto pare fosse piuttosto apprezzato dalla curia vercellese.\nIl \"Disciplinare di produzione dei vini a denominazione di origine controllata \"Bramaterra\"\" \u00e8 stato approvato con D.P.R. del 9 aprile 1979 (GU n. 285 del 18 ottobre 1979), ed in seguito modificato con D.M. del 12 luglio 2010 (GU n. 176 del 30 luglio 2010) e con decreto Ministero delle politiche agricole alimentari e forestali del 30 novembre 2011.\nArea di produzione delle uve.\nLe uve destinate alla produzione del Bramaterra possono provenire dai comuni di Masserano, Brusnengo, Curino, Roasio, Villa del Bosco, Sostegno e Lozzolo. Gli appezzamenti devono essere compresi tra i 200 e i 600 metri di quota ed essere collocati nell'area collinare a nord della ex-strada statale 142 Biellese. \nAbbinamenti consigliati.\nIl suo accostamento ideale \u00e8 con carni rosse, cacciagione e pollame nobile.\nProduzione.\n\"Provincia, stagione, volume in metri cubi\""}
{"id": "118432", "revid": "438678", "url": "https://it.wikipedia.org/wiki?curid=118432", "title": "Voto", "text": ""}
{"id": "118442", "revid": "293377", "url": "https://it.wikipedia.org/wiki?curid=118442", "title": "Ronnie Brunswijk", "text": "\u00c8 stato il leader dei ribelli Jungle Commando durante la Guerra civile del Suriname.\nBiografia.\nLott\u00f2 contro il regime di D\u00e9si Bouterse, del quale fu in precedenza una guardia personale.\nVenne processato e condannato nel 1999 a 8 anni di prigione dalla corte di Haarlem per crimini relativi allo spaccio di droga e a dieci dai tribunali francesi. Un mandato di cattura internazionale \u00e8 stato emesso a suo carico ma il suo paese non ha concesso l'estradizione. In Suriname, Ronnie Brunswijk \u00e8 un ricco uomo d'affari, proprietario e presidente del club calcistico dell', con cui ha esordito il 21 settembre 2021, a sessant'anni e 198 giorni di et\u00e0, nell'incontro valido per gli ottavi di finale della CONCACAF League 2021 perso per 6-0 contro gli honduregni dell'. Inoltre, con questa presenza, \u00e8 diventato il calciatore pi\u00f9 anziano a giocare un torneo ufficiale di club nell'area CONCACAF. \nNelle elezioni nazionali per il parlamento del Suriname avvenute a maggio 2005, il partito ABOP, guidato da Ronnie Brunswijk, partecip\u00f2 insieme ad una lista di tre partiti. La lista ottenne 4 seggi permettendogli di essere eletto in parlamento."}
{"id": "118443", "revid": "729019", "url": "https://it.wikipedia.org/wiki?curid=118443", "title": "Jungle Commando", "text": "Il Jungle Commando fu un comando di guerriglia dei cimarroni che ag\u00ec in Suriname. Fu comandato da Ronnie Brunswijk e combatt\u00e9 la Guerra civile del Suriname contro l'esercito comandato da D\u00e9si Bouterse negli anni '80. Arriv\u00f2 a detenere il controllo su una grande area nell'est del paese."}
{"id": "118444", "revid": "767487", "url": "https://it.wikipedia.org/wiki?curid=118444", "title": "William Vance", "text": "Ha disegnato varie serie di fumetti franco-belgi e belga-olandesi, tra le quali \"Howard Flynn\", \"Ray Ringo\", \"Bruno Brazil\", \"Bob Morane\", \"Bruce J. Hawker\", \"XIII\", \"Marshall Blueberry\".\nHa lavorato anche per la versione olandese della rivista \"Tintin\", cos\u00ec come per la versione francese, per \"Femmes d'Aujourd'hui\" e \"Pilote\".\nDiversi dei suoi lavori, fra cui XIII, sono stati presentati in italiano dall'Eura Editoriale sui settimanali Lanciostory e Skorpio e, successivamente, parzialmente ristampate nella collana \"Euramaster\"."}
{"id": "118445", "revid": "1645873", "url": "https://it.wikipedia.org/wiki?curid=118445", "title": "Runaldo Ronald Venetiaan", "text": "In giovent\u00f9 si trasfer\u00ec per gli studi nei Paesi Bassi dove si laure\u00f2 in matematica presso l'Universit\u00e0 di Leida.\n\u00c8 stato due volte Presidente del Suriname: il primo mandato gli fu conferito il 16 settembre 1991 per un periodo di 5 anni (fino al 15 settembre 1996). Alle successive elezioni perse la carica contro Jules Wijdenbosch. Nel 2000, si ricandid\u00f2 con l'alleanza socialdemocratica \"Nieuwe Front voor Democratie en Ontwikkeling\" (Nuovo fronte per la democrazia e lo sviluppo), e vinse nuovamente con 37 voti favorevoli su 51 totali nel Parlamento, rimanendo in carica dal 12 agosto 2000 al 12 agosto 2010."}
{"id": "118455", "revid": "2166030", "url": "https://it.wikipedia.org/wiki?curid=118455", "title": "Ottone IV di Brunswick", "text": "Biografia.\nLa lotta per la corona di Germania.\nOttone era il terzo figlio di Enrico il Leone, duca di Baviera e di Sassonia, e di Matilda Plantageneto. Crebbe in Inghilterra presso il nonno, il re Enrico II, divenendo amico di Riccardo I d'Inghilterra, fratello della madre. Nominato dallo zio nel 1196 conte di Poitou, prese parte alla guerra che Riccardo condusse contro la Francia.\nNel marzo 1198, dopo la morte nel 1197 dell'imperatore Enrico VI, i principi dell'Impero elessero - a maggioranza - nuovo re Filippo duca di Svevia, di parte ghibellina, nel segno della continuit\u00e0 della dinastia Hohenstaufen. I principi che si opponevano a questa dinastia, invece, su iniziativa di Riccardo d'Inghilterra, decisero di eleggere un membro della fazione guelfa. Godeva del diritto di precedenza Enrico di Brunswick, conte palatino. Ma poich\u00e9 era al momento impegnato in una crociata, la scelta cadde su Ottone, suo fratello minore. Il 9 giugno 1198 fu quindi eletto a Colonia re di Germania (\"Rex Romanorum\") dai principi guelfi del basso Reno; l'incoronazione ebbe luogo ad Aquisgrana il 12 luglio e fu celebrata da Adolfo, arcivescovo di Colonia, sebbene con insegne regali posticce, dato che quelle autentiche erano ancora in mano agli Hohenstaufen. Ma il valore simbolico dell'incoronazione era garantito dal fatto che solo l'arcivescovo di Colonia era autorizzato a incoronare il re dei Romani.\nL'elezione di Ottone coinvolgeva l'impero nel conflitto tra Inghilterra e Francia, dal momento che Filippo di Svevia era alleato di Filippo II di Francia e Ottone era sostenuto da Riccardo I e, dopo la sua morte nel 1199, da suo fratello Giovanni.\nPapa Innocenzo III, determinato a impedire l'unificazione del Regno di Sicilia (destinato a Federico di Svevia) e del Sacro Romano Impero sotto un unico monarca, colse l'occasione per adoperare la sua influenza. Pertanto il pontefice favor\u00ec Ottone, la cui famiglia si era sempre opposta alla casa di Hohenstaufen: questi sembrava in effetti disposto a soddisfare tutte le richieste papali. Approfittando della situazione incerta in cui si trovava l'Impero, Innocenzo riusc\u00ec anche a scacciare i signori feudali imperiali da Ancona, Spoleto e Perugia, che erano stati insediati dall'imperatore Enrico VI. Nello stesso tempo, Innocenzo incoraggi\u00f2 le citt\u00e0 della Toscana a formare una lega (la Lega di San Genesio) contro gli interessi imperiali in Italia. Nel 1201 Innocenzo annunciava che Ottone era riconosciuto come l'unico legittimo re: in cambio, Ottone prometteva di sostenere il Papa nei suoi interessi in Italia. Ottone ebbe cos\u00ec anche il sostegno di Ottocaro I, re di Boemia, che si era prima schierato con Filippo di Svevia, e del re danese Valdemaro II.\nMa Filippo, traendo vantaggio dal grande successo conseguito nella guerra civile, nel 1204 riusc\u00ec a farsi incoronare re, questa volta dall'arcivescovo di Colonia. E negli anni successivi, dopo la sconfitta dell'Inghilterra da parte della Francia, la situazione peggiorava per la causa di Ottone che perdeva il sostegno finanziario dell'Inghilterra. Molti dei suoi alleati cos\u00ec passarono dalla parte di Filippo, tra cui lo stesso fratello di Ottone, Enrico. Ottone fu persino sconfitto e ferito in battaglia da Filippo il 27 luglio 1206, nei pressi di Wassenberg, e di conseguenza perse anche l'appoggio del papa, che cominci\u00f2 a pensare di favorire il vincitore apparente nel conflitto. Ottone fu costretto a ritirarsi nei suoi possedimenti vicino a Braunschweig, lasciando Filippo praticamente incontrastato re di Germania. A questo punto il papa Innocenzo III costrinse le due parti in conflitto a venire a trattative: nell'incontro di Colonia, Filippo propose a Ottone, in cambio della rinuncia alla sua pretesa al trono, la mano della figlia Beatrice, insieme al Ducato di Svevia e a una dote enorme. Ottone rifiut\u00f2 e, appena la guerra civile era di nuovo sul punto di ricominciare, Filippo venne assassinato da Ottone VIII di Baviera l'8 giugno 1208.\nLa corona imperiale e la scomunica.\nMorto Filippo di Svevia, Ottone giunse ad un accordo con i ghibellini Staufer, fidanzandosi con Beatrice, la figlia di Filippo; in una elezione a Francoforte l'11 novembre 1208, egli ottenne il sostegno di tutti i principi elettori. Ai legati papali di Innocenzo III garant\u00ec il suo sostegno alla Chiesa, promettendo di riportare allo Stato Pontificio tutti quei territori che aveva avuto sotto Ludovico il Pio, quindi la Marca di Ancona, il Ducato di Spoleto, l'ex Esarcato di Ravenna e la Pentapoli; assicur\u00f2 anche il papa di non avere mire sul Regno di Sicilia, che i pontefici consideravano loro stato vassallo. Si impegn\u00f2 persino a rispettare le prerogative papali nelle elezioni dei vescovi tedeschi e a riconsegnare alla Chiesa tutti i redditi di sedi vacanti che erano confluiti nel tesoro imperiale. Poi si diresse verso il sud, via Verona, Modena e Bologna, e alla fine arriv\u00f2 a Milano dove ricevette la Corona Ferrea e il titolo di re d'Italia nella basilica di Sant'Ambrogio. Infine giunse a Viterbo, dove incontr\u00f2 il 4 ottobre 1209 il pontefice Innocenzo III, il quale, dopo averlo accompagnato a Roma, lo incoron\u00f2 nella Basilica di San Pietro Imperatore del Sacro Romano Impero il 21 ottobre 1209. Ma a Roma scoppi\u00f2 una rivolta, che costrinse Ottone ad abbandonare precipitosamente la citt\u00e0.\nDopo aver lasciato Roma, Ottone si era diretto inizialmente verso nord raggiungendo Pisa (20 novembre): qui presto si convinse, probabilmente consigliato da Pietro da Celano e Diopoldo, conte di Acerra, ad abbandonare le sue promesse fatte al papa e a ristabilire il potere imperiale in Italia. Immediatamente sbaragli\u00f2 le truppe pontificie da Ancona a Spoleto e restaur\u00f2 il territorio come feudo imperiale. Chiese poi al giovane re di Sicilia Federico che facesse omaggio per i ducati di Calabria e Puglia, e quando Federico rifiut\u00f2 di comparire, Ottone dichiar\u00f2 gli stessi feudi confiscati. Ottone infine marci\u00f2 su Roma e ordin\u00f2 a Innocenzo III di annullare il Concordato di Worms e di riconoscere il diritto alla corona imperiale per la nomina di tutti i benefici vacanti. Innocenzo III, infuriato per il voltafaccia, il 18 novembre 1210 scomunic\u00f2 Ottone, il quale per tutta risposta avanz\u00f2 le sue truppe imperiali verso il Regno di Sicilia.\nIl declino e la fine.\nMa nel frattempo la nobilt\u00e0 tedesca stava cambiando opinione su Ottone, il quale sprecava il suo tempo in Italia, ottusamente impegnato in una gara di supremazia contro il papa, invece di preoccuparsi di difendere le province settentrionali dell'impero gi\u00e0 invase da Valdemaro II di Danimarca. Cos\u00ec, mentre Ottone era in Italia meridionale, diversi principi dell'impero, tra cui gli arcivescovi di Magonza e di Magdeburgo, su iniziativa del re Filippo II di Francia e con il consenso del papa, alla Dieta di Norimberga nel 1211 scelsero come re dei Romani il giovane rampollo della casa di Svevia, Federico Hohenstaufen.\nOttone decise di affrontare la situazione e si precipit\u00f2 in Germania, dove per\u00f2 la maggior parte dei principi tedeschi e dei vescovi si erano irrimediabilmente rivoltati contro di lui. Spos\u00f2 Beatrice di Svevia, che per\u00f2 mor\u00ec un mese dopo. Invi\u00f2 degli ambasciatori al Concilio Lateranense, implorando la rimessione della scomunica, perch\u00e9 affermava di essersi pentito dei suoi delitti e si dichiarava disponibile a obbedire al Papa in tutte le cose; ma Innocenzo III lo aveva gi\u00e0 deposto e aveva designato il suo successore, Federico, il quale - dopo aver evitato gli uomini di Ottone che stavano a guardia dei valichi alpini - era rapidamente arrivato a Costanza e l\u00ec veniva incoronato re di Germania il 9 dicembre 1212.\nL'ultima possibilit\u00e0 per Ottone era l'alleanza con la corona inglese: il sostegno che Filippo II di Francia stava dando a Federico costringeva re Giovanni Senzaterra a schierarsi con suo nipote Ottone. Inoltre, in seguito alla distruzione della flotta francese da parte degli inglesi (1213), Ottone - unendosi a Giovanni nei preparativi per l'invasione della Francia - confidava di ottenere un successo utile a rafforzare il proprio prestigio e ad annientare l'ascesa di Federico.\nNel febbraio 1214, mentre Giovanni avanzava lungo la Loira, Ottone avrebbe dovuto fare un attacco simultaneo delle Fiandre, insieme al conte di Fiandra. Ma i tre eserciti non riuscirono a coordinare i loro sforzi in maniera efficace e Giovanni, deluso nella sua speranza di una facile vittoria e ricacciato da Roche-au-Moine, si rifugi\u00f2 a La Rochelle. Il 27 luglio 1214 gli eserciti contrapposti improvvisamente scoprirono di essere molto vicini l'uno all'altro, sulle rive di un piccolo affluente del fiume Lys, (presso Lilla), e si scontrarono nella battaglia di Bouvines, che fu persa da Ottone proprio quando fu portato fuori dal campo dal suo cavallo ferito e terrorizzato, costringendo i suoi uomini ad abbandonare il terreno. Si dice che Filippo II abbia inviato a Federico l'aquila imperiale che Ottone aveva lasciato a terra sul campo di battaglia.\nOttone fu nuovamente costretto a ritirarsi nei propri feudi sassoni vicino a Brunswick e ad abdicare al trono imperiale nel 1215.\nMor\u00ec per una malattia nel castello di Harzburg il 19 maggio 1218. \u00c8 sepolto nella cattedrale di Braunschweig.\nMatrimoni e figli.\nOttone si spos\u00f2 due volte:\nNon ebbe figli n\u00e9 da Beatrice di Svevia n\u00e9 da Maria di Brabante."}
{"id": "118456", "revid": "125473580", "url": "https://it.wikipedia.org/wiki?curid=118456", "title": "Francesco Paolantoni", "text": "Biografia.\nNato a Napoli da padre marchigiano e madre napoletana, a met\u00e0 degli anni settanta si iscrive alla Scuola d'arte drammatica del Circolo artistico di Napoli e in seguito recita per oltre un decennio in varie compagnie teatrali. Nel 1986 insieme a Stefano Sarcinelli porta in scena allo Zelig di Milano lo spettacolo \"Fame, saranno nessuno\" e si classifica primo al festival di Grottamare \"Cabaret amore mio\". In seguito partecipa come attore e collabora ai testi nella commedia scritta, diretta e prodotta da Vincenzo Salemme \"La gente vuole ridere;\" sempre con Salemme, scrive e interpreta \"Killer\". Con Giobbe Covatta interpreta \"Io e lui,\" altra commedia di Salemme, e realizza da solo \"The School of the Art of De Lollis\".\nNel frattempo appare anche in diverse trasmissioni televisive. \u00c8 Cupido in \"Indietro tutta!\" di Renzo Arbore e poi partecipa a \"Fate il vostro gioco\", \"Banane\" e \"Tirami su\", dove conosce Giobbe Covatta ed Enzo Iacchetti, con cui collabora ad Odeon TV nelle trasmissioni \"Telemeno\" e \"Sportacus\". La consacrazione arriva a met\u00e0 degli anni novanta grazie ai vari personaggi presentati nella trasmissione condotta dalla Gialappa's Band \"Mai dire Gol\", con le partecipazioni a \"Quelli che il calcio\" nelle edizioni condotte da Fabio Fazio e a \"L'ottavo nano\" della banda Dandini-Guzzanti.\nIl debutto cinematografico risale al 1985 con \"Blues metropolitano\" di Salvatore Piscicelli poi seguono \"Fatalit\u00e0\" (1991) di Nin\u00ec Grassia con Nino D'Angelo, poi \"L'amore molesto\" (1995) di Mario Martone, \"Hotel Paura\" (1996) di Renato De Maria, \"Baci e abbracci\" (1998) di Paolo Virz\u00ec, \"Terra bruciata\" (1999) di Fabio Segatori e \"Liberate i pesci!\" (2000) di Cristina Comencini. Con quest'ultimo ottiene la candidatura al Nastro d'argento come miglior attore non protagonista. Nel 2002 \u00e8 tra i protagonisti di \"Bimba\", esordio alla regia di Sabina Guzzanti. Compare inoltre in alcuni episodi della soap \"Un posto al sole\" nel ruolo di Max Peluso e dal 2016 \u00e8 spesso ospite di \"Stasera tutto \u00e8 possibile.\"\nNel 2020 partecipa come concorrente alla decima edizione di \"Tale e quale show\". L\u2019anno seguente viene chiamato a duettare con Biagio Izzo alla terza puntata nelle vesti di uno dei Righeira e alla settima come Dimartino.\nNello stesso anno pubblica il libro \"Mungi da me,\" edito da Edizioni MEA."}
{"id": "118457", "revid": "118541217", "url": "https://it.wikipedia.org/wiki?curid=118457", "title": "Circuitazione", "text": "In matematica, la circuitazione o circolazione di un campo vettoriale formula_1 nel punto formula_2 di una curva formula_3 \u00e8 il prodotto scalare:\nformula_4\ndove formula_5 \u00e8 lo spostamento infinitesimo di formula_2 lungo formula_3 e formula_8 l'angolo che il campo forma con formula_3. Questa definizione prende anche il nome di \"circuitazione elementare\".\nPer circuitazione o circolazione relativa alla curva formula_3 si intende l'integrale curvilineo di formula_11 esteso ad formula_3:\nCambiando il verso di percorrenza di formula_3, la circuitazione cambia di segno.\nCircuitazione lungo percorsi chiusi.\nDi particolare interesse \u00e8 la circuitazione lungo percorsi chiusi, utilizzata specialmente in fisica. Ad esempio, un campo vettoriale \u00e8 conservativo se e solo se la sua circuitazione lungo ogni linea chiusa \u00e8 nulla.\nPer il teorema del rotore, un caso particolare del teorema di Stokes, la circuitazione di formula_15 lungo una linea chiusa formula_16 \u00e8 data da:\ndove il termine a destra \u00e8 l'integrale di superficie del rotore formula_18 di formula_19 esteso alla superficie formula_20 delimitata da formula_16.\nIl campo elettrostatico \u00e8 un importante esempio di campo di forze conservativo generato nello spazio dalla presenza di cariche elettriche stazionarie (nel tempo e nella posizione). Se invece abbiamo un campo elettromotore, cio\u00e8 con un passaggio di corrente stazionaria, la circuitazione \u00e8 pari alla forza elettromotrice indotta."}
{"id": "118459", "revid": "124169174", "url": "https://it.wikipedia.org/wiki?curid=118459", "title": "Gloria (fenomeno ottico)", "text": "Una gloria \u00e8 un fenomeno ottico prodotto dalla luce riflessa verso la sua fonte da una nuvola di goccioline d'acqua di dimensioni uniformi. Pi\u00f9 concretamente, essa \u00e8 un'illusione di un enorme ingrandimento dell'ombra proiettata dall'osservatore, quando il Sole \u00e8 basso, sulla superficie delle nuvole che circondano una montagna su cui l'osservatore si trova. Solitamente \u00e8 caratterizzata dalla presenza di una corona luminescente intorno al capo o comunque alla parte pi\u00f9 alta della figura.\nL'apparente ingrandimento che l'osservatore percepisce \u00e8 un'illusione causata dal fatto che la superficie delle nuvole relativamente vicine viene giudicata alla stessa distanza degli oggetti al suolo visibili negli squarci tra le nubi, in realt\u00e0 molto pi\u00f9 lontani.\nDescrizione.\nSi tratta di un fenomeno di rara osservabilit\u00e0: poich\u00e9 \u00e8 visibile in direzione opposta a quella del Sole, si osserva pi\u00f9 comunemente quando si \u00e8 in volo, con la gloria che circonda l'ombra proiettata dall'aeroplano sulle nuvole. Essa pu\u00f2 avere uno o multipli anelli colorati. La dimensione angolare \u00e8 molto minore di quella di un arcobaleno, circa da 5\u00b0 a 20\u00b0, a seconda della dimensione delle goccioline.\nStoria.\nUno dei primi fenomeni di cui si ha attestazione in occidente risale al 1736, sulle Ande, in Per\u00f9, riportato da una spedizione francese guidata da Charles Marie de La Condamine e Pierre Bouguer descritto anche in seguito da Johann Esaias Silberschlag nel 1780.\nUn nome storico di questo fenomeno \u00e8 \"Spettro di Brocken\" o \"Arco di Brocken\". Il nome deriva dal monte Brocken, la pi\u00f9 alta vetta della catena dell'Harz, in Germania. Poich\u00e9 la vetta \u00e8 sopra il livello delle nuvole e la zona \u00e8 spesso nebbiosa, le condizioni per cui un'ombra viene proiettata su uno strato di nuvole viene relativamente favorita. L'apparizione di ombre giganti che sembrano muoversi da sole a causa del movimento dello strato di nubi (questo movimento \u00e8 un'altra parte della definizione di Spettro di Brocken) e che sono circondate da una gloria pu\u00f2 aver contribuito alla reputazione dei monti dell'Harz come rifugio per streghe e spiriti maligni.\nNel \"Faust\" di Goethe il Brocken viene chiamato \"Blocksberg\" ed \u00e8 il luogo del sabba delle streghe nella Notte di Valpurga.\nIl fisico Charles Thomson Rees Wilson vide una gloria mentre lavorava come osservatore temporaneo alla stazione meteorologica Ben Nevis. Ispirato dalla visione impressionante decise di costruire un apparecchio per creare nuvole in laboratorio cos\u00ec da poter creare glorie sintetiche su piccola scala. Il suo lavoro port\u00f2 direttamente alla costruzione della camera a nebbia, un apparato per individuare le radiazioni ionizzanti.\nIn Cina questo fenomeno viene chiamato \"Luce di Buddha\" (\u4f5b\u5149). Veniva spesso osservato su alte montagne coperte di nubi, come lo Huang shan e il Monte Emei; registrazioni di questo fenomeno sul Monte Emei risalgono al 63 d.C.\nPoich\u00e9 l'aureola colorata circonda sempre l'ombra dell'osservatore, era spesso considerata indice di illuminazione personale dell'osservatore associata al Buddha o a qualcosa di divino, fino a quando la scienza moderna spieg\u00f2 l'ottica che sta dietro al fenomeno."}
{"id": "118461", "revid": "1924342", "url": "https://it.wikipedia.org/wiki?curid=118461", "title": "Gloria", "text": ""}
{"id": "118462", "revid": "287204", "url": "https://it.wikipedia.org/wiki?curid=118462", "title": "Gloria (brano musicale)", "text": ""}
{"id": "118463", "revid": "289247", "url": "https://it.wikipedia.org/wiki?curid=118463", "title": "Corrado V di Svevia", "text": ""}
{"id": "118464", "revid": "106908", "url": "https://it.wikipedia.org/wiki?curid=118464", "title": "Corradino", "text": ""}
{"id": "118467", "revid": "1318658", "url": "https://it.wikipedia.org/wiki?curid=118467", "title": "Fiat Tipo", "text": "La Fiat Tipo \u00e8 un'autovettura appartenente al segmento C prodotta dalla casa automobilistica italiana FIAT dal 1988 al 1995.\nProgettata nel periodo in cui amministratore delegato della FIAT era Vittorio Ghidella, si presentava come l'erede della Fiat Ritmo; il progetto interno la identificava come \"Tipo Due\", per indicare una collocazione a met\u00e0 strada tra la \"Tipo Uno\" (Fiat Uno) e la \"Tipo Tre\" (Fiat Tempra). Il numero del modello \u00e8 \"160\".\nLa Fiat Tipo \u00e8 stata Auto dell'anno nel 1989 per le sue innovazioni tecnologiche.\nStoria.\nFu presentata al pubblico il 26 gennaio 1988, ma le prime immagini definitive furono svelate in anteprima dalla stampa specializzata fin dall'estate del 1987. In tutte e dieci le versioni in cui fu prodotta, venne assemblata nello stabilimento Fiat di Cassino, capace di consentire la produzione di mille vetture al giorno attraverso una tecnologia allo stato dell'arte dell'epoca per macchinari di lavorazione e materiali usati per la costruzione delle auto. Soltanto dal 1989 al 1990 pochi esemplari sono stati prodotti anche nello Stabilimento Alfa Romeo di Pomigliano d'Arco per garantire un adeguato livello occupazionale. Gli esemplari per il mercato sudamericano sono stati invece prodotti nello stabilimento di Betim, in Brasile.\nDopo una prima rivisitazione meccanica ed estetica, principalmente nel frontale e negli interni nel marzo 1993, quando vengono introdotte molte migliorie soprattutto sotto il profilo della sicurezza automobilistica, nella tarda estate del 1995 la Tipo \u00e8 stata sostituita dalla Fiat Bravo/Brava (realizzate su un'evoluzione del pianale della Tipo denominato Pianale Fiat C) rimanendo in produzione per poco tempo ancora solo per il mercato brasiliano.\nNel 2015, la Fiat ha presentato un nuovo modello denominato Tipo, che \u00e8 per\u00f2 del tutto autonomo rispetto all'auto degli anni '90.\nCaratteristiche.\nLa Tipo \u00e8 stata la prima Fiat di grande serie ad adottare la carrozzeria completamente zincata. Fra i punti di forza della Tipo vi erano la versatilit\u00e0 di impiego, lo spazio interno in rapporto alle dimensioni esterne, ed un'impostazione stilistica semplice ed allo stesso tempo molto innovativa per l'epoca, caratterizzata dalla presenza di linee slanciate, dall'ampia vetratura e da altri particolari legati ad esigenze di tipo funzionale.\nA tal proposito, degno di nota \u00e8 il portellone posteriore, realizzato in vetroresina per poterlo sagomare a piacimento, molto arrotondato per i tempi e con conseguente diminuzione di peso; il cui disegno, assieme agli smussi degli spigoli e alle rotondit\u00e0 (vedi montante parabrezza che curva verso il tetto senza fare angolo) contribuisce all'efficienza aerodinamica della vettura. Nella classica conformazione berlina a 5 porte la Tipo aveva l'abitacolo pi\u00f9 ampio della sua classe ed un capiente bagagliaio (350\u00a0dm3), e, soprattutto, una migliore qualit\u00e0 di costruzione e una forma ben differente dallo stile europeo offerto dalle dirette concorrenti del periodo.\nIl progetto della Tipo, con il suo innovativo telaio modulare, ha dato la sua base ad altri modelli del Gruppo Fiat, come la Fiat Tempra e Coup\u00e9, la Lancia Dedra e Delta seconda serie e le Alfa Romeo 155, 145, 146, Spider e GTV (916), ed ancora altri con modifiche pi\u00f9 pesanti (Alfa Romeo 156, Alfa Romeo 147, Lancia Lybra). Il pianale \u00e8 stato apprezzato per la buona rigidit\u00e0 sicch\u00e9 la vettura, rispetto alla Ritmo, offriva maggiore stabilit\u00e0 e qualit\u00e0 stradali superiori. Anche il cambio venne ampiamente elogiato, per la manovrabilit\u00e0 molto migliorata rispetto a tutti gli altri modelli FIAT in produzione.\nPrima serie (01/1988 - 03/1993).\nLa Fiat Tipo inizialmente fu offerta con 3 motorizzazioni benzina e 2 Diesel; il 1.1 FIRE, il 1.4 e il 1.6 benzina avevano alimentazione a carburatore. Il 1.4 e il 1.6 dal settembre 1991 sono diventati a iniezione elettronica (i.e.) e dal 1992 anche catalizzati, visto che la normativa prevedeva il catalizzatore obbligatorio per tutte le vetture di nuova immatricolazione a partire dal 1\u00ba gennaio 1993. Le motorizzazioni a gasolio comprendevano un 1.7 diesel aspirato e un 1.9 diesel con turbo e intercooler da 92 cavalli e 186\u00a0Nm di coppia disponibili gi\u00e0 a 2400 giri. Questo motore era uno dei pi\u00f9 potenti della categoria: per questo motivo la Turbodiesel, denominata fino al 1991 \"T.ds\", era presentata dalla Fiat come la versione pi\u00f9 sportiva della gamma Tipo; era inoltre l'unica versione che montava il paraurti anteriore a bocca ampia e l'unica a poter montare i fendinebbia a richiesta (che per le altre versioni, almeno inizialmente, non erano previsti, una vera stranezza Fiat che ha relegato questo accessorio solo al paraurti pi\u00f9 sportivo). La T.ds era, almeno nel primo periodo di commercializzazione, l'unica versione che poteva montare, a richiesta, l'ABS a quattro canali.\nNel 1989 fu proposta anche la motorizzazione 1.8 i.e. ad iniezione elettronica multipoint, con doppio albero a camme in testa e testata a quattro valvole per cilindro da 136 cavalli. Questa motorizzazione andava ad equipaggiare la versione sportiva della gamma Tipo, la \"i.e. 16v\": inoltre fu disponibile, col vestito della i.e. 16v, anche la versione speciale \"T.ds X\" . L'anno seguente, nel 1990, si aggiunsero anche la versione ad otto valvole del 1.8 i.e. (110 cavalli) ed il 2.0 i.e. ad otto valvole, sempre bialbero e con iniezione elettronica multipoint da 113 cavalli. In quello stesso anno debuttarono inoltre la 1.9 diesel con 65\u00a0CV (disponibile nella sola versione DGT), la \"Selecta\", equipaggiata con il cambio CVT a variazione continua dei rapporti e motorizzata dal 1.4 e dal 1.6, e delle versioni Granturismo, dall'allestimento pi\u00f9 sportivo, disponibile nelle versioni 1.8 e 2.0 8v e T.ds. Abbiamo poi l'introduzione dell'AGT, cio\u00e8 una DGT con strumentazione analogica (ovviamente sulla targhetta sul parafango c'era la scritta AGT), per accontentare la clientela pi\u00f9 tradizionalista che non gradiva la strumentazione digitale ma non voleva passare alle scarne versioni Base per avere la classica strumentazione a lancette, oltre ad essere meno completa sulle stesse.\nIl 1991 fu invece l'anno della 2.0 i.e. 16v, meglio nota come \"Sedicivalvole\" o \"Duemilasedici\", nuova versione sportiva della gamma che ereditava interamente la veste estetica della i.e. 16v, ad eccezione del volante, della calandra e dei cerchi in lega.\nSotto il profilo della sicurezza la Tipo era dotata fin dall'origine di poggiatesta anteriori, cinture di sicurezza anteriori e posteriori, barre antintrusione nelle porte anteriori, longheroni del motore a deformazione programmata e ABS (a due o quattro canali) a richiesta su quasi tutte le versioni e di serie sulla 2.0 16v.\nAl lancio sul mercato, la Tipo era disponibile in due allestimenti, \"Base\" e \"Digit\"; tuttavia, per evitare problemi con Citro\u00ebn, che in listino aveva una versione della Citro\u00ebn BX chiamata Digit, la Fiat scelse di cambiare la denominazione dell'allestimento della propria media in \"DGT\". Per quello che riguardava le dotazioni, gi\u00e0 dalla versione Base erano offerti di serie accessori come tergilunotto, lunotto termico, tergicristalli a quattro velocit\u00e0, predisposizione audio e fari alogeni. Le versioni DGT aggiungevano a queste dotazioni alzacristalli elettrici anteriori, chiusura centralizzata, volante regolabile in altezza, interni pi\u00f9 rifiniti ed in velluto, parte inferiore dei paraurti verniciata in tinta con la carrozzeria e frecce anteriori bianche. Caratteristica di questo allestimento era la strumentazione digitale a cristalli liquidi con regolazione dell'illuminazione e pannello di controllo. La T.ds era anch'essa basata sull'allestimento DGT, rispetto al quale montava in pi\u00f9 i freni a tamburo posteriori maggiorati ed il servosterzo.\nNel 1991 ci fu un aggiornamento della gamma, con l'eliminazione della motorizzazione Fire 1.1; gli allestimenti divennero \"Base\" (immutato rispetto al 1988), \"S\" (simile all'AGT ma con la strumentazione semplificata della Base), \"SX\" (analogo alle DGT ma con la possibilit\u00e0 di scegliere senza sovrapprezzo se equipaggiare la propria vettura con la strumentazione analogica o con quella digitale) e \"GT\" (identico alle SX e riservato alle motorizzazioni pi\u00f9 potenti). Tutte le versioni riportavano ora l'indicazione della cilindrata sul portellone posteriore.\nAllestimenti.\nGli allestimenti e la dotazione di serie della Fiat Tipo Prima Serie (1988-1993):\nLe versioni speciali della Fiat Tipo Prima Serie:\nOptional per tutte le versioni erano: cristalli atermici, condizionatore, servosterzo, tettuccio apribile manuale o elettrico, specchietto supplementare esterno destro, specchietto supplementare esterno destro regolabile elettricamente ed entrambi con resistenza per lo sbrinamento, regolazione sedile guida in altezza, sedile guida riscaldato, sedile posteriore sdoppiato, pneumatici ribassati 165/65 R14 (di serie 165/70 R13), tergifari, vernice metallizzata, cinture posteriori con arrotolatore.\nSeconda serie (04/1993 - 10/1995).\nNella primavera del 1993 fu messa in vendita la seconda serie della Tipo che condivideva parte dei motori con la serie precedente, per\u00f2 aggiornati e rivisti in ossequio alla normativa anti-inquinamento Euro I. La nuova Tipo introduceva nuove finiture, particolarmente curate negli allestimenti superiori come la HSD, e nuovi interni, con una plancia pi\u00f9 arrotondata e i pannelli porta della Fiat Tempra. All'esterno furono adottati fari e calandra arrotondati e pi\u00f9 sottili; la calandra aveva il logo Fiat di dimensioni ridotte sulla parte superiore ed una presa d'aria su quella inferiore.\nLa nuova Tipo fu rivista principalmente sotto il punto di vista della sicurezza automobilistica, con l'adozione di nuove barre anti-intrusione nelle porte, pi\u00f9 robuste e con doppio elemento tubolare di acciaio altoresistenziale, e di una cellula dell'abitacolo irrobustita attraverso rinforzi nei montanti anteriori e centrali, nei longheroni sottoporta e nella paratia tra vano motore e abitacolo. Inoltre erano presenti volante ad assorbimento d'urto a quattro razze in materiale morbido ed ergonomico, plancia in plastica con schiumatura interna per una maggiore protezione in caso di urti. Disponibili come optional per tutti i modelli e di serie su alcuni: Airbag, pretensionatori cinture anteriori, e ABS con quattro freni a disco.\nOltre alla sola versione 5 porte commercializzata finora, venne introdotta la versione tre porte, pi\u00f9 sportiva e con le cornici lato finestrino nere lucide di serie, Tutte le versioni 3 porte, indipendentemente dall'allestimento, disponevano di alzacristalli elettrici.\nLa sicurezza della Tipo fu curata maggiormente nel 1994 con l'introduzione dell'allestimento \"HSD\" (\"High Safety Drive\"), che comprendeva ABS a quattro canali, airbag lato guida, pretensionatori per le cinture di sicurezza anteriori, poggiatesta posteriori, correttore dell'assetto dei fari ed Interruttore inerziale.\nAllestimenti.\nGli allestimenti della Fiat Tipo Seconda serie (1993-1995):\nNel 1994 \u00e8 introdotto l'allestimento speciale \"Mania\" che si differenzia per le coppe ruota specifiche, per le barre portatutto sul tetto e per l'autoradio di serie.\nGli allestimenti SX, SLX, GT, e 16V potevano avere come optional: Airbag (di serie su HSD e disponibile anche su S), antifurto volumetrico, tetto apribile elettrico ad apertura completa sia a scorrimento che basculante in cristallo oscurato e con palpebra parasole, aria condizionata, sedili regolabili in altezza, regolazione lombare e bracciolo centrale(di serie su SLX), sedili sdoppiabili 60/40,correttore assetto fari, retrovisori elettrici termici (di serie su 16V), lavafari a scomparsa con getti telescopici a pressione, ABS, sedili in pelle, e per la 16V e la GT sedili in pelle sportivi Recaro con bordo anteriore del cuscino regolabile\nUtilizzo da parte delle forze dell'ordine.\nLe forze di polizia italiane hanno utilizzato la Tipo come auto di servizio sin dai primi anni novanta. In particolare la Polizia di Stato ha utilizzato la Tipo fino a met\u00e0 anni duemila, sia come volante sia come auto destinata a servizi di altro genere. Anche Carabinieri, Guardia di Finanza, Corpo Forestale dello Stato e Vigili del Fuoco hanno avuto in dotazione le Tipo, destinate ai servizi di trasporto degli Ufficiali e come servizi ordinari di routine; il loro colore era solitamente Blu Ministeriale mentre era rossa per i VVF."}
{"id": "118468", "revid": "125715972", "url": "https://it.wikipedia.org/wiki?curid=118468", "title": "Scandal (gruppo musicale statunitense)", "text": "Scandal \u00e8 un gruppo musicale degli anni ottanta, guidato da Patty Smyth. Le due hit pi\u00f9 grandi della band furono \"Goodbye to You\" (1982) e \"The Warrior\" (1984).\nStoria.\nGli Scandal si formarono a New York City nel 1981 grazie al chitarrista Zachary (detto \"Zach\" o \"Zack\") Smith. Gli altri membri furono il bassista Ivan Elias, il chitarrista Keith Mack, il tastierista Benjy King, e la vocalista Patty Smyth.\nLa leggenda vuole che ottennero il contratto discografico con la Columbia Records grazie ad un videoclip autoprodotto a basso budget del brano Love's Got a Line on You nel quale il secondo chitarrista era un giovane e sconosciuto Jon Bon Jovi, il quale per\u00f2 non faceva parte del gruppo.\nLa loro prima incisione fu un gran successo specialmente per la loro casa discografica, che ancor oggi lo annovera come l'EP che ha venduto pi\u00f9 copie nella storia della Columbia.\nIl secondo lavoro non fu da meno: l'album \"The Warrior\" totalizz\u00f2 in breve un venduto superiore al milione di dischi.\nIl gruppo dopo un fortunato periodo durante il quale partecipo' come \"opening act\" a praticamente tutti i concerti dei \"Big\" della costa est nordamericana, si sciolse nel 1985 quando la carismatica Patty Smyth lascio' per dedicarsi alla carriera solista.\nGli Scandal si riunirono per \"Bands Reunited\" di VH1 e fecero una serie di concerti sulla costa dell'est che il 9 febbraio 2005, culminarono in uno show all'Irving Plaza nella propria citt\u00e0 di nascita, New York City."}
{"id": "118469", "revid": "767487", "url": "https://it.wikipedia.org/wiki?curid=118469", "title": "Aaron Carter", "text": "Il fratello maggiore, Nick, fa parte dei Backstreet Boys, mentre la sorella gemella, Angel Carter, \u00e8 una modella. Aaron canta e scrive brani rap, romantici e hip-hop. Suona vari strumenti: il pianoforte, la batteria, la chitarra e il sassofono. Pratica lo sport e il ballo: infatti ha inventato molte delle coreografie delle proprie esibizioni, spesso a carattere sportivo.\nBiografia.\nAaron \u00e8 nato e cresciuto a Tampa, Florida. La famiglia era originaria di New York, dove nacque suo fratello Nick. Aaron oltre a suo fratello maggiore Nick e la gemella Angel, ha altre due sorelle, Bobbie Jean Carter e Leslie Carter (morta la notte del 30 gennaio 2012 all'et\u00e0 di 25 anni). Ha anche una sorellastra di nome Ginger, nata dal primo matrimonio di suo padre, e un fratellastro, Kanden, nato nel 2005. Ha anche un'altra sorellastra, Taelyn, figlia della nuova moglie di suo padre.\nCarriera musicale.\nInizi\u00f2 la sua carriera musicale all'et\u00e0 di sette anni, trascorrendo due anni come cantante del gruppo musicale \"Dead End\" dalla quale si dissoci\u00f2 per incomprensioni riguardante lo stile musicale. Aveva nove anni quando fece la sua prima apparizione pubblica cantando \"Crush On You\" e aprendo cos\u00ec il concerto dei Backstreet Boys a Berlino nel marzo 1997. La performance fu seguita da un contratto record, e nell'autunno del 1997 Aaron pubblic\u00f2 la canzone come singolo, seguito poi dal suo primo omonimo album Aaron Carter.\nL'album seguente, \"Aaron's Party (Come Get It)\", pubblicato il 26 settembre 2000, fu realizzato negli Stati Uniti sotto l'etichetta Jive. L'album riscosse un notevole successo a livello mondiale e ricevette tre dischi di platino e uno d'oro per le 3.5 milioni di copie vendute, di cui 1.5 milione solo negli Stati Uniti e .\n\"Aaron's Party\" fu accompagnato da un DVD contenente video musicali, uscito il 10 ottobre 2000, e da un DVD Live, pubblicato il 31 luglio 2001. Nel luglio del 2000 sua madre pubblic\u00f2 anche un libro per i fans di Aaron Carter, \"The Little Prince of Pop\", contenente la sua biografia. All'et\u00e0 di 13 anni, Aaron registr\u00f2 l'album \"Oh Aaron\", pubblicato poi il 7 agosto 2001, che si apre con un duetto insieme al fratello Nick. \"Oh Aaron\" fu accompagnato anch'esso da un omonimo DVD, uscito il 26 marzo successivo, che conteneva un suo recente concerto svoltosi a Baton Rouge in Louisiana, interviste e video musicali. La casa costruttrice di giocattoli \"Play Along Toys\" cre\u00f2 anche una bambola rappresentante Aaron Carter in occasione dell'uscita dell'album.\nIl lavoro successivo fu \"Another Earthquake\", pubblicato il 3 settembre 2002 che ha rappresentato una lieve svolta nel genere musicale, orientato verso il pop rock e il rap. L'album conteneva la canzone dal tema patriottico \"America A O\" e la romantica \"Do You Remember\". \"Most Requested Hits\", il suo primo greatest hits, fu pubblicato il 3 novembre del 2003 e conteneva, oltre alle sue hit, anche il singolo di traino \"One Better\". Aaron pubblic\u00f2 un nuovo singolo \"Saturday Night\" il 22 marzo 2005 e lo promosse durante il suo \"Remix Tour\" dell'estate 2005.\nLa canzone \u00e8 anche contenuta nella colonna sonora del film \"Pop Star\". Ha collaborato anche a molte altre colonne sonore, come quella di \"Pok\u00e9mon: The First Movie\" (1999), \"Rugrats In Paris: The Movie\" (2000), Jimmy Neutron: Ragazzo genio (2001), e \"Pretty Princess\" (2001). Durante il reality show House of Carters, che racconta le vicende della sua famiglia, \u00e8 al lavoro sul suo album inizialmente atteso per la met\u00e0 del 2007 ma ancora non pubblicato. Aaron e Nick hanno fondato la loro casa discografica personale chiamata \"Carter Bros\".\nA inizio 2016 pubblica il singolo \"Fool's Gold\" che ottiene un buon successo negli Usa. Questa canzone entra poi a far parte dell'EP \"L\u00f8ve\" pubblicato l'anno dopo, da cui viene estratto un altro singolo, \"Sooner or Later\".\nCarriera cinematografica.\nAaron ha intrapreso anche la carriera di attore. Le sue apparizioni in televisione includono i telefilm come \"Lizzie McGuire\", \"Sabrina, vita da strega\", e \"Settimo cielo\". Nell'aprile 2001 Aaron debutt\u00f2 a Broadway in \"Seussical the Musical\" di Lynn Ahrens e Stephen Flaherty, con la parte di \"JoJo the Who.\"\nAaron ottenne nel 2004 una piccola parte nella commedia \"Il mio grasso grosso amico Albert\". Il suo primo vero ruolo importante fu per\u00f2 nel film \"Popstar\" (2005) la quale storia \u00e8 ispirata alla sua vera vita. Ha inoltre interpretato il ruolo di un pilota di motocross nel film \"Supercross\" (2005). Aaron e altri membri della sua famiglia hanno creato un reality show \"House of Carters\", trasmesso negli Stati Uniti per la prima volta nell'autunno 2006, dove i fratelli Carter vivono nella stessa casa.\nVita privata.\nNell'agosto 2017 fa coming out come bisessuale attraverso un messaggio su twitter in cui dichiara di aver compreso sino all'et\u00e0 di 13 anni di essere attratto anche dai ragazzi.\nDa settembre 2018 ha una relazione con la pittrice russa naturalizzata statunitense Lina Valentina."}
{"id": "118471", "revid": "1748167", "url": "https://it.wikipedia.org/wiki?curid=118471", "title": "Voghera", "text": "Voghera (\"Vughera\" in dialetto oltrepadano, anticamente \"Forum Iulii Iriensium\") \u00e8 un comune italiano di abitanti della provincia di Pavia in Lombardia. Terzo comune della provincia per popolazione, dopo Pavia e Vigevano, mentre risulta il secondo come superficie, dopo Vigevano, \u00e8 il centro principale dell'Oltrep\u00f2 Pavese e rappresenta un importante nodo ferroviario e stradale dell'Italia nord-occidentale nonch\u00e9 un rinomato centro vinicolo e industriale. Il santo patrono della citt\u00e0 \u00e8 San Bovo.\nGeografia fisica.\nTerritorio.\nIl territorio di Voghera \u00e8 situato nella parte sud-occidentale della Lombardia, a sud del fiume Po. Sorge sulle rive del torrente Staffora nel lembo iniziale della pianura padana, a pochi chilometri dall'inizio della prima fascia collinare appenninica.\nLa casa comunale \u00e8 situata a 96 metri sul livello del mare. Le quote dei punti pi\u00f9 basso e pi\u00f9 alto del territorio comunale sono rispettivamente 71 e 125\u00a0m s.l.m.\nLa citt\u00e0 \u00e8 lambita a nord dal 45\u00ba parallelo, che \u00e8 segnalato da un cartellone che sovrasta le due carreggiate dell'autostrada A21 Torino-Piacenza, nei pressi di Voghera.\nIl rischio sismico risulta basso: il comune \u00e8 stato infatti classificato come \u00abzona 3\u00bb (\u00absismicit\u00e0 bassa\u00bb).\nClima.\nSecondo la classificazione climatica il centro abitato \u00e8 situato in \"zona E\", 2685 GG.\nIl clima del territorio vogherese, analogamente al resto della Val Padana, presenta peculiarit\u00e0 riconducibili all'area continentale: le estati sono molto calde e caratterizzate dal fenomeno dell'afa mentre invece gli inverni sono spesso freddi. Durante il semestre invernale possono presentarsi alcuni giorni di nebbia, anche se il fenomeno \u00e8 meno frequente rispetto al passato. Stando alla media calcolata nel trentennio 1961-1990, il mese pi\u00f9 freddo (gennaio) registra una temperatura media di 0,3\u00a0\u00b0C, mentre quello pi\u00f9 caldo (luglio) +23,1\u00a0\u00b0C. Le precipitazioni medie annue si aggirano tra i 650 e i 700\u00a0mm, con picco in autunno.\nIl 27 giugno 2019 la stazione meteo di Voghera Ponte Rosso registra una temperatura massima anomala di 39,8\u00a0\u00b0C. \nStoria.\nI primi insediamenti sul territorio ora occupato da Voghera risalgono al Neolitico e sono dovuti, probabilmente, al clima mite e alla presenza di corsi d'acqua. L'antica Voghera viene riconosciuta nella romana \"Iria\", erede di un precedente villaggio abitato da popolazioni iberiche, celtiche e da Liguri Iriati (da cui ebbe origine il toponimo). Nel corso degli anni \u00e8 probabile che l'insediamento venne ripetutamente devastato dal passaggio di vari eserciti, tra i quali quelli di Magno Massimo (387 d.C.), di Attila (452), dei Burgundi e dei Rugi (fine IV secolo), e pi\u00f9 volte ricostruito.\nAlla fine del VI secolo Iria ritorna ad essere un villaggio, un \u201cvicus\u201d per l'appunto, ed \u00e8 in questo periodo che il nome si modifica, dando origine a quello attuale: \u201cVicus Iriae\u201d poi volgarizzato in \u201cVicus Eira\u201d e quindi \u201cViqueria\u201d. L'unica citazione di Voghera nei secoli bui risale al monaco Giona di Bobbio: egli narra che il monaco bobbiese \"Meroveo\", mandato dall'abate di Bobbio Sant'Attala a Tortona, scopr\u00ec un tempio ancora officiato da pagani in fitte boscaglie presso \"Vicus Iriae\". Il borgo medioevale viene edificato sui resti dell'antica colonia romana. Alcuni storici non concordano sull'identificazione di Voghera con l'antica citt\u00e0 di Iria ma sostengono che quest'ultima si identifichi con il vicino abitato di Castelnuovo Scrivia il quale in et\u00e0 romana godeva di maggiore importanza rispetto a Voghera che allora era un semplice vicus.\nDurante il VII e l'VIII secolo il nucleo urbano, a causa dei benefici della vicinanza della capitale longobarda (Pavia), si sviluppa sul vecchio \u201ccastrum\u201d e vede sorgere le prime opere di fortificazione. La sua principale fonte di irrigazione \u00e8 data dal torrente Staffora (da \u201cstat foras\u201d, cos\u00ec denominato per il suo continuo straripare o pi\u00f9 probabilmente dal longobardo \"staffil\", cippo di confine, per la sua sorgente sul monte Chiappo, cippo di confine tra varie regioni) e dalla sua derivazione, il canale Lagozzo che serve ad alimentare i nove mulini presenti nel borgo.\nNel 774 i Franchi di Carlo Magno travolsero dopo due secoli di regno i Longobardi, costituendo l'Impero carolingio.\nIl re Berengario I assegn\u00f2 la giurisdizione su Voghera al vescovo di Tortona, staccandola da quella di Bobbio, anche se entrambe facevano parte della marca Obertenga (Liguria orientale).\n\u00c8 in questo periodo che il borgo di Viqueria, oltre a divenire un centro di intensi scambi commerciali, sede di mercati settimanali e di almeno due fiere annuali, vede accrescere la sua importanza come luogo di transito e di sosta per i pellegrini diretti in Terra Santa e a Roma. Ne sono prova la presenza di molti ospedali, di ricoveri per viandanti e la morte di San Bovo, avvenuta nel 986 di ritorno da un pellegrinaggio a Roma. Per Voghera transitava la via del sale lombarda controllata dai Malaspina, percorsa da colonne di muli che partendo da Pavia percorrendo la valle Staffora raggiungevano Genova attraverso il passo del Giov\u00e0 e il monte Antola.\nNel 1164 Voghera fu definitivamente assoggettata, per diploma di Federico Barbarossa, alla giurisdizione del comune di Pavia.\nSotto il regno di Arrigo VI (figlio del Barbarossa) il borgo si emancipa dal potere vescovile, aumentando cos\u00ec la sua autonomia. Comprova un'ulteriore possibilit\u00e0 di autonomia il documento pergamenaceo dato in Pavia il 26 giugno 1271 (conservato presso l'Archivio storico del comune di Voghera), dal quale risulta che il comune di Pavia ha venduto alla comunit\u00e0 di Voghera il diritto di eleggersi il podest\u00e0 (ed i consoli di giustizia), con decorrenza dal 1\u00ba gennaio 1272, con riserva di riscattare tale diritto.\nDal 1358 Voghera passa sotto il dominio dei Visconti; fa eccezione il periodo maggio 1363-luglio 1364, nel quale viene occupata dal marchese di Monferrato. Nel 1361 i Visconti fortificano il borgo, circondandolo di mura e fossato e dando inizio alla costruzione del castello, con imposizione ai comuni di Casteggio, Broni, Casei, Montebello Della Battaglia, Rovescala, Nazzano, Oliva, Pietra, Fortunago, Montalto, Mondondone, Santa Giuletta, Gerola e Sale di contribuire all'esecuzione di quelle opere.\nInfeudata nel 1436 da Filippo Maria Visconti alla famiglia Dal Verme conti di Bobbio e di Voghera, e poi dal 1516 marchesato di Bobbio; essa rimane terra del Ducato di Milano anche con gli Sforza e con Filippo II re di Spagna (1598). Con il decadere della sovranit\u00e0 spagnola passa sotto quella austriaca fino al 1743 quando, in forza del trattato di Worms (1743), entra a far parte del Regno di Sardegna, sotto Carlo Emanuele III, che eleva nel 1748 Voghera a capoluogo della provincia vogherese comprendente parte dell'Oltrep\u00f2 e il Siccomario, provincia che rester\u00e0 tale dal 1748 fino al 1859.\nL'8 giugno 1770, con Patente Reale 112 \u2013 reg. 43 \u2013, il Re di Sardegna, riordinando amministrativamente lo Stato, eleva Voghera da borgo a citt\u00e0. Con l'occupazione francese (1796) Voghera, come capoluogo di circondario, appartiene prima al dipartimento di Marengo e poi a quello di Genova. Il 22 giugno 1815, a seguito della restaurazione sabauda, ritorna al Piemonte e riacquista il rango di capoluogo di Provincia.\nIl XIX secolo, anche a seguito del grande aumento demografico, vede necessaria ed urgente la stesura di un piano regolatore (1835), la progettazione di opere di abbellimento e di ornato che permettono l'ampliamento, il rinnovamento e l'ammodernamento della citt\u00e0. Pertanto vengono abbattute le mura (1821-1830) sul cui tracciato si costruisce l'attuale circonvallazione interna. Nel 1858 viene inaugurata la stazione ferroviaria. L'anno successivo, al termine della seconda guerra di indipendenza, Voghera, insieme con le limitrofe province di Lomellina e di Bobbio, entra a far parte, come circondario, della nuova Provincia di Pavia.\nLa citt\u00e0, a causa della sua posizione all'incrocio tra le direttrici Milano-Genova e Torino-Bologna, \u00e8 duramente colpita dai bombardamenti alleati durante la seconda guerra mondiale. Voghera \u00e8 anche un importante centro della Resistenza al nazifascismo e al termine del conflitto tre vogheresi, caduti per la libert\u00e0, vengono insigniti della medaglia d'oro al valor militare. Nel dopoguerra Voghera vive un nuovo sviluppo architettonico e demografico, si rinnova e si arricchisce di grandi opere strutturali e viarie. Il 31 maggio 1962 la stazione cittadina \u00e8 teatro di un grave incidente ferroviario nel quale perdono la vita 63 persone.\nNel corso del secondo Novecento il nome della citt\u00e0 \u00e8 diventato noto in tutta Italia grazie alla locuzione arbasiniana \"casalinga di Voghera\".\nStemma.\nIl Comune di Voghera, secondo la ricostruzione del Conte Antonio Cavagna Sangiuliani, al tempo della Dieta di Roncaglia, mostrando fedelt\u00e0 all\u2019imperatore Federico Barbarossa, assunse a proprio stemma l\u2019aquila imperiale in campo dorato con sbarre bianche e nere e, secondo altre fonti anche rosse con l\u2019iscrizione che termina con le parole: Signo Sacrati Imperii Durabit Viqueria tempore longo si sciet vivere cauta. \nTuttavia, negli anni trenta del Novecento vi furono apportate delle modifiche:\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 12,3% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nLe scuole d'infanzia, le scuole primarie e le scuole secondarie di primo grado cittadine sono raggruppate in due istituti comprensivi.\nEsistono poi quattro istituti di istruzione secondaria di secondo grado:\nL'Universit\u00e0 degli Studi di Pavia ha aperto a Voghera un Centro di Medicina dello Sport. Inoltre, nell'ambito dei corsi interfacolt\u00e0 in Scienze Motorie, ha attivato in citt\u00e0 sia un Corso di Laurea triennale in Educazione Fisica e Tecnica Sportiva che un Corso di Laurea magistrale in Scienze e Tecniche dello Sport.\nBiblioteche.\nLa Biblioteca Civica \"Ricottiana\" si trova in parte degli spazi della dismessa Caserma Vittorio Emanuele II. Al piano terra si trova l'emeroteca; ai piani superiori, oltre agli uffici amministrativi, ci sono una sala di consultazione, la sala per i prestiti e la ludoteca con uno spazio destinato alle letture per i pi\u00f9 piccoli.\nMusica.\nVoghera \u00e8 la citt\u00e0 di origine dei Mandolin' Brothers, gruppo musicale Roots-rock che si ispira alla tradizione statunitense.\nVoghera \u00e8 la citt\u00e0 di origine di Fabrizio Poggi, cantautore e armonicista italiano, noto nel panorama blues italiano e internazionale, nominato ai Grammy Awards 2018.\nRadio e giornali.\nRadio Voghera, fondata nel dicembre del 1975, trasmette a 87,9 - 96.2 - 101,9 e 105\u00a0MHz e in streaming online.\nDal 1980 \u00e8 affiancata da Radio Voghera Musica Italiana (FM 100,9\u00a0MHz).\nIn citt\u00e0 sono presenti la redazione locale de la Provincia Pavese, \"Il Giornale di Voghera\", settimanale d'informazione e di opinione iriense, il periodico free-press \"Il Giornale dell'Oltrepo\" e il portale on line \"Occhio Pavese\" free press per il tempo libero, news, intrattenimento\nCinema e teatri.\nIl cinema teatro \"Arlecchino\", inaugurato dalla Societ\u00e0 Operaia di Mutuo Soccorso (S.O.M.S) nel 1914 come Teatro Cinema Popolare, \u00e8 l'unica sala cinematografica ancora attiva in citt\u00e0. Oltre alla proiezione di film, ha curato la stagione teatrale \"A porte aperte\" per conto del Comune.\nIn passato erano attivi anche il \"\"Cinema Roma\", in via Agostino Depretis, e il \"Cinema Galvani\"\", situato nel tratto orientale della via Emilia.\nDa anni si attende la riapertura del Teatro Sociale, costruito tra il 1842 e il 1845 su progetto dell'architetto torinese Gioacchino Dell'Isola.\nFiere e Mercati.\nTutti gli anni, dalla fine del XIV secolo, \u00e8 organizzata in citt\u00e0 la Fiera dell'Ascensione, comunemente chiamata, da vogheresi e non, \"la Sensia\".\nOgni marted\u00ec e venerd\u00ec, invece, si tiene il tradizionale mercato nella centrale Piazza Duomo.\nEconomia.\nArtigianato.\nSono molto diffuse e rinomate la produzione artigianale di attrezzi agricoli e la lavorazione del metallo.\nInfrastrutture e trasporti.\nStrade.\nLa citt\u00e0 \u00e8 attraversata dalla Strada statale 10 Padana Inferiore ed \u00e8 origine della Strada provinciale 461 del Passo del Penice. Nel territorio comunale si trova il casello autostradale di Voghera, sull'Autostrada A21 Torino-Piacenza-Brescia.\nFerrovie.\nLa stazione di Voghera funge da localit\u00e0 nodo per la ferrovia Milano-Genova e la ferrovia Alessandria-Piacenza ed \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia e da collegamenti a lunga percorrenza operati da Trenitalia.\nTra il 1883 e il 1931 Voghera fu anche servita da due linee tranviarie extraurbane a vapore, dirette a Stradella (1883-1931) e a Rivanazzano e Salice Terme (1891-1929).\nDal 1931 al 1966 la citt\u00e0 era capolinea della Ferrovia Voghera-Varzi sul cui tracciato della linea ferroviaria dismessa fino a Rivanazzano, \u00e8 stata realizzata una pista ciclabile.\nMobilit\u00e0 urbana.\nIn citt\u00e0 sono attivi servizi automobilistici urbani e analoghi collegamenti interurbani gestiti dalla societ\u00e0 Autoguidovie.\nAmministrazione.\nSindaco: Paola Garlaschelli, eletta sindaco ad ottobre 2020\nSegue un elenco delle amministrazioni locali dalla Liberazione ad oggi.\nGemellaggi.\nVoghera \u00e8 gemellata con:\nSport.\nLa maggior rappresentante del calcio cittadino \u00e8 stata, fino al fallimento nell'estate 2013, l'Associazione Calcio Voghera, che vantava un passato fra i professionisti avendo militato in Serie C2 negli anni ottanta e novanta. Oggi il calcio vogherese \u00e8 rappresentato dall'Associazione Sportiva Dilettantistica OltrepoVoghera, che milita nel campionato di Eccellenza. La squadra disputa le partite ufficiali presso lo Stadio Comunale, dedicato al pugile Giovanni Parisi.\nTra le principali strutture sportive cittadine ci sono un palazzetto dello sport da 1800 posti (\"Palaoltrep\u00f2\"); il centro natatorio comunale \"Riccardo Dagradi\" che, con due vasche interne e tre esterne, ospita gli allenamenti dell'ASD Iria Pallanuoto; la palestra dell'Associazione Pugilistica Voghera, in cui si allen\u00f2 il campione olimpico e campione del mondo Giovanni Parisi; il \"\"Campo Giovani\", sede della Societ\u00e0 Atletica Iriense; il \"Centro Adolescere\"\", sede di una polisportiva attiva nel settore della pallavolo.\nDiverse associazioni sportive, principalmente di calcetto e tennis, varie palestre di arti marziali, l'associazione ASD Rugby Voghera e lo Sci Club arricchiscono il patrimonio sportivo vogherese.\nVoghera \u00e8 stata sede di partenza di tre tappe del Giro d'Italia (1956, 1977 e 1989), per una volta arrivo di tappa (1979) ed \u00e8 inclusa nel percorso della classica Milano-Sanremo."}
{"id": "118472", "revid": "1632387", "url": "https://it.wikipedia.org/wiki?curid=118472", "title": "Demiurgo", "text": "Il demiurgo, figura filosofica e al tempo stesso mitologica, \u00e8 un essere divino, dotato di capacit\u00e0 generatrice, descritto la prima volta da Platone nel \"Timeo\". Il termine greco da lui usato \u00e8 \u03b4\u03b7\u03bc\u03b9\u03bf\u03c5\u03c1\u03b3\u03cc\u03c2 (\"d\u0113miurg\u00f2s\", 'lavoratore pubblico'), composto di \u03b4\u03ae\u03bc\u03b9\u03bf\u03c2 (\"d\u00e8mios\", 'del popolo') ed \u1f14\u03c1\u03b3\u03bf\u03bd (\"\u00e8rgon\", 'lavoro', 'opera').\nIl Demiurgo nel mito.\nLa figura del Demiurgo, senza il quale \u00ab\u00e8 impossibile che ogni cosa abbia nascimento\u00bb, non \u00e8 propriamente un dio generatore come quello cristiano, ma piuttosto ordinatore: egli d\u00e0 il soffio vitale a una materia informe e ingenerata che preesiste a lui. Per questo fu definito da Celso come un \u00absemidio\u00bb.\nFu descritto all'inizio da Platone soltanto come ipotesi cosmologica che ha carattere verosimile, cio\u00e8 in forma di mito, di cui egli si serviva come in altri casi per descrivere in modo intuitivo e narrativo, anzich\u00e9 con una rigorosa argomentazione dimostrativa, un aspetto del suo pensiero particolarmente difficile da illustrare e comprendere.\n\u00abArtefice e padre dell'universo\u00bb, il Demiurgo \u00e8 nel mito platonico una forza ordinatrice, imitatrice, plasmatrice, che vivifica la materia, dandole una forma, un ordine, e soprattutto un\"Anima Mundi\".\nFunzione filosofica.\nSul piano filosofico il Demiurgo corrisponde alla necessit\u00e0 di introdurre un principio unitario in grado di giustificare e superare il rigido dualismo, teorizzato da Platone, fra il mondo delle idee e la realt\u00e0 sensibile.\nQuesto divino artigiano rappresenta quindi il mediatore tra la dimensione intellegibile e la materia, dualismo altrimenti inscindibile. Il demiurgo \u00e8 infatti l'intelligenza che progetta il mondo, guardando alle idee come modello e usando la materia (o \"chora\") come strumento.\nLe idee platoniche sono eterne, necessarie e precedono ogni origine temporale. Esse sono l'oggetto della vera intellezione in quanto \"pura forma\". Sono dunque esenti da generazione e corruzione, a differenza del mondo sensibile che \u00e8 al contrario generato e corruttibile. Il mondo sensibile, soggetto al divenire e generato, deve necessariamente discendere da un principio, giacch\u00e9 non vi \u00e8 generazione senza una causa. Il Demiurgo, essendo legato imprescindibilmente all'idea di Bene, non pu\u00f2 che creare il migliore dei mondi possibili. Pur avendo come modelli eterni le idee iperuraniche, il Demiurgo \u00e8 legato alla \"minorit\u00e0 ontologica\" del mondo sensibile. Il Demiurgo quindi non crea affatto \"ex nihilo\" (dal nulla), ma \u00e8 costretto ad operare trasmettendo la forma ideale ad una materia preesistente.\nNell'antica Grecia, tuttavia, il termine \"demiurgo\" si riferiva anche ai lavoratori liberi, agli artigiani che vivevano liberamente dei frutti del loro lavoro. L'utilizzo dell'analogia tra la figura cosmogonica del Demiurgo e quella dell'artigiano \u00e8 presto detta: il Demiurgo, come un artigiano, trasmette il modello ideale ad una materia gi\u00e0 esistente, e possiede, oltre che carattere intellettuale, anche competenze tecniche.\nIl Demiurgo nello gnosticismo.\nGran parte delle sette gnostiche teorizzavano che il mondo fosse stato creato non da Dio, ma da eoni.\nGli eoni, in molti sistemi gnostici, rappresentano le varie emanazioni del dio primo, noto anche come \"l'Uno\", la \"Monade\", \"Aion Teleos\" (l\"Eone Perfetto\"), \"Bythos\" (greco per Profondit\u00e0), \"Proarkhe\" (greco per \"Prima dell'Inizio\"), \"Arkhe\" (\"Inizio\"). Questo primo essere \u00e8 anch'esso un eone e contiene in s\u00e9 un altro essere noto come \"Ennoia\" (\"Pensiero\"), o \"Charis\" (\"Grazia\"), o \"Sige\" (\"Silenzio\"). L'essere perfetto, in seguito, concepisce il secondo ed il terzo eone: il maschio \"Caen\" (\"Potere\") e la femmina \"Akhana\" (\"Verit\u00e0\", \"Amore\").\nQuando un eone chiamato Sophia eman\u00f2 senza il contributo del suo eone partner, il risultato fu il Demiurgo, o mezzo-creatore (nei testi gnostici a volte chiamato \"Yaldabaoth\", o \"Rex Mundi\" per i catari), una creatura che non sarebbe mai dovuta esistere. Questa creatura, non appartenente al \"Pleroma\", cre\u00f2 tutto il mondo materiale, ma Sophia riusc\u00ec ad infondere nella materia la sua scintilla divina (\"pneuma\"), salvando cos\u00ec il creato e l'umanit\u00e0 dal Demiurgo.\nAnche il \"vangelo di Giuda\" (un apocrifo, non inserito nei vangeli canonici e quindi non presente nella Bibbia) recentemente scoperto, tradotto e poi acquistato dalla National Geographic Society, menziona gli eoni e parla degli insegnamenti di Ges\u00f9 al loro riguardo. In un passo di tale vangelo, Ges\u00f9 deride i discepoli che pregano l'entit\u00e0 che loro credono essere il vero Dio, ma che \u00e8 in realt\u00e0 il malvagio Demiurgo.\nGli gnostici ofiti veneravano il serpente, perch\u00e9 era stato mandato da Sophia (o era lei stessa in sue sembianze) per indurre gli uomini a nutrirsi del frutto della conoscenza proibito dal Demiurgo, al fine di far loro acquisire la \"gnosis\" di cui avevano bisogno per svegliarsi dai suoi inganni.\nIl demiurgo nelle altre religioni.\nLa figura del demiurgo, quanto divinit\u00e0 archetipica creatrice, \u00e8 presente in molte altre religioni del mondo. Ad esempio la popolazione dei Semang nella penisola della Malacca considera come demiurgo la divinit\u00e0 Pl\u0113. Presso alcune popolazioni bantu il demiurgo \u00e8 Unkulunkulu. Tra gli indiani Tlingit il Corvo assurge a questo ruolo, mentre tra gli indiani Tupi prende il nome di Tamosci."}
{"id": "118473", "revid": "125570179", "url": "https://it.wikipedia.org/wiki?curid=118473", "title": "Katia Bellillo", "text": "Carriera politica.\nAttivit\u00e0 nel territorio.\nSi \u00e8 laureata in Pedagogia presso la facolt\u00e0 di Magistero dell'Universit\u00e0 degli Studi di Perugia ed ha conseguito il diploma della scuola diretta a fini speciali per assistenti sociali presso la facolt\u00e0 di Scienze politiche del medesimo ateneo, orientando i suoi interessi soprattutto sulla mediazione familiare.\nNel 1976 fu eletta consigliere regionale dell'Umbria per due legislature (fino al 1985) nelle liste del PCI, in cui ricopr\u00ec la carica di vicepresidente del Consiglio regionale (dal 1983 al 1985). \u00c8 stata Presidente della Consulta della Regione Umbria per le Pari Opportunit\u00e0 fra uomo e donna dal 1977 al 1987.\nNel 1979 ha avuto la delega dall\u2019assessore alla sanit\u00e0 per presiedere il comitato per le celebrazioni dell\u2019Anno internazionale del bambino. Nel 1981 ha coordinato il comitato istituito dalla Regione dell\u2019Umbria per le celebrazioni dell\u2019Anno Internazionale delle persone portatrici di Handicap, promosso dall\u2019ONU. In quella occasione ha contribuito a costituire la prima cooperativa di servizio e lavoro per l\u2019inserimento di persone con problemi psichiatrici, della quale fu poi presidente.\n\u00c8 stata poi consigliere comunale a Perugia, dove fu componente del consiglio di amministrazione dell'ASP, l'azienda dei trasporti pubblici della provincia di Perugia, e membro del comitato di gestione dell'USL.\nGiunse ad essere vicepresidente della Giunta provinciale di Perugia ed assessore con delega alla programmazione faunistica, servizi sociali, istruzione, cultura, sport e tempo libero, pari opportunit\u00e0, in cui ha sperimentato nel 1997 il primo progetto di telelavoro in una pubblica amministrazione. Contemporaneamente, fece aprire il primo servizio pubblico di mediazione familiare\nAttivit\u00e0 ministeriale e parlamentare.\nNell'ottobre 1998 partecipa alla scissione interna a Rifondazione Comunista, entrando a far parte del nuovo Partito dei Comunisti Italiani, che garantiva il suo appoggio all'Ulivo. Poche settimane dopo viene chiamata a far parte del primo Governo D'Alema, per essere poi riconfermata nel secondo, ricoprendo in entrambi i governi l'incarico di Ministra per gli affari regionali. Nel successivo Governo Amato, invece, fu Ministra per le pari opportunit\u00e0. \nAlle elezioni politiche del 2001 viene eletta alla Camera dei deputati nel collegio uninominale di Orvieto: nella legislatura era membro della XIV Commissione Politiche Europee e membro della segreteria Nazionale del PdCI come responsabile del Dipartimento Diritti Civili. Celebre in questo periodo fu lo scontro fisico avuto con la onorevole Alessandra Mussolini nella trasmissione \"Porta a Porta\", dove il conduttore Bruno Vespa non riusc\u00ec a fermare la loro ira, con la Mussolini che sferr\u00f2 un calcio col tacco nelle zone basse dell'allora ministra, la quale la frust\u00f2 col microfono che aveva indosso. Interdetti rimasero gli ospiti, tra cui Vittorio Sgarbi ed Alba Antonella Parietti. La trasmissione fu quindi interrotta.\nAlle elezioni politiche del 2006 \u00e8 rieletta alla Camera dei deputati con il PdCI, restando in carica fino al termine della legislatura nel 2008.\nDopo l'esperienza parlamentare.\nDopo la sconfitta elettorale de La Sinistra l'Arcobaleno nelle elezioni politiche del 2008, espresse molte critiche alla linea della maggioranza del suo partito, guidata dal segretario Oliviero Diliberto, denunciandone la deriva identitaria e settaria. Si \u00e8 fatta, cos\u00ec, promotrice, nell'ambito del V congresso del PdCI, della mozione congressuale \"Una necessit\u00e0 per il paese: unire la sinistra\" alternativa a quella del Segretario. Tale mozione, sottoscritta tra gli altri dall'europarlamentare Umberto Guidoni, e sostenuta dal 10% del Comitato Centrale del PdCI propone la necessit\u00e0 di creare un partito unico e di massa della sinistra, prendendo atto della sconfitta storica e degli errori commessi. Si sostiene, inoltre, la necessit\u00e0 di un nuovo centrosinistra, che veda protagoniste la sinistra e il PD, con cui, pur mantenendo salde le critiche alla deriva centrista del suo segretario Veltroni, bisogna dialogare e confrontarsi per lanciare la sfida alle destre per il governo del paese.\nInfatti, secondo la mozione, la sinistra deve porsi il problema del governo. Questo non significa, per\u00f2, debba stare per forza al governo, ma che deve porsi come forza in grado di governare e di portare delle proposte e delle politiche di alternativa concrete e credibili. La mozione ottiene circa il 5% dei voti degli iscritti. In polemica con la linea politica uscita vincente dal congresso gli appartenenti all'area Unire la Sinistra rifiutano di entrare nel Comitato Centrale e nella Direzione Nazionale del PdCI e in seguito fuoriescono dal Partito partecipando nel 2009 alla nascita di Sinistra Ecologia e Libert\u00e0.\nKatia Bellillo uscir\u00e0 gi\u00e0 nella prima met\u00e0 del 2010 dalla formazione di Vendola ed aderisce in seguito al Partito della Rifondazione Comunista, di cui fa parte per alcuni anni.\nAlle elezioni amministrative del 2019 si candida a sindaco di Perugia, sostenuta da una coalizione di sinistra, piazzandosi al quarto posto con l'1,77%.\nAltre attivit\u00e0.\n\u00c8 anche presidente e fondatrice dell'Associazione Ossigeno Onlus (che ha come scopo la denuncia e la cancellazione delle discriminazioni, per la laicit\u00e0, l'uguaglianza e la pluralit\u00e0). Il suo impegno \u00e8 caratterizzato dalla difesa della laicit\u00e0 dello Stato e dal riconoscimento di ogni identit\u00e0 sessuale, tanto che da Ministra ha dato la sua adesione piena al Gay pride internazionale del 2000 tenutosi a Roma. L'associazione Ossigeno Onlus \u00e8 anche attiva sul fronte della lotta contro la violenza di genere e la promozione della \"cultura del Rispetto\". Il 9 luglio 2007 \u00e8 nato il Comitato dell'Umbria di questa associazione. Nel febbraio del 2011 l'Associazione Ossigeno Onlus si \u00e8 sciolta.\nTra le altre attivit\u00e0 di Bellillo, c'\u00e8 il suo impegno a sostegno del pugilato femminile (\u00e8 stata consigliere della Federazione Pugilistica Italiana) e a sostegno dell'attivit\u00e0 venatoria (ella stessa \u00e8 cacciatrice).\nNel 2010 pubblica \"Riprendiamoci Pechino, la lunga marcia dell\u2019altra met\u00e0 del cielo\", edito da Gruppo Albatros Il Filo, in cui racconta la marcia delle donne verso la loro emancipazione, attraverso le varie tappe delle conferenze delle Nazioni Unite sulle donne, fornendone una lettura politica dal punto di vista di chi vi ha partecipato."}
{"id": "118475", "revid": "9", "url": "https://it.wikipedia.org/wiki?curid=118475", "title": "Fiume Arno", "text": ""}
{"id": "118477", "revid": "1318658", "url": "https://it.wikipedia.org/wiki?curid=118477", "title": "Zanzibar", "text": "Zanzibar (pron. , tradizionalmente ) \u00e8 una regione semi-autonoma della Tanzania, geograficamente corrispondente all'arcipelago omonimo, composto da due isole principali, Unguja e Pemba, e numerose isole minori. Lo Zanzibar e la parte continentale della Tanzania (allora Tanganica) si unirono solo nel 1964, poco tempo dopo la rivoluzione di Zanzibar; in precedenza, lo Zanzibar era un soggetto politico distinto: prima un sultanato, poi un protettorato britannico e infine, brevemente, una monarchia costituzionale.\nIl nome Zanzibar (\u0632\u0646\u06af\u0628\u0627\u0631) deriva molto probabilmente dal persiano \"zanj\", con cui i persiani indicavano i neri; \"zang-i bar\" significherebbe \"Terra dei neri\". Viene talvolta proposta un'altra etimologia, dall'arabo \"zanjab\u012bl\", che significa \"zenzero\", una delle spezie commerciate dallo Zanzibar, ma si tratta probabilmente di una paraetimologia fondata sulla sola base dell'assonanza.\nLo Zanzibar \u00e8 noto per molti motivi. A causa dell'influenza congiunta delle culture arabe, persiane e bantu, e della frenetica attivit\u00e0 commerciale che ha legato lo Zanzibar al Medio Oriente e persino all'India e alla Cina, l'arcipelago \u00e8 uno dei luoghi pi\u00f9 rappresentativi della cultura swahili, la cui lingua fu a lungo quella predominante negli scambi commerciali fra Asia e Africa, e quella che tuttora svolge il ruolo di lingua franca in gran parte dell'Africa orientale.\nIl centro storico della capitale di Zanzibar, Stone Town, ricco di testimonianze architettoniche e storiche della cultura swahili, \u00e8 stato dichiarato patrimonio dell'umanit\u00e0 UNESCO. Zanzibar fu anche un luogo centrale del commercio di schiavi a est dell'Africa, nonch\u00e9 della via delle spezie, e ancora oggi una parte significativa della sua economia si basa sulla produzione di chiodi di garofano, noce moscata, cannella, pepe e zenzero. Negli ultimi decenni il settore turistico, che sfrutta il patrimonio naturale, paesaggistico e culturale dell'isola, ha conosciuto un continuo e rapido sviluppo.\nGeografia.\nIl territorio di Zanzibar \u00e8 un arcipelago situato nell'Oceano Indiano, di fronte alla costa orientale della Tanzania, pochi gradi a sud dell'equatore. \u00c8 costituito da due isole principali, Unguja (o semplicemente \"Isola di Zanzibar\") a sud, e Pemba a nord, e da oltre quaranta isole minori, tutte considerevolmente pi\u00f9 piccole, alcune delle quali disabitate.\nLa distanza minima fra l'arcipelago e la costa continentale \u00e8 di circa 40\u00a0km e si ha nel Canale di Zanzibar, lo stretto che separa Unguja dall'entroterra, grosso modo in corrispondenza della linea immaginaria che congiunge Bagamoyo nel continente con Stone Town su Unguja. La distanza varia comunque di poco lungo tutto il Canale. Pi\u00f9 ampio \u00e8 invece il braccio di mare che separa Pemba dalla costa (Canale di Pemba). La distanza fra Unguja e Pemba \u00e8 di circa 50\u00a0km. Le isole minori dell'arcipelago (la pi\u00f9 grande delle quali \u00e8 Tumbatu), sono distribuite intorno a entrambe le isole principali.\nLe isole dell'arcipelago sono generalmente collinose, senza grandi rilievi; un tempo coperte da foresta pluviale, nel corso dei secoli sono state quasi completamente deforestate per creare terreno agricolo. Tratti di foresta originaria di dimensioni significative si trovano solo nelle tre aree naturali protette principali: la foresta di Jozani a Unguja e le foreste di Ngezi e Msitu Mkuu a Pemba.\nData la posizione quasi equatoriale, il clima dell'arcipelago \u00e8 nettamente tropicale, con temperature elevate tutto l'anno e due stagioni delle piogge, rispettivamente fra marzo e giugno (la maggiore) e fra ottobre e dicembre-gennaio (la minore).\nStoria.\nL'arcipelago, e soprattutto l'isola di Unguja, fu abitato fin dalla preistoria da popolazioni bantu provenienti dalla costa dell'Africa orientale. Intorno alla met\u00e0 del I millennio queste popolazioni erano organizzate in comunit\u00e0 agricole e, come le loro controparti sul continente, conoscevano la lavorazione del ferro; la loro organizzazione sociale rest\u00f2 per\u00f2 al livello di villaggi e di clan, e non diedero mai origine a unit\u00e0 politiche pi\u00f9 strutturate.\nIntorno alla fine del I millennio tutta l'Africa orientale fu teatro di una rapida espansione commerciale araba e persiana. Le coste dell'odierna Tanzania e dell'odierno Kenya, e la stessa Zanzibar, divennero i punti estremi di una vasta rete commerciale le cui rotte giungevano, attraverso il Medio Oriente, fino all'India e alla Cina. Nel cosiddetto periodo shirazi (dalla regione persiana di Shiraz) le civilt\u00e0 persiana e araba iniziarono a creare insediamenti stabili nella zona, che gradualmente assunsero le connotazioni di citt\u00e0-stato. Contemporaneamente, i colonizzatori si mischiarono con le popolazioni native bantu, dando origine alla cultura swahili, in cui si fondono tratti africani, mediorientali, persiani e di altre provenienze asiatiche. La stessa lingua swahili mostra chiaramente questa origine, essendo caratterizzata da una struttura grammaticale marcatamente bantu e da un vocabolario ricchissimo di termini di derivazione araba.\nAlla fine del XV secolo, l'avvento dei Portoghesi (che avevano doppiato il Capo di Buona Speranza riuscendo, primi fra gli europei, ad approdare in Africa orientale) inser\u00ec la civilt\u00e0 swahili in una nuova rete mercantile: i Portoghesi, forti di una netta superiorit\u00e0 tecnologica, occuparono le citt\u00e0 costiere dell'Africa orientale, trasformandole in punti d'appoggio della Rotta delle spezie, con l'intento di subentrare ad arabi e persiani nel controllo degli scambi commerciali fra l'Africa e l'Asia. Tuttavia, l'effetto dell'azione portoghese fu quello di far collassare il sistema commerciale che gli arabi avevano costruito. La civilt\u00e0 swahili si sottrasse progressivamente all'influenza araba.\nAlla fine del XVII secolo, il sultanato di Oman inizi\u00f2 a espandersi in Africa orientale, sostituendosi gradualmente ai portoghesi; Zanzibar divenne parte del sultanato nel 1698. Sotto il dominio omanita Zanzibar torn\u00f2 ad acquistare un importante ruolo commerciale, in particolare relativamente al traffico di avorio, spezie e soprattutto di schiavi. I pi\u00f9 ricchi e potenti mercanti di schiavi zanzibari, come Tippu Tip, disponevano di veri e propri eserciti e controllavano militarmente buona parte dell'entroterra, sino alla regione dei Grandi laghi. L'importanza dell'isola divenne tale che nel 1840 la capitale del sultanato fu spostata da Mascate all'odierna Stone Town. Nel 1861, in seguito a una lotta di successione interna alla dinastia regnante, Zanzibar e Oman si divisero, evento che port\u00f2 alla nascita del sultanato di Zanzibar.\nMentre il sultanato prosperava grazie alle piantagioni di chiodi di garofono e alla tratta di schiavi, il Regno Unito e la Germania iniziarono a intensificare la propria presenza nell'area e la stessa Zanzibar fu oggetto di contesa. Il trattato di Heligoland-Zanzibar, sancito nel 1890 fra le due potenze, assegn\u00f2 agli inglesi il controllo di Zanzibar, che divenne un protettorato britannico. Il sultano di Zanzibar rimase formalmente a capo del protettorato, ma era di fatto sottoposto ai \"visir\" (consiglieri) britannici (in seguito chiamati \"residenti\"). Gli inglesi (che avevano condotto in tutta l'Africa una imponente campagna contro la tratta) imposero al sultano l'abolizione della schiavit\u00f9. Un tentativo della dinastia omanita di imporre un sultano non gradito agli inglesi sfoci\u00f2 nella guerra anglo-zanzibariana del 1896, un rapido conflitto noto come la pi\u00f9 breve guerra della storia: si concluse con la resa del pretendente al trono dopo 45 minuti di bombardamento navale della capitale di Zanzibar da parte della marina inglese.\nZanzibar rimase sotto il controllo britannico fino al 1963, anno in cui, sotto la spinta del generale processo di decolonizzazione dell'Africa, il Regno Unito concesse l'indipendenza al sultanato, che divenne per breve tempo una monarchia costituzionale. Il 12 gennaio dell'anno successivo, la rivoluzione di Zanzibar (un altro conflitto insolitamente breve, essenzialmente conclusosi nel giro di nove ore) pose fine al sultanato e istitu\u00ec una repubblica di stampo socialista, denominata Repubblica Popolare di Zanzibar e governata dal Partito Afro-Shirazi (Afro-Shirazi Party, ASP). Nello stesso anno, il 26 aprile, l'ASP e il partito di governo del Tanganica (la parte continentale dell'odierna Tanzania), l'Unione Nazionale Africana del Tanganica (Tanganyika African National Union, TANU) fondato da Julius Nyerere, decisero di unire Zanzibar e Tanganica in una nazione unica, che il 29 ottobre prese l'odierno nome di Repubblica Unita della Tanzania. Zanzibar rimase in ogni caso, per molti versi, una realt\u00e0 distinta dalla Tanzania continentale, sia per la cultura pi\u00f9 marcatamente araba, sia perch\u00e9 l'arcipelago (e soprattutto l'isola di Unguja) rimane fra le aree pi\u00f9 sviluppate e relativamente ricche del paese. Per esempio, la televisione a colori apparve a Zanzibar nel 1973, circa vent'anni prima che nel resto del paese.\nNegli anni successivi, il rapporto fra il governo centrale della Tanzania e Zanzibar si rivel\u00f2 a tratti difficile, anche in seguito al permanere nell'arcipelago di consistenti spinte indipendentiste. Anche internamente all'arcipelago, in particolare fra le due isole principali di Unguja e Pemba, si verificarono numerosi attriti, occasionalmente sfociati in scontri violenti.\nPolitica.\nLa costituzione della Tanzania cita testualmente Zanzibar come \"una parte\" (\"a part\") della Tanzania. \u00c8 oggetto di dibattito, sia nella politica interna della Tanzania che da un punto di vista di diritto internazionale, se a Zanzibar si possa applicare la definizione di \"stato\" e di sovranit\u00e0 nazionale, e se quindi la Tanzania sia da considerarsi uno Stato federato, come la denominazione di \"Repubblica Unita\" potrebbe fare intendere. La posizione ratificata dalla corte costituzionale e confermata dal presidente della Tanzania Jakaya Kikwete in almeno un discorso ufficiale del 2008, \u00e8 che Zanzibar si debba considerare \"uno stato a livello interno, un semi-stato a livello internazionale\".\nNel sistema politico della Tanzania, Zanzibar ha un'autonomia amministrativa, con un governo proprio (formalmente chiamato Governo Rivoluzionario di Zanzibar, \"Revolutionary Government of Zanzibar\"), un proprio parlamento con mandato quinquennale (suddiviso in due camere, il Consiglio Rivoluzionario di Zanzibar, \"Revolutionary Council of Zanzibar\", e la Casa dei Rappresentanti di Zanzibar, \"House of Representatives of Zanzibar\"), un proprio presidente e anche una propria costituzione. Le elezioni per questi organi politici sono a suffragio universale (limitatamente alla popolazione di Zanzibar). Il potere decisionale del governo di Zanzibar \u00e8 comunque limitato dalla costituzione della Repubblica Unita alle \"questioni interne a Zanzibar\".\nIl partito di governo, che ha vinto sistematicamente tutte le elezioni dalla nascita della Repubblica Unita, \u00e8 il Chama Cha Mapinduzi (CCM, in swahili \"Partito della Rivoluzione\"), nato dalla fusione fra l'ASP zanzibari e il TANU del Tanganica. La linea politica del CCM, pur modificata nel tempo, mantiene tutt'oggi l'impostazione datale da \"mwalimu\" (\"maestro\") Julius Nyerere, fondatore del TANU, che rappresenta uno dei pi\u00f9 importanti e influenti esempi di socialismo africano.\nL'attuale presidente Amani Abeid Karume, figlio del primo presidente e \"padre della patria\" Abeid Karume, \u00e8 stato eletto il 29 ottobre 2000. La correttezza di queste elezioni \u00e8 stata messa in dubbio, e nel gennaio del 2001, durante un periodo di manifestazioni popolari, almeno 27 manifestanti sono stati uccisi dalla polizia.\nSuddivisione amministrativa.\nAmministrativamente, il territorio di Zanzibar \u00e8 suddiviso in un insieme di regioni e distretti. Le due isole principali, Unguja/Zanzibar e Pemba, sono suddivise rispettivamente in tre e due regioni (Zanzibar Centro-Sud, Zanzibar Nord, Zanzibar Urbana-Ovest, Pemba Nord e Pemba Sud).\nPopolazione.\nAl censimento del 2002, la popolazione di Zanzibar risultava essere di 984.625 persone. La maggioranza degli abitanti di Zanzibar \u00e8 di origine bantu, e il secondo gruppo etnico pi\u00f9 rappresentato \u00e8 quello di origine persiana noto come shirazi. La restante parte della popolazione \u00e8 principalmente di origine araba o indiana. Questi gruppi etnici non sono comunque distinti in modo netto, poich\u00e9 i matrimoni interetnici sono tradizionalmente abbastanza comuni.\nCirca i due terzi della popolazione di Zanzibar (622.459 nel 2002) vive sull'isola principale di Unguja, soprattutto nella parte occidentale. Il pi\u00f9 grande insediamento \u00e8 la citt\u00e0 di Zanzibar, che comprende la citt\u00e0 storica di Stone Town e il territorio urbano circostante (205.870 abitanti nel 2002). La seconda citt\u00e0 pi\u00f9 popolata \u00e8 Chake Chake, a Pemba (19.283 abitanti nel 2002). Tutti gli altri insediamenti sono considerevolmente pi\u00f9 piccoli, e solo alcuni possono definirsi veri e propri centri urbani, seppure di piccole dimensioni (per esempio Chaani, Bambi, Mahonda, Makunduchi in Unguja; Wete e Mkoani in Pemba) o villaggi. La maggior parte della popolazione non urbana vive di pesca o di agricoltura in piccoli rurali.\nLo stile di vita medio varia considerevolmente da Unguja a Pemba (e nelle altre isole minori) e fra le aree urbane e quelle rurali. Il reddito medio annuale \u00e8 di 250 USD, ma gran parte della popolazione vive abbondantemente sotto la soglia di povert\u00e0. Nonostante un sistema sanitario e scolastico migliore di quello di molti altri paesi africani, la mortalit\u00e0 infantile \u00e8 piuttosto elevata (83 su 1000) e un bambino su tre \u00e8 malnutrito.\nReligione.\nCirca il 97% della popolazione di Zanzibar \u00e8 di fede musulmana ibadita; il restante 3% comprende soprattutto cristiani e induisti. La percentuale di induisti era molto maggiore prima della rivoluzione del 1964, che ebbe l'effetto di indurre gran parte della popolazione di origine indiana alla fuga. Nel 1964, durante la ribellione dei Bantu contro il predominio arabo, molti arabi furono trucidati.\nLingua e cultura.\nZanzibar \u00e8 uno dei luoghi pi\u00f9 rappresentativi della cultura swahili, nata dall'incontro delle popolazioni bantu dell'Africa centro-orientale con le civilt\u00e0 del Medio Oriente e dell'Asia, e in particolare di Oman, della Persia, e dell'India. La popolazione parla prevalentemente swahili, ma anche l'inglese \u00e8 molto diffuso.\nGran parte del patrimonio architettonico, artistico e culturale di Zanzibar \u00e8 concentrato nella citt\u00e0 principale di Stone Town, dove si trovano gli antichi palazzi dei sultani (tra cui Beit el-Sahel e il Palazzo delle Meraviglie), le fortificazioni del periodo omanita, numerose moschee e altri luoghi di culto, e numerosi altri importanti esempi di architettura swahili. Stone Town \u00e8 anche la capitale del taarab, il genere musicale pi\u00f9 tradizionale della cultura swahili, che unisce testi in lingua swahili e melodie, ritmi e strumenti di ispirazione araba e indiana.\nLa cucina zanzibari \u00e8 rinomata per le sue insolite combinazioni di sapori, che riflettono il passato movimentato dell'isola e dell'arcipelago, affiancando e combinando ricette arabe, indiane ed europee, spesso modificate per adattarsi ai prodotti alimentari tipici del luogo, legati alla tradizione costiera (pesce e frutti di mare) che alla produzione agricola da esportazione (spezie, frutta tropicale).\nEconomia.\nL'arcipelago di Zanzibar \u00e8 fin dall'antichit\u00e0 un importante produttore ed esportatore di spezie, con un primato mondiale relativamente alla produzione di chiodi di garofano. A partire dagli anni settanta il crollo del prezzo delle spezie dovuto alla globalizzazione, e una cattiva gestione interna della produzione, hanno portato Zanzibar a essere quasi tagliata fuori da questo mercato, che \u00e8 oggi in gran parte appannaggio dell'Indonesia. Ciononostante, la produzione di chiodi di garofano, assieme a quella di rafia, rimane una delle voci pi\u00f9 importanti dell'economia zanzibari.\nA partire dagli anni novanta, Zanzibar ha conosciuto un rapido sviluppo del settore turistico, il cui volume d'affari \u00e8 aumentato del 16% annuo dal 1992 al 2002 ed \u00e8 tuttora in espansione. Il governo di Zanzibar ha dichiarato esplicitamente di voler rendere Zanzibar \"una delle principali destinazioni turistiche dell'Oceano Indiano\" e la Commissione per il Turismo di Zanzibar, un organo appositamente creato, si \u00e8 data l'obiettivo di valorizzare la natura esotica e la variet\u00e0 di attrazioni di Zanzibar. L'arcipelago dispone tra l'altro di lunghe spiagge tropicali e coralline, attrazioni storiche e aree naturali protette. La prossimit\u00e0 del Kenya e della Tanzania continentale, che hanno un'industria turistica gi\u00e0 ben avviata, favorisce l'afflusso di turisti anche verso Zanzibar. La posizione geografica rende anche Zanzibar uno dei \"paradisi tropicali\" pi\u00f9 accessibili agli europei.\nL'industria del turismo sta rapidamente sviluppandosi, sia nei dintorni di Stone Town, sia sulla costa orientale dell'isola; e alcune spiagge, come quella di Jambiani, hanno acquisito negli ultimi anni una grande visibilit\u00e0 e notoriet\u00e0 a livello internazionale.\nDal 1988 ha cominciato a diffondersi sia a Unguja che a Pemba la coltivazione di \"alghe rosse\" (\"Eucheuma\" spp.), importate dalle Filippine. La produzione di alghe \u00e8 destinata all'esportazione; esse vengono impiegate nell'industria alimentare (per produrre l'addensante noto come carragenina) e nell'industria dei cosmetici.\nMolte delle attivit\u00e0 economiche di Zanzibar sono danneggiate dalla carenza di infrastrutture affidabili. Per esempio, fra maggio 2008 e marzo 2010 l'isola ha subito due importanti black-out della durata complessiva di diversi mesi, con forti ripercussioni sulla gi\u00e0 fragile economia locale.\nAeroporto internazionale.\nL'aeroporto \"Abeid Amani Karume\" \u00e8 il principale aeroporto nell'arcipelago di Zanzibar, situato sull'isola di Unguja. Si trova a circa 5 chilometri a sud di Stone Town, la capitale, e ha voli per l'Africa orientale, l'Europa e il Medio Oriente.\nIn precedenza era noto come aeroporto Kisauni: \u00e8 stato ribattezzato nel 2010 in onore di Abeid Amani Karume, primo presidente dell'isola.\nIstruzione.\nNel 2000 si contavano a Zanzibar 207 scuole pubbliche e 118 private. Ci sono tre istituti universitari: la Zanzibar University, la State University of Zanzibar (SUZA) e il Chukwani College of Education. La SUZA, fondata nel 1999 con sede a Stone Town, \u00e8 l'unica universit\u00e0 pubblica. Nel 2004 contava 948 iscritti, di cui 207 di sesso femminile.\nIl sistema scolastico di Zanzibar \u00e8 regolamentato in modo diverso da quello della Tanzania continentale. La scuola dell'obbligo (gratuita) dura dieci anni anzich\u00e9 sette. Nonostante la maggiore scolarizzazione, gli studenti di Zanzibar ottengono mediamente risultati inferiori rispetto a quelli del continente nei test nazionali. Fino agli anni novanta alla scuola seguiva un periodo di servizio civile obbligatorio, oggi diventato volontario.\nZanzibar International Film Festival.\nA Zanzibar si tiene annualmente lo Zanzibar International Film Festival (ZIFF), un festival cinematografico comunemente considerato uno dei pi\u00f9 importanti eventi culturali dell'Africa orientale. Il principale centro del festival \u00e8 Stone Town, ma per l'occasione vengono anche organizzate proiezioni di film in centri urbani pi\u00f9 piccoli, inclusi centri rurali.\nFauna.\nLe isole di Zanzibar (e in particolare Unguja) erano connesse al continente durante l'ultima era glaciale, e di conseguenza la loro fauna \u00e8 strettamente correlata a quella del continente, pur con alcune differenze che riflettono il successivo isolamento. La specie endemica pi\u00f9 nota di Unguja \u00e8 il colobo rosso di Zanzibar (\"Procolobus kirkii\"), uno dei primati africani pi\u00f9 rari, con una popolazione totale stimata intorno ai 1500 esemplari, un terzo dei quali si trova nella foresta di Jozani. Differisce dai colobi continentali per pelliccia, abitudini alimentari e richiamo. Sono endemici di Unguja anche il leopardo di Zanzibar (ritenuto estinto sino ad un avvistamento nel 2017) e la genetta servalina di Zanzibar (\"Genetta servalina archeri\").\nAnche la fauna di Pemba differisce da quella del continente per via del prolungato isolamento. La specie endemica pi\u00f9 nota dell'isola \u00e8 la volpe volante di Pemba (\"Pteropus voeltzkowi\").\nLa fauna delle poche aree di foresta rimaste include una variet\u00e0 di altre specie presenti anche nel continente, come diverse specie di scimmie, cinghiali, civette e manguste e piccole antilopi. L'arcipelago \u00e8 anche caratterizzato da una ricchissima avifauna e, specialmente in alcune aree, dalla presenza di numerosissime specie di farfalle tropicali. Non ci sono animali selvatici di grandi dimensioni, n\u00e9 grandi predatori.\nClima.\nLa posizione geografica equatoriale provoca una bassa escursione termica durante l'anno solare generando temperature medie intorno ai 25\u00a0\u00b0C. Il clima a Zanzibar \u00e8 suddiviso in due stagioni principali. Due secche e due piovose. Le stagioni secche vanno da dicembre a febbraio e da giugno ad ottobre e sono le pi\u00f9 calde con temperature che raggiungono anche gli oltre 30\u00a0\u00b0C, mentre le stagioni piovose riguardano i mesi che vanno da marzo a maggio e il mese di novembre in cui i bruschi temporali, frequenti ed improvvisi caratterizzano le stagioni umide.\nSport.\nUno dei retaggi del lungo periodo di dominazione britannica di Zanzibar \u00e8 la grande popolarit\u00e0 del calcio. Zanzibar ha un proprio campionato e una propria nazionale (non riconosciuta dalla FIFA)."}
{"id": "118486", "revid": "228587", "url": "https://it.wikipedia.org/wiki?curid=118486", "title": "Benedettino", "text": ""}
{"id": "118493", "revid": "287204", "url": "https://it.wikipedia.org/wiki?curid=118493", "title": "Santissima Trinit\u00e0 (disambigua)", "text": ""}
{"id": "118494", "revid": "1123126", "url": "https://it.wikipedia.org/wiki?curid=118494", "title": "Alferio Pappacarbone", "text": "Biografia.\nNacque da una nobile famiglia longobarda nella seconda met\u00e0 del X secolo. \u00c8 considerata dubbia la notizia, ricavata da fonti tarde, circa la sua appartenenza alla nobile famiglia longobarda dei Pappacarbone, imparentata con i Principi di Salerno. Fin dalla giovent\u00f9 si era posto al servizio dei Principi longobardi che dominavano la regione fin dal secolo VII.\nAlferio, nell'anno 1002, fu inviato quale ambasciatore del suo principe presso l'imperatore Enrico II per sollecitare aiuti militari contro i Bizantini che minacciavano i confini del Principato di Salerno. Giunto alle Alpi si ammal\u00f2 gravemente e chiese ospitalit\u00e0 nel monastero di Chiusa di San Michele; fece voto che, se fosse guarito, avrebbe rinunciato alla carriera diplomatica e si sarebbe fatto religioso benedettino. Guar\u00ec e ademp\u00ec al voto vestendo l'abito di San Benedetto da Norcia, nella grande Abbazia di Cluny in Francia.\nAlferio, ottenuta la guarigione, aveva chiesto all'abate di Cluny Sant'Odilone, che era di passaggio da San Michele, di accoglierlo fra i suoi monaci.\nIn quell'ambiente Alferio fu anche consacrato sacerdote.\nDopo alcuni anni per\u00f2 il principe Guaimario III di Salerno lo richiam\u00f2 a Salerno per riformare i molti monasteri di quella citt\u00e0. Alferio si accinse all'opera ma dopo un certo tempo, sentendosi attratto da una vita di solitudine, abbandon\u00f2 segretamente Salerno e si rifugi\u00f2 nella grotta Arsicia, alle falde del monte Finestra oggi nel comune di Cava de' Tirreni. Qui, con due compagni, si diede totalmente alla preghiera, alla penitenza e al lavoro manuale.\nBen presto la fama della sua santit\u00e0 si diffuse nei paesi circostanti e cominciarono ad affluire discepoli desiderosi di seguire il suo esempio e gente di ogni ceto in cerca di consigli e di soccorso. \nSi impose allora la necessit\u00e0 di costruire un monastero sufficiente per una dozzina di religiosi. In seguito alla famosa visione dei tre raggi, tramandata dalla tradizione orale popolare, ma non confermata da documenti storici coevi, inizi\u00f2 la costruzione del monastero e della chiesa nello spazio angusto tra il fiumicello Selano e la grotta Arsicia. Sorse, cos\u00ec, la Badia di Cava che Alferio dedic\u00f2 alla Santissima Trinit\u00e0. Era l'anno 1011 secondo alcune fonti o, forse, qualche anno pi\u00f9 tardi. Comunque nell'Archivio Cavense si conserva il primo diploma di donazione del 1025, con il quale i principi di Salerno Guaimario III e Guaimario IV concedono in propriet\u00e0 al monastero, ormai in piena efficienza, la fascia terriera comprendente la Grotta Arsicia e l'ampia zona sovrastante su cui poi sorse l'attuale Corpo di Cava.\nFra i suoi discepoli si ricordano Leone, che gli succeder\u00e0 nel governo del monastero, e Desiderio di Benevento che poi divenne Abate del Monastero di Montecassino e quindi Papa col nome di Vittore III.\nMor\u00ec il 12 aprile 1050 (gioved\u00ec santo) all'et\u00e0 di 120 anni dopo aver celebrato le funzioni liturgiche, confortato da una presunta visione del Redentore che gli avrebbe preannunziato la sua morte imminente (\u201cE vorrei vedere\u201d - avrebbe risposto, secondo le fonti agiografiche, il venerando abate alla santissima visione - \u201ctengo 120 anni!\u201d). \nFu sepolto nella medesima grotta che da allora divenne il cuore della Badia."}
{"id": "118495", "revid": "729019", "url": "https://it.wikipedia.org/wiki?curid=118495", "title": "150. Panzerbrigade", "text": "La 150. Panzer-Brigade fu costituita nel novembre 1944 appositamente per l'Operazione Wacht am Rhein.\nIn seguito alla decisione di Hitler di lanciare una massiccia offensiva sul fronte occidentale dopo le sconfitte subite nell'estate 1944, venne deciso di creare un'unit\u00e0 per assicurarsi che i ponti sulla Mosa cadessero intatti in mano tedesca durante le prime fasi dell'offensiva; oltre a ci\u00f2, gli uomini di tale unit\u00e0, in uniforme americana, dovevano confondersi tra i soldati americani, compiendo atti di sabotaggio. Da quest'idea nacque la \"150. Panzerbrigade\" il cui comando fu affidato all\"SS-Sturmbannf\u00fchrer\" Otto Skorzeny. L'insieme delle operazioni di sabotaggio previste andarono sotto il nome di Operazione Greif.\nCreazione e organizzazione.\nI piani originali prevedevano una brigata forte di uomini, suddivisi in tre battaglioni ed equipaggiati con 15 carri armati, 20 autoblindo e 20 semoventi, oltre a 120 camion, 40 motociclette e 100 Jeep, tutte prede belliche; inoltre era stato previsto l'ampio uso di uniformi, equipaggiamenti e armi di provenienza anglo-statunitense. Poich\u00e9 ebbe appena pi\u00f9 di una settimana di tempo per racimolare tutto il materiale e gli uomini necessari, Skorzeny non riusc\u00ec a raggiungere il numero previsto di soldati n\u00e9 tantomeno furono trovati i mezzi: erano stati requisiti soltanto un terzo degli autocarri e delle auto richieste, una parte dei quali non era neppure operativa. Dei 15 blindati previsti era stato possibile trovarne solo due, entrambi non utilizzabili per malfunzionamenti, e tra gli otto autoblindo disponibili soltanto due erano statunitensi; oltretutto i semicingolati forniti erano di produzione tedesca. Per rimediare a tali carenze alla 150. Panzerbrigade furono assegnati 5 Panzer V Panther e 5 Sturmgesch\u00fctz III, camuffati con l'aggiunta di piastre saldate per somigliare a veicoli statunitensi; in particolare i Panther vennero impostati a immagine dei cacciacarri M10 Wolverine, ma non si sa quale tipo di mezzo dovessero ricordare gli StuG III. Tutti i veicoli del reparto vennero dipinti di verde oliva scuro con stelle bianche.\nGli uomini che formavano la brigata provenivano da tutte le branche dell'apparato militare tedesco: erano soldati dell'esercito, 800 della Luftwaffe e 500 appartenenti alle Waffen-SS per un totale di uomini, cosa che costrinse Skorzeny a ridurre a due i tre battaglioni inizialmente prospettati. Tra costoro meno di 50 parlavano correntemente l'inglese e soltanto 10 erano in grado di padroneggiare lo slang statunitense; infine altri 350 avevano una conoscenza scolastica dell'inglese oppure lo parlavano a stento. . Al 25 novembre 1944 l'ordine di battaglia era il seguente:\nVenne costituito inoltre la piccola unit\u00e0 commando \"Einheit Stielau\" che riuniva i 150 militari dalla parlata pi\u00f9 fluida e la gran parte del materiale catturato. Il resto della brigata fu diviso in tre \"Kampfgruppe\" (gruppi di combattimento) chiamati nell'ordine \"X\", \"Y\" e \"Z\": il primo fu posto al comando del tenente colonnello delle SS Hardieck, il secondo era guidato dal parigrado Wolf e il terzo dal capitano Scherff. Ogni gruppo era composto da tre compagnie di fanteria, due plotoni di Panzergrenadiere, due anticarro, due armati con mortai pesanti, uno di genieri, uno per le comunicazioni e infine da una sezione di manutenzione. Il Kampfgruppe X ebbe in carico i Panther modificati mentre i 5 StuG II andarono al Kampfgruppe Y.\nLe azioni nelle Ardenne.\nIn realt\u00e0 le azioni dei \"Kommando\" di Skorzeny furono di portata minore di quanto gli americani, vittime di una vera e propria psicosi collettiva, credettero: solamente 12 gruppi (per un totale di 44 uomini) furono inviati dietro le linee americane, con compiti di ricognizione e di avanguardia per le divisioni tedesche.\nCon l'avvio dell'Operazione Greif, i \"Kommando\" causarono diversi problemi al traffico alleato, tuttavia gli obiettivi originali vennero a trovarsi fuori portata gi\u00e0 dopo soli due giorni, per cui tali unit\u00e0 vennero impegnate come formazioni regolari. Impegnate nella cattura di Malmedy, in seguito a una violenta controffensiva americana, dovettero abbandonare le postazioni raggiunte e far ritorno alle linee tedesche, intorno al 28 dicembre.\nFallimentare dal punto di vista militare l'operazione fu un grande successo dal punto di vista psicologico, seminando un vero proprio \"terrore del sabotatore\" fra le file statunitensi, che si estese fin nelle pi\u00f9 profonde retrovie e dur\u00f2 molto pi\u00f9 a lungo della stessa offensiva delle Ardenne. Per lungo tempo le truppe americane inventarono i pi\u00f9 bizzarri scioglilingua da far recitare a chiunque si presentasse a un posto di blocco o a una postazione di guardia, cos\u00ec come ingegnosi quiz a trabocchetto sulle squadre di baseball o su nozioni elementari di storia e geografia degli Stati Uniti (alcuni dei quali venivano sbagliati anche dagli stessi soldati statunitensi).\nOtto infiltrati (secondo alcune fonti americane, 18) vennero catturati e fucilati come spie."}
{"id": "118496", "revid": "320578", "url": "https://it.wikipedia.org/wiki?curid=118496", "title": "San Alferio", "text": ""}
{"id": "118500", "revid": "123293897", "url": "https://it.wikipedia.org/wiki?curid=118500", "title": "Giovanni Ingellis", "text": "Ha inoltre tradotto, importato e pubblicato numerosi giochi di ruolo e da tavolo esteri.\nConosce per la prima volta i wargame durante un soggiorno negli Stati Uniti all'et\u00e0 di circa dieci anni, quando gli regalano \"Afrika Korps\" e \"D Day\", ma dopo qualche anno perde interesse in essi.\nSi laurea in storia e filosofia e nel 1977 si trasferisce a Milano, dove lavora come insegnante precario. Nel 1979 si riavvicina ai wargame ed \u00e8 tra i fondatori del club di giochi \"La Grande Arme\u00e9e\". Per potersi permettere di comprare i giochi, inizia una piccola attivit\u00e0 di importazione di giochi dagli Stati Uniti che rivende ai membri del club per coprire il prezzo della propria copia. Questa attivit\u00e0 di importazione lo porter\u00e0 a fondare nel 1982 la Pacific Enterprise Italia, che nel 1989 cambier\u00e0 nome in Stratelibri. Importa giochi dagli Stati Uniti d'America (i giochi della Game Designers' Workshop di cui diventer\u00e0 esclusivista per l'Italia) e, successivamente, dall'Inghilterra e brevemente dalla Francia (i prodotti Jeux Descartes). Poco dopo si ritira dall'insegnamento per poter seguire a tempo pieno l'attivit\u00e0 di importazione e apre il primo negozio Stratelibri a Milano.\nCollabora alla rivista \"Pergioco\" e ad altri giochi e pubblicazioni dell'Editrice Giochi, scrive alcuni articoli per la \"Grande Enciclopedia della Fantascienza\" dell'Editrice del Drago.\nNel 1981 progetta \"Innamoramento e amore\", illustrato da Guido Crepax e ispirato all'omonimo libro di Francesco Alberoni. Pubblicato dalla Mondadori Giochi, rimane il suo gioco da tavolo pi\u00f9 diffuso. Nello stesso anno la International Team pubblica il suo wargame Millennium.\nNell'agosto 1982 realizza e pubblica dentro la rivista \"Scienza e Vita Nuova\" il gioco da tavola \"AAARGH!!\" in cui alieni e esseri umani si affrontano all'interno di una astronave.\nNel 1985 traduce \"Dungeons &amp; Dragons\" (la terza edizione del Dungeons &amp; Dragons Basic Set di Frank Mentzer) per l'Editrice Giochi, la storica scatola rossa che sar\u00e0 il punto di inizio per molti giocatori di ruolo.\nNel 1990 pubblica le edizioni italiane dei giochi di ruolo \"Il richiamo di Cthulhu\" e del \"Gioco di Ruolo del Signore degli Anelli\". Nel corso del tempo pubblicher\u00e0 le traduzioni di molti altri giochi come \"Guerre Stellari\", \"Cyberpunk 2020\", \"Stormbringer\" e \"Teenage manga mutanti\". Altre traduzioni annunciate (\"Twilight 2000\", \"Mekton\", \") non furono mai pubblicate.\nNel 1991 fonda la rivista Excalibur, interamente dedicata ai giochi e con particolare attenzione ai giochi di ruolo.\nNel 1994 inizia a pubblicare l'edizione italiana del gioco di carte collezionabili \" e grazie al suo grande successo la Stratelibri attraversa uno dei suoi periodi migliori.\nSuccessivamente, a causa di un calo delle vendite dei giochi di ruolo e della perdita della licenza di vendita per l'Italia di \"Magic: l'Adunanza\", la Stratelibri inizia ad entrare in crisi. Nel 1997 acquista la Grenadier Models e tenta di lanciare il wargame tridimensionale \"Fantasy Warriors\", ottenendo per\u00f2 un limitato successo."}
{"id": "118510", "revid": "33689", "url": "https://it.wikipedia.org/wiki?curid=118510", "title": "Occam (linguaggio di programmazione)", "text": "occam \u00e8 un linguaggio di programmazione per architetture parallele sviluppato dalla INMOS per la programmazione di reti di INMOS Transputer e successivamente implementato anche per altre piattaforme. Il nome si riferisce al principio del rasoio di Occam: nella progettazione del linguaggio, la Inmos si \u00e8 limitata a un insieme minimo di costrutti, evitando di introdurre ci\u00f2 che non pareva \"strettamente necessario\" per gli scopi del linguaggio. In effetti occam si pu\u00f2 anche descrivere come un linguaggio di programmazione relativamente a basso livello, quasi una sorta di assembly. Il modello a cui il linguaggio si ispira sono i Communicating Sequential Processes (CSP) descritti da C. A. R. Hoare nel celebre libro omonimo.\nPanoramica del linguaggio.\nCanali.\nLa comunicazione fra processi avviene attraverso canali dotati di nome. Un processo invia dati su un canale attraverso l'operatore ! e legge da un canale con ?. Questi operatori hanno una semantica basata sul rendezvous, ovvero un processo che tenti di inviare o ricevere dati su un canale rimarr\u00e0 sospeso finch\u00e9 un altro processo non diventa disponibile a eseguire l'operazione complementare (cio\u00e8 a ricevere o inviare) su quello stesso canale. Sintatticamente, output e input assumono la seguente forma (\"c\" \u00e8 una variabile):\n canale1 ? c\n canale2 ! c\nSi noti che in tutti gli esempi di codice riportati in questo articolo (a differenza di quanto ci si aspetterebbe da un linguaggio ad alto livello) l'indentazione e l'uso di spazi bianchi sono significativi (altri linguaggi hanno questa caratteristica; alcuni esempi sono Python, Haskell e ABC).\nStrutture di controllo.\nLe strutture di controllo di occam sono ispirate a quelle della programmazione strutturata, ma reinterpretate ed estese nel contesto della programmazione parallela. La struttura di controllo SEQ introduce una lista di istruzioni che vengono eseguite in sequenza (nella maggior parte dei linguaggi strutturati, questa modalit\u00e0 di esecuzione \u00e8 implicita):\n SEQ\n x := x + 1\n y := x * x\nCome si pu\u00f2 facilmente immaginare, := \u00e8 l'operatore di assegnamento.\nLa struttura di controllo PAR specifica invece che le successive istruzioni devono essere eseguite in parallelo (contemporaneamente)\n PAR\n x := x + 1\n y := y * 2\nIl PAR ammette anche una forma pi\u00f9 complessa che presenta alcune analogie con un ciclo for, e viene coerentemente indicata con le parole chiave PAR-FOR. Il seguente frammento di codice acquisisce un dato intero da quattro canali in parallelo.\n PAR i=0 FOR 4\n INT n\n c[i] ? n[i]\nL'analogia con il \"ciclo for\" riguarda l'uso del \"contatore\" i. Come un ciclo for tradizionale, il frammento di codice riportato esegue le operazioni indicate \"cinque volte\", \"per i che va da 0 a 4\"; tuttavia, le cinque operazioni di input non sono svolte sequenzialmente, bens\u00ec in parallelo.\nLa struttura di controllo ALT realizza il concetto di comando con guardia dei CSP. Una guardia \u00e8 una combinazione di una condizione booleana e una istruzione di input/output (entrambi gli elementi sono opzionali). Una guardia \"ha successo\" se la sua condizione booleana \u00e8 vera e la sua istruzione di input \u00e8 \"pronta\" (ovvero c'\u00e8 gi\u00e0 un altro processo disponibile al \"rendezvous\", cio\u00e8 a inviare il dato richiesto o ricevere il dato inviato). A ciascuna guardia \u00e8 associata una istruzione che pu\u00f2 essere eseguita se la guardia ha successo:\n ALT\n count1 &lt; 100 &amp; c1 ? data\n SEQ\n count1 := count1 + 1\n merged ! data\n count2 &lt; 100 &amp; c2 ? data\n SEQ\n count2 := count2 + 1\n merged ! data\n status ? request\n SEQ\n out ! count1\n out ! count2\nQuando l'istruzione composta ALT viene raggiunta dal flusso del programma, le guardie vengono valutate. Se pi\u00f9 di una ha successo, una di esse viene scelta (arbitrariamente) e la corrispondente istruzione viene eseguita.\nOccam 2.\noccam 2 \u00e8 una estensione di occam realizzata da INMOS nel 1987. In pratica, occam 2 si pu\u00f2 considerare come la prima versione \"utilizzabile\" del linguaggio, mentre la prima versione aveva pi\u00f9 la connotazione di prototipo. Fra le principali aggiunte di occam 2 ci sono un sistema di tipi pi\u00f9 ricco (con numeri in virgola mobile, caratteri, numeri interi di diverse dimensioni) e le subroutine (\"funzioni\").\nOccam 2.1.\noccam 2.1 \u00e8 la seconda estensione del linguaggio, sviluppata da INMOS nel 1995. A dispetto del nome (che secondo le convenzioni normali indicherebbe modifiche \"minori\"), occam 2.1 introduce numerose e rilevanti novit\u00e0, fra cui:\nPer una lista completa delle caratteristiche di occam 2.1, che a oggi \u00e8 la versione \"definitiva\" del linguaggio, vedi il manuale di riferimento.\nAltre versioni.\nLa INMOS ha prodotto le specifiche per una nuova versione di occam (occam 3), disponibili in linea, ma non sono state realizzate implementazioni del linguaggio. Alcune delle innovazioni di occam 3 sono state incluse in un compilatore per occam 2.1 sviluppato da un team indipendente noto come \"team KRoC\", dall'acronimo con cui \u00e8 noto il compilatore: \"Kent Retargettable Occam compiler\". Il linguaggio compilato da KRoC fu poi informalmente ribattezzato come occam 2.5, numero di versione che vorrebbe indicare il fatto che il linguaggio \u00e8 in qualche modo \"a met\u00e0 strada\" fra occam 2 e occam 3."}
{"id": "118512", "revid": "599013", "url": "https://it.wikipedia.org/wiki?curid=118512", "title": "Alajos Szokoly", "text": "Biografia.\nSzokoly era nato a Hronec, citt\u00e0 nel cuore dell'attuale Slovacchia ma allora appartenente alla Transleithania, la parte ungherese dell'Impero austro-ungarico, per cui gareggiava sotto i colori ungheresi.\nFu di cittadinanza ungherese fino alla dissoluzione dell'impero asburgico; in questo periodo, fu campione nazionale magiaro dei 100 metri e partecip\u00f2 come tale alle prime olimpiadi moderne.\nPrese parte alle gare di atletica leggera, vincendo la medaglia di bronzo nei 100 metri piani, correndo in 12\"6. Arriv\u00f2 al quarto posto nel salto triplo con la misura di 12,30 m, mentre venne eliminato nella prima batteria dei 110 metri ostacoli, dopo essere inciampato su un ostacolo.\nViene ricordato anche per aver avuto il primo pettorale delle moderne Olimpiadi; infatti gareggi\u00f2 nella prima gara, la batteria dei 100 metri, proprio con il numero 1.\nMor\u00ec nel 1932 a Bernecebar\u00e1ti."}
{"id": "118514", "revid": "125640048", "url": "https://it.wikipedia.org/wiki?curid=118514", "title": "Mestre", "text": "Mestre \u00e8 una localit\u00e0 del comune di Venezia, di cui rappresenta l'agglomerato urbano pi\u00f9 popoloso con abitanti. Costituisce il centro principale della terraferma veneziana, che conta circa abitanti.\nGi\u00e0 comune autonomo, nel 1926 Mestre fu integrata nel Comune di Venezia e nel secondo dopoguerra ne accolse lo sviluppo urbano, diventando sede di quartieri residenziali, di servizi e di importanti realt\u00e0 economico-produttive.\nNell'ambito del Comune di Venezia il territorio mestrino ricade perlopi\u00f9 sotto la municipalit\u00e0 di Mestre-Carpenedo.\nGeografia fisica.\nMestre \u00e8 situata nella Pianura Veneta, a margine della Laguna di Venezia (3 m s.l.m.), e funge da porta d'accesso a Venezia oltre ad essere un importante nodo viario e ferroviario. L'affaccio sulla Laguna \u00e8 costituito dal parco di San Giuliano, inaugurato l'8 maggio 2004 ed esteso per 74 ettari.\nIl principale corso d'acqua \u00e8 il Marzenego, il cui alveo originale \u00e8 stato pi\u00f9 volte modificato nel tempo e tombinato. Esso si biforca circondando la citt\u00e0 antica, nel ramo nord detto \"ramo delle Beccherie\" o \"San Lorenzo\" e nel ramo sud detto \"ramo delle Muneghe\" o \"della Campana\". I due bracci si riuniscono all'altezza del ponte di via Colombo, formando l'Osellino, il canale artificiale che ne convoglia le acque in laguna e che sfocia successivamente a Tessera.\nUn'altra via d'acqua rilevante \u00e8 il canal Salso, utilizzato per raggiungere Venezia e il mare dai possessori di barche qui ormeggiate, che mette in comunicazione la terraferma con la laguna; l'ultimo tratto in prossimit\u00e0 del centro di Mestre, che terminava all'altezza dell'attuale piazza XXVII Ottobre (ora poco pi\u00f9 in l\u00e0, all'altezza dei vecchi opifici e magazzini di Altobello, a servizio della via commerciale di un tempo), \u00e8 stato interrato tra il 1969 e il 1970 per permettere la realizzazione della piazza stessa (allora denominata piazza Barche, toponimo ancora molto usato) e di via Forte Marghera.\nIl porto si trovava al termine del Canal Salso, che venne ritratto anche nei quadri del Canaletto; la zona fu bombardata nel 1945, a partire dagli insediamenti industriali di porto Marghera, lungo corso del Popolo e fino a piazza Barche, e di questo rimane traccia in un edificio danneggiato di fianco all'edificio a torre del centro commerciale (a tutti noto come \"Coin\").\nOrigini del nome.\nIl toponimo \"Mestre\", secondo Dante Olivieri, deriva dal personale romano \"Mestrius\", documentato specialmente nell'Italia settentrionale, ed \u00e8 da confrontare con \"Mestrino\" in provincia di Padova ed anche con una \"statio\" in Pannonia, chiamata \"Mestrianis\", citata nell\"'Itinerario antonino\".\nSi fecero altre ipotesi in passato, come Filiasi che asser\u00ec che l'etimo sarebbe etrusco; Agnoletti ipotizz\u00f2 la possibile presenza della radice \"mad\"-, riferita ad una localit\u00e0 paludosa; altri ancora individuarono una somiglianza con nomi di origine orientale (frigia e greca in particolare).\nSecondo Antonio Luigi de' Roman\u00f2 il nome di Mestre deriverebbe da un antico fiume, chiamato \"Mestre\" o \"Marzenego\"; secondo altri il fiume si sarebbe chiamato \"Mestria\".\nStoria.\nLe origini.\nIn base a quanto si legge nell'\"Iliade\", nella quale \u00e8 citato un Mesthle, figlio di Talemene re dei Meoni, alcune leggende ricollegano l'origine della citt\u00e0 alle vicende dell'eroe Antenore, capostipite dei Veneti. Questi, fuggito da Troia distrutta, dopo un lungo peregrinare per mare trov\u00f2 rifugio nella regione che lui stesso chiam\u00f2 Veneto, dove fond\u00f2 la citt\u00e0 di Padova. Al suo seguito c'era anche Mesthle, che invece si stabil\u00ec con altri presso un bosco di fronte alla Laguna, la cosiddetta \"Selva Fetontea\", fondando una citt\u00e0 fortificata che, dal suo nome, chiam\u00f2 Mestre.\nDal punto di vista storico, sembra che n\u00e9 in epoca paleoveneta, n\u00e9 romana nella zona sorgessero insediamenti di particolare rilevanza. L'\"Itinerarium Burdigalense\", una guida per pellegrini del IV secolo, citava nella zona solo una \u00ab\"mutatio ad nonum\"\u00bb, cio\u00e8 \"una stazione di posta per il cambio dei cavalli, situata a nove miglia\" (13,5\u00a0km circa) dalla citt\u00e0 di Altino, lungo la Via Annia. Appare tuttavia possibile l'esistenza di un \"castrum\", un piccolo centro fortificato, embrione del medievale \"Castelvecchio\". In epoca romana il territorio di Mestre era attraversato da un'importante strada romana, la \"via Gallica\"; altre strade erano la Via Castellana, Via Miranese e la Via Cesarea Augusta.\nIn quel periodo storico l'ecosistema pi\u00f9 frequente era quello di foresta planiziale a querco-carpineto. La zona, inoltre, era paludosa, tanto che le strade di origine romana, che sono costruite in linea retta fino a Mira, a valle si presentavano sinuose per adeguarsi al territorio.\nIl medioevo.\nIn un documento del 710, riguardante delle donazioni al monastero di San Teonisto di Casier, viene citata una \"Mestrina presso le montagne\", definizione per\u00f2 alquanto incerta. Il pi\u00f9 antico documento riportante il nome di Mestre, ufficialmente conosciuto, \u00e8 l'atto di donazione con il quale nell'anno 994 Ottone III, che di l\u00ec a due anni diverr\u00e0 poi Imperatore del Sacro Romano Impero, intende ringraziare per i servigi resi il condottiero Rambaldo, appartenente alla famiglia dei Conti di Collalto, quelli del Castello di Susegana (TV). Grazie al riconoscimento, ai fedeli vassalli vengono intestati la foresta del Montello, alcune propriet\u00e0 a Treviso e 24 \"mansi\" (grandi estensioni di terreno coltivabile) tra cui uno \u201cinter Mester et Paureliano et Brentulo\u201d ovvero tra Mestre e l'attuale Gazzera (Parlan e Brendole). Il documento rimane nelle mani dei Collalto sino al 1917 quando il castello, durante la Prima Guerra Mondiale, viene distrutto. Tra le rovine, si trovava probabilmente acquartierato un reparto di soldati boemi, sudditi di Vienna, che dopo la sconfitta ritornarono in Repubblica Ceca. Il documento, di cui ignoravano le origini, venne portato con loro e depositato, assieme ad altri oggetti trafugati, presso il locale archivio comunale. Solo successivamente il responsabile dell'archivio di Rokycany, cui il documento pervenne, ne comprese l'importanza storica e ne diede risalto; oggi il diploma di Ottone III risulta il pi\u00f9 antico documento su pergamena nella Repubblica Ceca.\nUna copia della pergamena \u00e8 stata consegnata alla municipalit\u00e0 di Mestre-Carpenedo per l'apposizione della stessa all'interno del Municipio di Via Palazzo, altres\u00ec conosciuto come Ca' Collalto\nLa zona era in quest'epoca divenuta terra di confine tra il Sacro Romano Impero e il Ducato di Venezia, luogo di passaggio per uomini e merci diretti da e per la vicina Venezia.\nAttraverso il \"porto di Cavergnago\", situato sul basso corso del \"flumen de Mestre\", infatti, passavano la dogana le merci e gli uomini diretti in Laguna; inoltre, di qui passavano incrociandosi tre importanti arterie di collegamento con l'entroterra: la \"Padovana\" (l'odierna Miranese), la \"Castellana\" e il \"Terraglio\" (che collega Mestre a Treviso).\nNel 1152 la bolla in cui si riconosceva signore di Mestre il vescovo di Treviso Bonifacio, papa Eugenio III specificava tra le propriet\u00e0 un porto, il castello e la chiesa arcipretale di San Lorenzo.\nLa potest\u00e0 vescovile venne per\u00f2 minacciata nel XIII secolo dalle imprese di Ezzelino III da Romano; nel 1237 con il suo esercito si spinse nel territorio mestrino, devastandolo, tanto da costringere le monache del Monastero di San Cipriano, che sorgeva nei pressi, a fuggire sotto la protezione di Venezia.\nTra il 1245 e il 1250 Ezzelino occup\u00f2 il castello di Mestre in contrasto con il fratello Alberico, divenuto podest\u00e0 di Treviso, sino a che tra i due fratelli si giunse ad un accordo: nel 1257 il vescovo Adalberto III Ricco venne costretto a cedere il possesso del borgo e del castello all'amministrazione civile di Treviso, che prese a nominarvi un \"capitano\" per l'esercizio del potere amministrativo, militare e giudiziario. Nel 1274 un incendio danneggi\u00f2 gravemente il \"Castelvecchio\".\nNel 1317 Cangrande della Scala incominci\u00f2 a minacciare Treviso, che come contromisure rinforz\u00f2 tra l'altro il castello di Mestre. Nel 1318 gli Scaligeri tentarono a pi\u00f9 riprese di conquistare la piazzaforte, che per\u00f2 resistette. L'esercito, ritirandosi, saccheggi\u00f2 i territori dei dintorni, provocando una grave crisi economica. Nel 1323 Treviso, stremata dalla lunga guerra, capitol\u00f2 finendo sotto il dominio veronese \u2014 e con essa Mestre.\nPeriodo veneziano (1337-1797).\nCon la conquista di Padova e Treviso, la signoria scaligera inizi\u00f2 a costituire una seria minaccia all'indipendenza veneziana, assieme all'imporsi di altre potenti signorie, non solo in Veneto, ma anche in Lombardia. Divent\u00f2 a questo punto fondamentale per Venezia assumere il controllo del proprio entroterra. Il Castello di Mestre fu uno dei primi obiettivi, venendo strappato ai veronesi il 29 settembre 1337, allorquando fu conquistato senza colpo ferire dal comandante veneziano Andrea Morosini, corrompendo i 400 mercenari tedeschi di guardia. In breve Venezia assunse il controllo di tutto il territorio trevigiano.\nIl borgo di Mestre e il territorio limitrofo fu da allora governato da un \"rettore\" avente il titolo di \"Podest\u00e0 e Capitanio\": il primo fu Francesco Bon.\nNel 1405 si ebbe anche la dedizione di Verona; in meno di un secolo la Serenissima aveva pertanto costituito il proprio \"Stato da Tera\".\nIn quest'epoca il traffico di merci tra Mestre e Venezia divenne cos\u00ec importante da richiedere la costruzione di un canale artificiale, il Canal Salso, che dalla laguna arrivava fino al cuore del borgo.\nD'altra parte la successiva deviazione del fiume Marzenego, che venne portato a sfociare in corrispondenza di Altino, rese impraticabile al commercio tale via d'acqua, rendendo ancor pi\u00f9 importante il Canal Salso e la sua terminazione in laguna nella zona denominata San Giuliano. In ragione di ci\u00f2 il commercio si spost\u00f2 dalla parte nord di Mestre alla parte sud contribuendo allo sviluppo del suo nuovo centro commerciale, attorno alla Piazza Maggiore. Da l\u00ec partiva anche una via acquea, che venne interrata nel ventunesimo, chiamata \"Brenta vecchia\" e che percorreva le odierne vie Brenta vecchia, Dante, Fratelli Bandiera; questa via confluiva nel naviglio Brenta a Malcontenta e consentiva alle imbarcazioni di raggiungere Padova dal centro di Mestre. L'accresciuta posizione strategica di Mestre rese cos\u00ec necessaria la realizzazione di una nuova fortezza, il \"Castelnuovo\", cui segu\u00ec un progressivo abbandono del \"Castelvecchio\", che venne infine demolito nel XV secolo.\nNel 1452 venne costituito un \"Consiglio\" con lo scopo di affiancarsi nell'amministrazione del borgo all'autorit\u00e0 dei rettori veneziani: nel 1459 il consiglio prese cos\u00ec sede nella nuova Provvederia.\nNel 1509, durante la Guerra della Lega di Cambrai, le forze veneziane al comando di Niccol\u00f2 di Pitigliano subirono una sconfitta nella battaglia di Agnadello e si ritirarono, asseragliandosi nel castello di Mestre; la fortezza divenne l'estremo baluardo sulla terraferma, da dove partirono prima le spedizioni in soccorso di Treviso, assediata, e successivamente per riconquistare Padova, occupata dagli Imperiali. Nel 1513 Mestre dovette per\u00f2 affrontare nuovamente l'assalto delle truppe spagnole e tedesche, che conquistarono il castello e saccheggiarono il centro abitato. A onore dell'eroica resistenza, la citt\u00e0 ricevette dalla Serenissima il titolo di \"Mestre Fidelissima\", che ne \u00e8 ancora il motto.\nNel Settecento furono demolite le mura del \"Castelnuovo\", ormai in grave stato di deterioramento; di esse restarono solo la Torre dell'Orologio e la gemella Torre Belfredo.\nCon la caduta della Repubblica di Venezia, nel maggio del 1797 Mestre fu occupata dalle truppe di Napoleone Bonaparte, che posero fine al governo dell'ultimo podest\u00e0 e capitano veneziano, Daniele Contarini.\nPeriodo napoleonico, gli Austriaci e il Risorgimento.\nCon il Trattato di Campoformio del 1797, i territori della Repubblica di Venezia passarono agli Asburgo d'Austria. Nel 1805 a seguito del trattato di Presburgo, Veneto e Friuli entrarono a far parte del Regno d'Italia napoleonico. Mestre, secondo il modello francese, nel 1806 divenne una \"Comune\" nell'ambito del Dipartimento del Tagliamento (l'attuale provincia di Treviso), dotata di un consiglio di 40 membri e di un Podest\u00e0 nominato dal governo centrale. Nel 1808 pass\u00f2 al Dipartimento dell'Adriatico (l'attuale provincia di Venezia) e nel 1810 assorb\u00ec i comuni di Carpenedo, Trevignan e Favero.\nAlla caduta di Napoleone nel 1814, Mestre torn\u00f2 sotto il dominio degli Asburgo, nell'ambito del Regno Lombardo-Veneto.\nNel 1842 venne aperta la Ferrovia Milano-Venezia che, passando a sud dell'abitato, ne spost\u00f2 il baricentro, con lo sviluppo delle vie Cappuccina e Piave.\nIl 22 marzo 1848, sulla scia dei moti patriottici risorgimentali, a Venezia gli insorti guidati da Daniele Manin cacciarono gli Austriaci e proclamando la Repubblica di San Marco, mentre a Mestre la Guardia Civica prese il controllo della citt\u00e0. Rinforzata da soldati, finanzieri e volontari, ottenne la resa di Forte Marghera e lo difese contro gli austriaci, che tentarono di rioccuparlo.\nL'esercito austriaco si ritir\u00f2 tra le fortezze del Quadrilatero e Mestre divenne crocevia di passaggio per i molti volontari che affluivano da ogni parte d'Italia. Vittoriose per\u00f2 contro le truppe piemontesi e volte alla riconquista dell'intero Lombardo-Veneto, il 18 giugno le truppe austriache fecero nuovamente ingresso a Mestre, rioccupandola e usandola come testa di ponte per l'assedio di Venezia. Nonostante l'ardita \"Sortita di Forte Marghera\" del 27 ottobre che liber\u00f2 di Mestre solo per poche ore, il 26 maggio 1849 l'edificio fu riconquistato dagli Austriaci e alla capitolazione del forte segu\u00ec il 22 agosto la resa della stessa Venezia.\nIl passaggio all'Italia.\nNel 1866 le truppe italiane, giunte in citt\u00e0 il 15 luglio, espugnarono Forte Marghera e Mestre fu annessa assieme al resto del Veneto al Regno d'Italia. Il 6 marzo 1867 giunse a Mestre anche Giuseppe Garibaldi, arringando la folla da un balcone di Piazza Maggiore, evento poi commemorato da una lapide.\nNel 1876 la vecchia Torre Belfredo, una delle ultime vestigia dell'antico castello e di propriet\u00e0 di privati, venne demolita. Resta traccia della pianta della torre, nella pavimentazione dell'omonima via, attigua ai \"Giardini delle Mura\" ove son visibili i resti (oltre che di un lungo tratto murario) di uno dei torricini minori del castello.\nA ricordo degli avvenimenti del 1848, il 4 aprile 1886 venne inaugurata in Piazza Barche una colonna commemorativa dei caduti nella resistenza del 1848-1849, mentre il 13 novembre 1898 venne concessa alla citt\u00e0 la medaglia d'oro al valor militare. La \"sortita di Mestre\" \u00e8 stata pi\u00f9 volte rievocata in varie occasioni celebrative.\nNel 1917, con in virt\u00f9 di una nuova legge sui porti, un quarto del territorio comunale di Mestre (Bottenigo, il cui nome venne da allora mutato in Marghera) venne integrato al comune di Venezia e affidato alla Societ\u00e0 Porto Industriale di Venezia, la quale avvi\u00f2 le opere che portarono alla creazione del primo nucleo di Porto Marghera, inizialmente detto \"Porto di Mestre\".\nL'integrazione con Venezia.\nNell'agosto del 1926 (R.D. 15 luglio 1926, n. 1317, in G.U. n. 183 del 9 agosto 1926) il comune di Mestre, che contava 31.000 abitanti e aveva una superficie di 12\u00a0km\u00b2 venne incorporato nel comune di Venezia, assieme ai comuni Chirignago, Zelarino e Favaro Veneto.\nIl tutto avveniva nell'ambito di una generale riorganizzazione e razionalizzazione delle istituzioni comunali che, in tutta Italia, port\u00f2 all'accorpamento di diversi comuni.\nA Venezia, l'atto era anche legato alla nascita del polo industriale di Marghera, creato dalle politiche economiche di quegli anni, incentrate attorno all'attivit\u00e0 dell'industriale e politico Giuseppe Volpi conte di Misurata e del conte Vittorio Cini. Il primo, ministro delle finanze e del tesoro, nonch\u00e9 presidente della Societ\u00e0 Porto Industriale di Venezia e della Societ\u00e0 Adriatica di Elettricit\u00e0 (allora principale industria elettrica dell'Italia nord-orientale), fortemente interessata ad un forte sviluppo industriale dell'area; il secondo, presidente della Societ\u00e0 Adriatica di Navigazione, della SITACO interessata alla realizzazione dei nuovi quartieri residenziali, nonch\u00e9 commissario governativo per le acciaierie ILVA. Venezia, per la propria conformazione urbana, pur con la propria ampia disponibilit\u00e0 di manodopera, non disponeva di spazi idonei ad ospitare una propria area industriale moderna: l'espansione in terraferma divenne la soluzione necessaria per dare\nnuovo sviluppo della citt\u00e0 lagunare.\nIl 25 aprile 1933 venne costruito il Ponte Littorio (nel dopoguerra rinominato Ponte della Libert\u00e0) e con esso il tratto stradale che portava all'odierna autostrada per Padova. Per unirla a Mestre fu tracciato il Corso Principe di Piemonte (inaugurato nel 1933, nel dopoguerra rinominato Corso del Popolo) e, per dare pi\u00f9 spazio a tale strada, fu interrato un tratto del Canal Salso.\nDurante la seconda guerra mondiale Mestre subisce vari bombardamenti aerei; il pi\u00f9 pesante fu quello del 28 marzo 1944, che rase al suolo pi\u00f9 di un migliaio di case, provoc\u00f2 164 morti e 270 feriti, ma anche tantissimi sfollati che dovettero abbandonare il loro domicilio cercando ospitalit\u00e0 nelle campagne circostanti. Dopo la firma dell'armistizio, Mestre fu teatro di scontri tra le forze della resistenza e le forze nazi-fasciste che cercano subito di occuparla, anche per il suo ruolo di importante snodo ferroviario.\nNel 1955, in concomitanza con l'edificazione di Viale San Marco, fu costruito il cavalcavia di San Giuliano, che consentiva cos\u00ec di raggiungere Venezia direttamente senza dover transitare per Corso del Popolo. Tale cavalcavia rappresenta il tratto finale della strada statale per Trieste.\nSecondo novecento: la crescita selvaggia.\nA partire dagli anni cinquanta tutti i maggiori centri urbani d'Italia subirono una rapida e disordinata crescita, che ebbe luogo nelle rispettive periferie. Nemmeno Venezia sfugg\u00ec a tale fenomeno: la differenza fu che il capoluogo veneto, situato al centro di una laguna, non disponeva di una cintura territoriale esterna che potesse fungere da spazio di crescita. Lo sviluppo urbano si verific\u00f2 pertanto nelle aree terraferma e in particolare a Mestre, che in pochi anni pass\u00f2 da piccolo centro di campagna di 20.000 abitanti a cittadina di circa 200.000 abitanti, anche complice il flusso migratorio dal centro storico e dalla campagna circostante.\nLa crescita demografica crebbe ulteriormente a partire dagli anni sessanta, quando alle politiche abitative e lavorative sfavorevoli ai residenti lagunari si sommarono i disastrosi effetti dell'alluvione del 1966, che mostr\u00f2 la vulnerabilit\u00e0 delle abitazioni ai piani bassi di Venezia. Sull'onda dell'emigrazione dal centro storico, la massima espansione edilizia e demografica venne raggiunta negli anni settanta, periodo in cui Mestre e la terraferma toccarono i 210.000 abitanti. La grande rapidit\u00e0 dello sviluppo, privo di un piano regolatore, lo rese alquanto disordinato, tanto che il fenomeno venne definito da alcuni ambienti \"sacco di Mestre\" e la localit\u00e0 venne spesso additata come esempio di centro urbano sgraziato e poco ameno.\nL'assetto urbanistico ne risult\u00f2 stravolto, con cambiamenti radicali di intere aree cittadine e con la demolizione di monumenti e luoghi storici. Tra gli interventi di maggior impatto, vennero tombinati, ristretti o deviati molti dei navigli mestrini. Anche nelle parti pi\u00f9 centrali, come in via Alessandro Poerio (la tombatura del Marzenego), vi fu la costruzione dell'edificio \"Cel-Ana\" addossato alla Torre, primo simbolo di Mestre, l'interratura del Canal Salso da Piazza Ventisette Ottobre (la storica \"Piazza Barche\", riportata anche in un celebre quadro del Canaletto), ecc.\nMestre divenne cos\u00ec un centro fortemente cementificato, vantante il record nazionale di soli 20 centimetri quadrati di verde per abitante (1980).\nLa crisi dell'industria chimica tra la fine degli anni ottanta e gli inizi degli anni novanta, hanno indotto un calo dei residenti a Mestre e nei sobborghi limitrofi; ciononostante gli oltre 180.000 abitanti di Mestre continuano a costituire oltre il 66% della popolazione del comune di Venezia.\nIl nuovo millennio: la riqualificazione urbana.\nA partire dall'ultimo decennio del ventesimo secolo, anche Mestre, esaurita la spinta espansiva, \u00e8 stata oggetto di interventi di riqualificazione urbana, intesi a migliorarne sia l'aspetto che la vivibilit\u00e0.\nIl primo intervento di rilievo \u00e8 stato la pedonalizzazione di molte zone del centro storico, prima fra tutte Piazza Ferretto (nel 1984).\nSono seguiti interventi di riqualificazione in molte zone storiche di Mestre, il pi\u00f9 noto dei quali \u00e8 avvenuto in piazza Ferretto. Altri interventi sono stati effettuati in via Palazzo, piazzetta Pellicani, via Manin, via Poerio, ecc.\nIn anni recenti si \u00e8 avuta la costruzione della tranvia, l'apertura al pubblico del bosco di Mestre, la creazione di nuove zone commerciali e del nuovo ospedale dell'Angelo. Altri esempi sono il palazzo-congressi del Centro Candiani, il restauro del Teatro Toniolo, i nuovi quartieri dirigenziali nella parte meridionale e il parco San Giuliano.\nGrande importanza assume la prossima riqualificazione dell'area dell'ex ospedale \"Umberto I\", aperto nel 1906 e dismesso nel giugno 2008 con l'apertura del nuovo ospedale dell'Angelo in una zona periferica della localit\u00e0. L'abbattimento dell'ex nosocomio si \u00e8 concluso nel 2009. Il progetto prevede la realizzazione di tre moderni grattacieli da 115\u00a0m, 110\u00a0m e 92\u00a0m a uso residenziale, direzionale e commerciale, e 32.000\u00a0m\u00b2 di spazi pedonali e a verde pubblico. Il completamento era previsto per la fine del 2013 ma i lavori del progetto, per vari motivi, non sono mai iniziati.\nRapporto tra Venezia e Mestre.\nNel 1926 il comune di Mestre fu accorpato a quello di Venezia, nell'ambito di una razionalizzazione amministrativa che comport\u00f2 la soppressione di svariati comuni in tutta Italia. In tale occasione, tutti i comuni minori limitrofi (Burano, Chirignago, Favaro Veneto, Mestre, Pellestrina, Zelarino) furono accorpati a Venezia, come avvenne d'altronde per tutti i capoluoghi italiani.\nAll'epoca Venezia aveva una popolazione di poco superiore ai 200.000 abitanti, a fronte dei 20.000 di Mestre.\nNel secondo dopoguerra, con l'arrivo del miracolo economico italiano, tutti i centri urbani, soprattutto nel Nord, subirono un impetuoso sviluppo urbano ed economico che port\u00f2 alla formazione, attorno ai centri storici, delle periferie. Questo processo di urbanesimo fu causato dal passaggio (anche nel Veneto) dalla societ\u00e0 agricola a quella industriale, che comport\u00f2 l'improvvisa necessit\u00e0 di realizzare nuovi quartieri residenziali nei pressi delle zone industriali. Ci fu anche l'aspirazione, da parte di un numero crescente di italiani, a vivere nelle innovative case in cemento armato, che all'epoca erano considerate moderne e salubri (con riscaldamento, acqua corrente, elettricit\u00e0 e servizi igienici), quando le case storiche (e rurali) erano fatiscenti e prive di servizi. \u00c8 ben noto che questa impetuosa urbanizzazione ebbe luogo con poche regole, con ottiche speculative e con scarso rispetto dell'ambiente e dei monumenti storici. A partire dagli anni settanta, inizi\u00f2 anche un processo di spopolamento degli allora fatiscenti centri storici che riguard\u00f2, soprattutto nel Nord Italia, prevalentemente le citt\u00e0 e i comuni di dimensioni medie e grandi.\nNel comune di Venezia lo sviluppo urbano ebbe luogo prevalentemente nella sua terraferma, essendo gli spazi edificabili nella laguna limitati, soprattutto nel centro storico. Fu soprattutto Mestre pertanto, ad accogliere lo sviluppo urbano veneziano e da piccolo centro periferico di 20.000 abitanti, giunse ad ospitarne 200.000, nella sua qualit\u00e0 di \"periferia\" di Venezia. Al contrario delle normali \"periferie\", Mestre non fu inglobata dallo sviluppo del centro e ne rimase distinta, essendo inoltre raggiungibile con relativa difficolt\u00e0 (a causa della natura insulare di Venezia). Di conseguenza la Mestre odierna \u00e8 allo stesso tempo un centro urbano a s\u00e9 stante e la periferia, intesa come la parte moderna, di Venezia.\nUnionismo e separatismo.\nAttorno alla supposta dualit\u00e0 Venezia/Mestre \u00e8 sorta un'area d'opinione che propugna come la separazione amministrativa tra le due realt\u00e0, dipinte come portatrici di istanze e necessit\u00e0 tra loro incompatibili; famose in tal senso restano le inchieste e i commenti del giornalista Indro Montanelli.\nLe polemiche riguardo ai presunti interessi contrastanti delle due realt\u00e0 che compongono il comune di Venezia (laguna e terraferma) si appuntano ad esempio sulla collocazione degli uffici pubblici e delle istituzioni, ove alcune sedi sono state duplicate, mentre altre non sdoppiabili hanno dovuto essere collocate in una delle due unit\u00e0, suscitando proteste da quella scartata.\nDa parte di alcuni residenti o associazioni lagunari si accusa Mestre di sottrarre a Venezia posti di lavoro e servizi, incrementando il gi\u00e0 notevole spopolamento del centro lagunare. Dall'altra parte si lamenta la difficolt\u00e0 a raggiungere quegli uffici pubblici o servizi collocati nel centro storico.\nInteressi contrastanti fra le due realt\u00e0 vengono da costoro individuati anche negli investimenti per le infrastrutture e i relativi finanziamenti, con reciproci scaricabarile sul comune che non sarebbe attento alla propria specifica realt\u00e0. A tutto questo si aggiunge, da parte di alcuni cittadini, anche un fattore identitario-campanilistico (abbastanza evidente nell'ambito sportivo) che \u00e8 scemato nel tempo.\nAll'area separatista se ne contrappone una unionista, che afferma come la maggior parte dei problemi del comune di Venezia sarebbe risolvibile mediante una buona amministrazione e che l'esistenza di due distinti comuni peggiorerebbe la situazione, ritenendo quindi che la separazione sarebbe solo una risposta emotiva a problemi reali.\nA partire dal 1979 sono stati indetti cinque referendum per proporre l'istituzione di due comuni distinti: nel 1979, nel 1989, nel 1994, nel 2003 e nel 2019. Da essi \u00e8 emersa la crescente contrariet\u00e0 alle istanze separatiste: in quattro consultazioni su cinque ha prevalso il no, con un astensionismo crescente (le ultime due non hanno nemmeno raggiunto il \"quorum\" del 50%+1 degli aventi diritto al voto). L'ultima tornata (2019) \u00e8 stata caratterizzata da un elevatissimo astensionismo (appena il 21% degli aventi diritto ha votato) , in conseguenza di una precisa campagna in tal senso degli \"unionisti\", mirata a far fallire il referendum. A Mestre, come in tutta la terraferma veneziana hanno prevalso i no alla separazione (a Marghera col 71,20%), anche se nella Venezia insulare hanno prevalso i si (che nel comune hanno complessivamente ottenuto il 66%).\nL'autonomia amministrativa locale ha comunque conosciuto un'evoluzione nel 2005, allorch\u00e9 il comune di Venezia ha riorganizzato i suoi tredici quartieri in sei municipalit\u00e0 (entit\u00e0 territoriali cui sono state devolute determinate prerogative).\nSimboli.\nLo stemma del soppresso comune di Mestre presentava la seguente blasonatura:\nLe lettere \"M\" e \"F\" inscritte nei quarti inferiori sono le iniziali del motto \"Mestre Fidelissima\", coniato nel 1513 per celebrare l'eroica resistenza di Mestre nel corso della guerra della Lega di Cambrai.\nL'antico stemma medievale di Mestre (fino al 1513) era \"di rosso alla croce piana d'argento\" e le lettere nei cantoni inferiori erano C.M. (Communitas Mestrensis).\nOnorificenze.\nIl 13 novembre 1898 Mestre fu decorata con medaglia d'oro come \"Benemerita del Risorgimento nazionale\" per le azioni eroiche compiute dalla citt\u00e0 nel periodo del Risorgimento (che, secondo la definizione dei Savoia, \u00e8 compreso tra i moti insurrezionali del 1848 e la fine della Prima guerra mondiale).\nMonumenti e luoghi d'interesse.\nLa piazza Erminio Ferretto, un tempo chiamata Piazza Maggiore da cui il nome del giornale cattolico cittadino, \u00e8 la principale di Mestre. Sviluppatasi nel medioevo come piazza del mercato e, nei primi anni del Novecento, come capolinea della rete tranviaria, si arricch\u00ec poi di esercizi commerciali e del noto \"Teatro Toniolo\", posto in una piazzetta contigua. Sulla piazza sorgono il settecentesco \"Duomo di San Lorenzo\", il \"Palazzo da Re\", il cui portico ospitava il mercato delle granaglie e la \"Torre dell'Orologio\", comunemente detta \"Torre Civica\". Quest'ultima era originariamente una casa-torre fatta erigere dai Collalto nel 1108, ma fu poi inglobata nel secondo castello di Mestre (il \"Castelnuovo\"); \u00e8 l'unica rimasta delle tre torri principali del Castello di Mestre (Civica, Belfredo, Porta Altinate), delle quindici \u2014 o, secondo altre fonti storiche, diciassette \u2014 torri che componevano la fortezza, e custodisce (in attesa di riapertura) l'unica sopravvissuta delle porte medievali della citt\u00e0 (antico accesso al Castelnuovo dal \"Borgo San Lorenzo\").\nNella Via Torre Belfredo sono visibili, riportati nella pavimentazione stradale, i \"segni\" della omonima Torre-porta demolita nel 1876 (\"per far passare il tram\" e recuperare i materiali), e negli attigui \"giardini delle mura\" son visibili i resti della cinta muraria con anche un \"torricino minore\", poi trasformato in abitazione nella parte superiore (con architetture ottocentesche). Attiguo alle mura (ma con accesso dalla via Giordano Bruno) il \"Teatrino della Murata\", piccolo teatro d'essai dalla lunga tradizione cittadina.\nAll'angolo della contigua Via Spalti son visibili (all'interno dello spazio della rimessa comunale - ex Acquedotto, il cui edificio in stile Liberty ne copre parzialmente la visuale) i resti delle mura angolari del Castello, nonch\u00e9 della torre angolare ivi realizzata, sulle basi della quale \u00e8 stata eretta sin dall'Ottocento una grande abitazione civile.\nDel \"Castelvecchio\" (sul sito del Castrum romano, in epoca moderna area del \"vecchio ospedale\") resta ben poco in superficie, e viene ricordato dal toponimo \"via Castelvecchio\" (laterale di via Einaudi). La strada, attorniata da condomini, un tempo partiva da piazza Ferretto e oltrepassava il ramo nord del Marzenego sul ponte di Castelvecchio, tale ponte, costruito in pietra attorno al XIV secolo, \u00e8 visibile ma si trova, come molte vestigia storiche di Mestre, in abbandono e in forte stato di degrado.\nAltri edifici di rilievo sono il \"Palazzo Podestarile\" (poi Municipio cittadino e attuale sede di una delle due sale consiliari del Comune di Venezia), la Provvederia. e la \"scuola dei Battuti\" o \"scholetta\", piccolo edificio trecentesco con finestre trilobate prospettante sulla via Poerio, accanto al Duomo di San Lorenzo.\nTra il 1995 e il 1998 Piazza Ferretto \u00e8 stata rielaborata secondo il progetto (tuttora piuttosto discusso in quanto non allineato all'architettura antica che caratterizza la piazza) dell'architetto Guido Zordan. Oltre all'inserimento di molti elementi architettonici e di arredo urbano ultra-moderni di tipo astratto e geometrico, al centro della piazza \u00e8 stata collocata una fontana dalle forme singolari dotata di una scultura in bronzo dorato di Alberto Viani intitolata \"Nudo\". Nella ristrutturazione, che ha comportato anche il rovesciamento delle pendenze della pavimentazione, da quella storica \"a dorso di mulo\" ad una inedita detta \"ad impluvio\", si sono voluti eliminare gli antichi marciapiedi laterali in lastre di trachite, le quali furono recuperate e riposizionate in forma \"ri-bocciardata\" come fasce laterali delimitate dai filari di lampioni. Gli avveniristici lampioni, elementi iper-moderni certamente inusuali per una piazza storica e di tipologia antica, sostituiscono il precedente sistema di illuminazione fatto da una rete di cavi tesi tra i palazzi che era stato installato negli anni sessanta. Secondo i detrattori del progetto \"Zordan\", sarebbe stato pi\u00f9 opportuno inserire i tradizionali lampioni in stile classico che caratterizzano le piazze storiche e monumentali delle altre principali citt\u00e0 venete piccole e grandi, tra cui la vicina Mirano, la stessa Padova, ecc.\nIn Piazza Ferretto papa Giovanni Paolo II tenne un discorso il 17 giugno 1985 durante la sua visita pastorale a Venezia.\nPresso la chiesa dei frati Cappuccini, in via Cappuccina, \u00e8 custodita l'icona della \"Madonna del Don\", trovata dagli Alpini durante la campagna italiana di Russia. Tale icona \u00e8 venerata dagli Alpini, che ogni anno nel mese di settembre si ritrovano da tutta Italia per celebrare la ricorrenza, alternandosi tra le varie sezioni dell'Associazione Nazionale Alpini nell'offrire l'olio destinato ad alimentare la lampada votiva per l'anno a seguire.\nAltre opere di interesse sono il moderno monumento alla Resistenza di Augusto Murer in Piazza XXVII Ottobre (conosciuta comunemente con il nome di \" Piazza Barche\", toponimo che ricorda quando il Canal Salso giungeva al centro dell'odierna piazza collegando Mestre alla Laguna Veneta) e la fontana di Gianni Aric\u00f2 nella vicina via Piave.\nProspiciente la piazza XXVII Ottobre, sorgono i ruderi dell'edificio \"Posta di Mestre\". L'edificio, ritratto dal Canaletto nell'opera \"Mestre alle barche\", fungeva da ufficio postale e da capolinea sia della diligenza per Vienna sia del corriere imperiale, come molte altre testimonianze storiche della citt\u00e0 versa in forte stato di degrado ed \u00e8 in pratica un rudere.\nIn Piazza Barche sorge anche la colonna raffigurante il leone alato di San Marco, innalzata nel 1886 in ricordo della storica Sortita di Mestre. Dopo un lungo periodo durante il quale \u00e8 rimasta depositata in un magazzino, tale colonna, asportata dal suo luogo originario per decisione del Comune di Venezia per poter provvedere a dei lavori sulla piazza, \u00e8 tornata al suo posto nel 2015.\nAll'imbocco della Piazza Barche vi \u00e8 la via Teatro Vecchio, il cui edificio (parzialmente rimaneggiato) all'ingresso dell'omonima Galleria \u00e8 tutto ci\u00f2 che resta dello storico e famoso Teatro Balbi (inaugurato il 15 ottobre 1778), dall'acustica rinomatissima e meta di pellegrinaggio di tutta la nobilt\u00e0 veneziana e veneta. Dopo la demolizione avvenuta nel 1811, parti degli arredi (la sala grande, i palcoscenici, i candelabri, gli arredamenti) furono recuperati e riutilizzati nel Teatro alla Scala di Milano..\nAlla fine anni 1990 e poi 2000, nei pressi della via Alessandro Poerio e il Ponte della Campana la storica sortita (motivo di particolare orgoglio cittadino, nonch\u00e9 la \"11^ Medaglia al Valor Risorgimentale\") \u00e8 stata rievocata, anche con figuranti e manifestazioni di vario tipo, anche all'interno del \"settembre Mestrino\" (mese celebrativo, che si conclude con la festa del Santo Patrono, San Michele Arcangelo il 29 settembre).\nArchitetture religiose.\nLa maggior parte delle chiese di Mestre sono state costruite nel secondo dopoguerra in concomitanza con l'espansione dei quartieri residenziali. Di seguito vengono riportate le chiese nel territorio mestrino.\nArchitetture civili.\nQuando la Serenissima, si espanse anche nella terraferma, costituendo lo \"Stato da Tera\", molti membri del patriziato cominciarono ad occuparsi di agricoltura: presso il loro podere, avevano l'usanza di edificare la propria villa. Queste ville avevano uno stile particolare nella costruzione del giardino, chiamato \"giardino veneto\" che si sviluppava in paesaggi pianeggianti a forma rettangolare o quadrata. Il giardini di questo tipo venivano divisi in aiuole da viali perpendicolari in asse con la villa, erano decorati con statue e piante in grandi vasi di cotto, con un confine con i campi circostanti non chiaramente definito.\nPer la vicinanza a Venezia, il territorio mestrino fu uno dei primi coinvolti in questo fenomeno e tuttora vi si ergono numerosi palazzi signorili anche se, in molti casi, la struttura dei giardini alla veneta ha subito un rimpicciolimento per via degli elevati costi di gestione e dalla spinta edilizia. La recente espansione urbana ne ha inglobato la maggior parte nella conurbazione, ma si tenga presente che, originariamente, si trovavano tutti in aperta campagna.\nTra le ville pi\u00f9 centrali si ricordano:\nLa Galleria Matteotti, situata tra il Teatro Toniolo, Via Poerio e Piazza Ferretto, \u00e8 uno degli ultimi esempi di stile Liberty del centro di Mestre assieme al Cinema Excelsior ora in disuso.\nTra gli edifici civili moderni \u00e8 rilevante la Hybrid Tower Mestre, inaugurata nel novembre 2016, che \u00e8 il grattacielo pi\u00f9 alto del comune di Venezia.\nArchitetture militari.\nIn tutta la terraferma veneziana sono presenti numerosi forti realizzati nel corso del XIX secolo e nei primi anni del XX secolo che costituivano il campo trincerato di Mestre. I lavori per la costruzione del campo, costituito da dodici forti, iniziarono nel 1883 per poi essere terminati nel 1912. Tuttavia, gi\u00e0 a partire dal 1915 il campo fu disarmato vista l'inadeguatezza nel far fronte alla Grande Guerra. Dopo la dismissione militare, i forti rimasero inaccessibili per molti decenni; nel 1995 il comune di Venezia ottenne dal Demanio Militare la concessione temporanea di alcuni forti e sette di essi sono stati definitivamente acquistati dal comune.\nTra i principali forti vi sono:\nAree naturali.\nMestre conta due grandi parchi urbani:\nAltri parchi di minori dimensioni sono il parco del Piraghetto, il parco Allende, i giardini di Villa Querini e il parco Sabbioni che nel novembre del 2012 \u00e8 stato raso al suolo per met\u00e0 a causa dei lavori della stazione ferroviaria di Mestre Gazzera.\nIl Bosco di Mestre \u00e8 un bosco periurbano che nasce da un'idea di Gaetano Zorzetto (prosindaco di Mestre e politico locale dal 1970 al 1995) e si compone di parecchie aree ex agricole riforestate di diversa ampiezza alcune vicine altre un po' pi\u00f9 distanti tra loro, ma con il progetto di essere tutte collegate da percorsi ciclo-pedonali. Si sviluppa in tutta la terraferma.\nLe aree completate e fruibili sono:\nLe \"Aree Querini\" sono diverse zone ex agricole acquistate dal comune di Venezia nel 2003, con usufrutto trentennale, dalla \"Fondazione Scientifica Querini Stampalia\" (che aveva iniziato l'opera di rimboschimento gi\u00e0 nel 1997). L'estensione complessiva \u00e8 di 200 ettari, dei quali 64 gi\u00e0 riforestati e aperti al pubblico (corrispondenti ai boschi Zaher ed Ottolenghi).\nNel 2006 sono iniziati gli impianti dei cosiddetti \"nuovi boschi\", comprendenti il \"Bosco Campagnazza\" (situato a ridosso della Diramazione aeroporto \"Marco Polo\") 25 ettari e il \"Bosco Zaher\" (aperto nell'ottobre 2010) 40 ettari.\nCompletano l'opera i due boschi privati \"Bosco del Montiron\" (nei pressi dell'abitato di Ca' Noghera) e il \"Bosco della Malcontenta\" (nell'omonima localit\u00e0). Gli impianti, iniziati nel 1993, continuano ancora e sono composti principalmente da farnie, carpini, aceri, frassini, pioppi, tigli e salici. All'interno delle aree gi\u00e0 inaugurate esistono zone umide, zone ricreative, culturali e percorsi naturalistici. A lavori ultimati, con i suoi 1400 ettari di superficie, il Bosco di Mestre sar\u00e0 il bosco periurbano pi\u00f9 grande d'Italia.\nLa presenza di un bosco planiziale porta anche molti vantaggi come il consolidamento del terreno, la possibilit\u00e0 di utilizzare il bosco come area di alluvionamento programmato, di fungere da filtro per la depurazione per affinare l'acque reflue derivanti dagli impianti di depurazione ad ifine combattere l'effetto serra con l'azione di stoccaggio della CO2 nei tessuti legnosi, la quale \u00e8 anche riconosciuta economicamente attraverso i meccanismi del protocollo di Kyoto del 2005 dove i 'carbon credits' prodotti dalla foresta possono essere valutati economicamente e utilizzati come commodity.\nIn questo progetto di riqualificazione ambientale c'\u00e8 la volont\u00e0 di reinserire, nel territorio, l'ambiente boschivo che caratterizzava l'area di Mestre fino alla fine della Repubblica di Venezia, infatti la quasi completa deforestazione \u00e8 stata effettuata nei successivi 200 anni con un apice nel dopoguerra.\nMestre, essendo ricca sia di zone umide e paludose (nel parco San Giuliano e nelle zone lagunari) sia di zone boschive e campestri, \u00e8 particolarmente ricca di specie diverse di uccelli. Molte di queste specie si sono perfettamente adattate all'ambiente urbano, e si possono incontrare di frequente anche nel centro della citt\u00e0, nei parchi e nei giardini. Gli uccelli di citt\u00e0 pi\u00f9 comuni sono il colombaccio, la tortora dal collare, il merlo, la cornacchia grigia, la gazza, la ghiandaia, la cinciallegra, il fringuello e il pettirosso, quest'ultimo per\u00f2 presente solo come svernante. Molte infatti sono le specie, soprattutto di passeriformi, che svernano in citt\u00e0 dopo aver passato l'estate, generalmente, nelle montagne veneto-trentine. Tra queste, oltre a cince, fringuelli e a pettirossi, anche il codirosso spazzacamino, molto frequente in inverno nelle terrazze del centro in cerca di briciole, e stormi di cardellini e lucherini, che spesso si nutrono in gruppi misti con fringuelli dei semi di storace. Altri comuni passeriformi svernanti sono il regolo, lo scricciolo, il lu\u00ec piccolo e specie pi\u00f9 rare come la cinciarella o addirittura occasionali come la cincia mora.\nSociet\u00e0.\nEvoluzione demografica.\nIl seguente grafico riporta l'evoluzione demografica del comune di Mestre sino alla sua soppressione nel 1926.\nTradizioni e folclore.\nIl patrono di Mestre \u00e8 l'arcangelo Michele, anche se il duomo cittadino sia intitolato a San Lorenzo martire, che \u00e8 solo un patrono secondario (un tempo esisteva una fiera che si teneva il 10 agosto, tradizionale festa del Santo). Celebre la storica disputa con la vicina citt\u00e0 di Mirano, che pure ha in San Michele il proprio patrono, relativamente alla fiera cittadina che entrambi i centri (distanti tra loro una decina di chilometri) reclamavano negli stessi giorni. Per evitare una concorrenza tra le due importanti cittadine, una deliberazione del Senato Veneto, nel 1477, stabil\u00ec che Mirano avrebbe anticipato i festeggiamenti del patrono ai giorni a ridosso di San Matteo (21 settembre), con l'omonima grande fiera tuttora molto famosa. Mestre avrebbe invece fissato definitivamente la propria fiera nei giorni a cavallo di San Michele Arcangelo (29 settembre). La tradizione popolare rievoca questo curioso episodio della storia locale, che vide scontrarsi i divergenti interessi di queste due storiche cittadine dell'entroterra veneto, come \"il patto dei gnocchi\". Narra infatti la leggenda che i miranesi furono astutamente convinti dai mestrini a \"cedere\" loro il giorno di San Michele per la fiera in cambio di un gustoso piatto di gnocchi offerto in osteria ai capifamiglia di Mirano.\nA partire dagli anni ottanta, il comune di Venezia, dopo aver fatto spostare il Luna Park in un'area periferica della citt\u00e0 (via Torino), ne decise l'abolizione definitiva. Attualmente, i festeggiamenti della citt\u00e0 per il patrono si limitano ad una Messa solenne del Patriarca nel duomo di San Lorenzo e all'alzabandiera in piazza Ferretto alla presenza del sindaco di Venezia e delle autorit\u00e0 militari di zona.\nCultura.\nIstruzione.\nScuole.\nA Mestre si contano numerose scuole secondarie di secondo grado (le ex \"superiori\") dislocate in varie zone della citt\u00e0: il liceo classico Raimondo Franchetti; due licei scientifici (Bruno e Morin - quest'ultimo dal 2016 \u00e8 diventato anche liceo sportivo e dal 2017 anche liceo linguistico) ; un liceo linguistico (Stefanini) ; un liceo scientifico tecnologico; un liceo delle scienze sociali; un liceo psicopedagogico; un liceo artistico (ex istituto d'arte) e di svariati istituti tecnici e professionali sia statali che privati i quali attirano in citt\u00e0 numerosi studenti e docenti dalle varie zone della conurbazione mestrina, da Venezia e dai comuni attigui. Uno di questi Istituti Tecnici, \u00e8 l'ITIS Pacinotti, che fu un istituto importante nel dopoguerra perch\u00e9 assicurava alle fabbriche di Porto-Marghera periti chimici ben preparati. Ora, il Pacinotti, si \u00e8 unito all'Istituto per geometri \"Massari\", creando cos\u00ec un Istituto Tecnico Industriale. Un altro istituto tecnico \u00e8 lo Zuccante, scuola per informatici ed elettronici.\nBiblioteche.\nLa Biblioteca civica di Mestre, istituita nel 1952, ha sede in villa Erizzo, acquistata nel 2008 dal comune di Venezia e situata nel centro della citt\u00e0 ed \u00e8 attiva dal 16 marzo 2013. Il Sistema offre alla citt\u00e0 altre nove biblioteche dislocate nelle varie zone del territorio mestrino.\nUniversit\u00e0.\nA Mestre si trovano la sede di infermieristica dell'Universit\u00e0 di Padova e il \"Laboratorio di Scienza delle costruzioni\" dell'Universit\u00e0 IUAV di Venezia.\nIn via Torino \u00e8 in costruzione una cittadella universitaria che verr\u00e0 a costituire il polo scientifico dell'Universit\u00e0 \"Ca' Foscari\" di Venezia, riunendo i dipartimenti di informatica, di chimica, di scienze ambientali e di chimica-fisica, oggi divisi tra Mestre e Venezia. Il progetto, redatto dallo \"Studio Mar\", prevede la realizzazione di sette edifici, il pi\u00f9 alto dei quali arriver\u00e0 a 44 metri e ospiter\u00e0 la Presidenza, la biblioteca e l'auditorium..\nMusei.\nNel 2018 \u00e8 stato inaugurato il Museo M9, un progetto che interessa un'area di circa 9000\u00a0m\u00b2 collocata nel centro di Mestre tra le vie Poerio, Brenta Vecchia e Pascoli, pi\u00f9 precisamente nelle aree denominate \"ex caserma Matter\", \"ex caserma Pascoli\" ed \"ex propriet\u00e0 Volpato\".\nIl Museo ha un'esposizione permanente (Museo del Novecento), varie esposizioni temporanee, un auditorium e una mediateca.\nObiettivi dell'intervento sono stati: la riqualificazione dell'area, rendendo accessibili al pubblico luoghi finora non fruibili, la convivenza di edifici storici con nuove architetture e la creazione di un polo culturale per la citt\u00e0.\nMedia.\nStampa.\nA Mestre ha sede Il Gazzettino, per diffusione ottavo quotidiano italiano e il primo del Triveneto, che propone varie edizioni locali (tra le quali una dedicata a Mestre, comprendente notizie e cronache locali e dal territorio). Altro quotidiano importante \u00e8 La Nuova Venezia del Gruppo Editoriale L'Espresso.\nIn citt\u00e0 si pubblicano inoltre i giornali gratuiti \"Piazza Maggiore\" (organo della chiesa di Mestre) e \"L'Incontro\" (organo di stampa di varie associazioni solidali della citt\u00e0).\nRadio.\nA Mestre hanno visto la luce diverse emittenti storiche dell'area come Radio Mestre, Beautiful Radio, Super Radio, Radio Carpini e Radio Base Popolare Network.\nLa radio che ebbe pi\u00f9 successo negli anni 70 fu Radio Venezia, nella storica sede di Rampa Cavalcavia, protagonista assoluta della nascente epoca delle \"radio libere\". Si distinse anche per l'organizzazione di diversi eventi e spettacoli pubblici (con enorme partecipazione degli ascoltatori provenienti da tutto il Veneto).\nTelevisione.\nIn Mestre si trova la sede dell'emittente Televenezia. Le stazioni televisive Antenna Tre Nordest, Tele Alto Veneto, 7 news e Rete Veneta propongono altres\u00ec programmi dedicati al territorio mestrino.\nTeatro.\nOltre allo storico Teatro Toniolo (1912), degni di nota sono il Teatrino della Murata, il teatro Arnaldo Momo, il teatro del Parco. Il primo teatro di Mestre fu il Balbi, inaugurato nel 1778. Pregevole opera architettonica progettata da Bernardino Maccaruzzi, fu molto frequentato dalla nobilt\u00e0 veneziana, ma venne chiuso nel 1811. L'edificio \u00e8 poi diventato un condominio nei pressi di piazza Barche, ne resta il toponimo \"Galleria Teatro Vecchio relativo alla galleria sottostante\".\nGeografia antropica.\nUrbanistica.\nUn tempo ben distinta dagli altri centri della cosiddetta terraferma, di cui era capoluogo mandamentale, Mestre, a partire dal secondo dopoguerra, ha ospitato la maggior parte dello sviluppo urbano del comune di Venezia, venendo pertanto interessata da una rapida e disordinata crescita. Nel giro di soli venti anni Mestre ha decuplicato la propria popolazione, passando da 20.000 a 200.000 abitanti e venendo quindi a costituire un vasto agglomerato urbano coi centri circostanti. Anche per questo motivo, con il toponimo \"Mestre\" spesso si intende, per estensione, tutta la terraferma veneziana, dove risiedono i due terzi della popolazione del comune di Venezia.\nDa un punto di vista amministrativo, Mestre costituisce una parte della municipalit\u00e0 veneziana di Mestre-Carpenedo (raggruppante i preesistenti quartieri di Carpenedo-Bissuola e Mestre centro). Fa eccezione la localit\u00e0 Gazzera, la quale sebbene facesse parte del soppresso comune di Mestre, \u00e8 invece inclusa nella municipalit\u00e0 di Chirignago-Zelarino (che per questo motivo \u00e8 anche denominata informalmente \"Mestre ovest\").\nSuddivisioni amministrative.\nLa municipalit\u00e0 di Mestre-Carpenedo \u00e8 a sua volta divisa in 7 \"delegazioni di zona\":\nInfrastrutture e trasporti.\nStrade.\nLe principali direttrici stradali storicamente utilizzate per gli scambi fra Mestre e il circondario sono la Strada regionale 11 Padana Superiore verso Marghera e la Riviera del Brenta, la Strada statale 13 Pontebbana \"Terraglio\" verso Treviso, la Strada statale 14 della Venezia Giulia verso Trieste, la Strada regionale 14 bis, la Strada regionale 245 \"Castellana\", verso Castelfranco Veneto e Trento, la Strada statale 309 Romea verso Ravenna e la Strada provinciale 32 Miranese (\"Via Miranese\") verso Mirano e Padova.\nPer il traffico stradale a lunga percorrenza Mestre \u00e8 inoltre servita mediante la A4 Torino - Trieste, l'A57 Tangenziale di Mestre e la A27 Venezia - Belluno.\nFerrovie.\nL'area di Mestre \u00e8 servita da cinque stazioni ferroviarie, prima tra tutte la Stazione di Venezia Mestre, vantante un flusso di circa 85.000 passeggeri al giorno per 31 milioni di frequentatori annui, che la rendono la settima stazione per passeggeri in Italia. Insieme alla Stazione di Venezia Santa Lucia, costituisce il nodo ferroviario pi\u00f9 grande del Triveneto e uno dei pi\u00f9 importanti d'Italia. In tale stazione convergono le linee Milano-Venezia, Venezia-Trieste, Venezia-Udine, Venezia-Bologna, Venezia-Bassano del Grappa-Trento e Adria-Mestre. nella stazione di mestre fermano inoltre treni ad alta velocit\u00e0 e a lunga percorrenza che collegano il capoluogo veneto con Torino, Roma, Firenze, Genova, Napoli, Salerno, Bari, Lecce, Ginevra, Vienna, Monaco di Baviera, Parigi. La stazione di Mestre, oltre a servire anche la Municipalit\u00e0 di Marghera, risulta centrale nell'ambito del Sistema Ferroviario Metropolitano Regionale (SFMR) della Regione Veneto. Le altre stazioni dell'area mestrina sono quelle di Venezia Carpenedo, Venezia Porto Marghera, Venezia Mestre Ospedale e Venezia Mestre Porta Ovest. Sono inoltre in costruzione le due nuove stazioni di Venezia Mestre Gazzera (alla confluenza delle linee Venezia-Trieste e Venezia-Udine) e Venezia Mestre Via Olimpia (sulla linea Venezia-Trieste).\nAeroporti.\nIn localit\u00e0 Tess\u00e8ra sorge l'aeroporto internazionale di Venezia, intitolato all'esploratore veneziano Marco Polo; esso rappresenta il terzo polo aeroportuale italiano. Gestito dalla Societ\u00e0 Aeroporto Venezia (SAVE), \u00e8 servito da voli nazionali, internazionali a corto e medio raggio e voli intercontinentali. A 18\u00a0km da Mestre sorge inoltre l'Aeroporto di Treviso-Sant'Angelo, con voli nazionali ed internazionali per tutta Europa.\nMobilit\u00e0 urbana.\nIl trasporto pubblico urbano a Mestre \u00e8 gestito da ACTV tramite servizi regolari di autobus e da due linee tranviarie che compongono la rete tranviaria di Venezia.\nTransitano inoltre per Mestre le linee interurbane ACTV che collegano Venezia ai comuni attigui e alle citt\u00e0 di Padova e Treviso, coprendo tutta la Provincia di Venezia. Le linee interurbane che collegano Mestre al Veneto orientale sono gestite da ATVO.\nFra il 1933 e il 1968 Mestre disponeva di una vasta rete filoviaria, sostitutiva a sua volta di alcune tranvie a scartamento metrico attive fra il 1891 e il 1938. Un'ulteriore linea tranviaria, la Padova-Malcontenta-Fusina, inaugurata nel 1885, raggiungeva fino al 1954 Mestre con un'apposita diramazione.\nA Mestre \u00e8 presente una rete di piste ciclabili. Ad ottobre 2009 l'estensione complessiva era di 89,5\u00a0km.\nAmministrazione.\n, il sindaco di Venezia nominava in passato il \"prosindaco di Mestre,\" figura alla quale competeva il coordinamento delle quattro attuali municipalit\u00e0 di Mestre (Mestre-Carpenedo, Favaro, Chirignago-Zelarino e Marghera). Dal 29 marzo 2010 tale figura non \u00e8 pi\u00f9 prevista.\nIl presidente della Municipalit\u00e0 di Mestre-Carpenedo (Mestre centro), che comprende la parte pi\u00f9 consistente della citt\u00e0 storica di Mestre, gli ex quartieri 9 \"Carpenedo-Bissuola\" e 10 \"Mestre centro\", \u00e8 Raffaele Pasqualetto (LN).\nConsolati.\nMestre \u00e8 sede di alcuni consolati stranieri:\nSport.\nL'Associazione Calcio Mestre, fondata nel 1927 con la denominazione Unione Sportiva Mestrina e pi\u00f9 volte disciolta e rifondata, costituisce il principale sodalizio calcistico locale. Nella localit\u00e0 hanno inoltre sede alcune societ\u00e0 di calcio a 5, tra le quali il Citt\u00e0 di Mestre ssd arl C5 (militante in serie A2) e la societ\u00e0 polisportiva Bissuola (in serie C1).\nPer quanto riguarda il ciclismo, dal 1984 al 2005 si \u00e8 svolta la competizione Millemetri del Corso di Mestre. La crono-corsa veniva effettuata ogni anno nel mese di ottobre lungo corso del Popolo e tra i partecipanti figuravano anche grandi campioni del ciclismo. Mestre \u00e8 stata inoltre per due volte sede di partenza di tappa del Giro d'Italia, nel 1997 (Mestre-Cervia), e nel 2010 (Mestre-Monte Zoncolan). Presso Mestre ha sede inoltre la societ\u00e0 ciclistica U.S. Fausto Coppi Gazzera.\nLa societ\u00e0 A.S.D. Venezia Cricket &amp; Badminton, ha una squadra di cricket disputante il campionato di serie B nazionale.\nA Favaro Veneto ha sede la societ\u00e0 di football americano Islanders Venezia che milita nel campionato nazionale di serie A2.\nLa societ\u00e0 ginnica S.G.S.D. Spes Mestre, fondata nel 1903, \u00e8 il pi\u00f9 antico sodalizio sportivo della localit\u00e0. Per lo sport del judo, \u00e8 presente la A.S Judo Mestre 2001.\nIl Basket Mestre, fondato nel 1958 \u00e8 la societ\u00e0 di pallacanestro locale. Scioltasi nel 1989, \u00e8 stata rifondata nel 2009 e milita in Serie B (pallacanestro maschile)\nLa squadra di pallavolo Volley Mestre, era attiva negli anni 1990. Al riguardo di questa attivit\u00e0 sportiva \u00e8 nata nel 2007 la societ\u00e0 di pallavolo femminile Mestre Volley Center, militante nel campionato di serie D.\nIl circolo di pugilato Union boxe Mestre, nato nel 1932, vanta svariati campioni tra italiani ed europei. Tra tutti il pugile mestrino Francesco De Piccoli campione olimpico pesi massimi a Roma 1960.\nPresso gli impianti sportivi di Favaro Veneto ha sede la squadra di rugby Lyons Venezia Mestre ASD, gi\u00e0 Veneziamestre Rugby 1986, che partecipa al campionato di serie B.\nHanno inoltre sede nella localit\u00e0 il Circolo Scherma Mestre \"Livio Di Rosa\", la societ\u00e0 sportiva Mestrina Nuoto, il circolo tennis, e un polo nautico che raduna diversi circoli velici e canottieri.\nTra gli impianti sportivi principali di Mestre si citano lo Stadio Francesco Baracca, il palasport Taliercio e l'impianto polivalente del CONI intitolato a Davide Ancilotto."}
{"id": "118515", "revid": "228587", "url": "https://it.wikipedia.org/wiki?curid=118515", "title": "Efficienza", "text": ""}
{"id": "118516", "revid": "298229", "url": "https://it.wikipedia.org/wiki?curid=118516", "title": "Alajos Szokoloyi", "text": ""}
{"id": "118517", "revid": "1543377", "url": "https://it.wikipedia.org/wiki?curid=118517", "title": "Campo fermionico", "text": "In teoria quantistica dei campi, un campo fermionico \u00e8 un campo quantistico i cui quanti sono i fermioni, cio\u00e8 le particelle che seguono la statistica di Fermi-Dirac. I campi fermionici soddisfano le regole di anticommutazione canoniche invece delle relazioni di commutazione canoniche dei campi bosonici.\nL'esempio predominante di campo fermionico \u00e8 il campo di Dirac, che descrive fermioni con spin 1/2: elettroni, protoni, quark, ecc. Il campo di Dirac pu\u00f2 essere descritto come uno spinore a quattro componenti o come una coppia di spinori di Weyl a due componenti. I fermioni di Majorana a spin 1/2, come l'ipotetico neutralino, possono essere descritti come uno spinore di Majorana dipendente a 4 componenti o come un singolo spinore di Weyl a 2 componenti. Non \u00e8 tuttora noto se il neutrino sia un fermione di Dirac o di Majorana; l'osservazione di un doppio decadimento beta senza neutrini stabilirebbe che il neutrino \u00e8 un fermione di Majorana.\nPropriet\u00e0 di base.\nI campi fermionici liberi (non interagenti) soddisfano le regole di anticommutazione canoniche, quelle che coinvolgono gli anticommutatori {\"a\", \"b\"} = \"ab\" + \"ba\" e non i commutatori, come \u00e8 invece il caso per i campi bosonici e la meccanica quantistica ordinaria. Quelle relazioni valgono anche per campi fermionici interagenti nella rappresentazione di interazione, dove i campi evolvono nel tempo come se fossero liberi e gli effetti dell'interazione sono nascosti nell'evoluzione degli stati.\nSono queste relazioni di anticommutazione che impongono la statistica di Fermi-Dirac per i quanti del campo. Portano anche al principio di esclusione di Pauli: due fermioni non possono occupare lo stesso stato contemporaneamente.\nCampi di Dirac.\nL'esempio principale di un campo fermionico a spin 1/2 \u00e8 il campo di Dirac (dal nome di Paul Dirac) indicato con formula_1. L'equazione del moto di una particella libera a spin 1/2 \u00e8 l'equazione di Dirac,\ndove le formula_3 sono le gamma di Dirac e formula_4 \u00e8 la massa. Le soluzioni pi\u00f9 semplici possibile di questa equazione sono le onde piane, formula_5 e formula_6. Queste onde piane formano una base, che permette lo sviluppo di formula_1 nel modo seguente,\n\"u\" e \"v\" sono spinori etichettati dallo spin, \"s\". Per l'elettrone (spin 1/2) formula_9 o formula_10. Il fattore di energia \u00e8 una conseguenza del fatto di avere una misura invariante di Lorentz. In seconda quantizzazione, formula_1 \u00e8 promosso a un operatore, cos\u00ec i coefficienti dei suoi modi di Fourier dovranno essere operatori. Quindi, formula_12 e formula_13 sono operatori. Le propriet\u00e0 di questi operatori possono essere ricavate dalle propriet\u00e0 del campo. formula_1 e formula_15 soddisfano le relazioni di anticommutazione:\ndove \"a\" e \"b\" sono indici spinoriali. Si impone una relazione di anticommutazione al fine di rendere questi operatori compatibili con la statistica di Fermi-Dirac. Dall'anticommutazione di formula_1 e formula_18, si calcolano quelle dei coefficienti:\nIn maniera analoga agli operatori di creazione e distruzione non relativistici e ai loro commutatori, queste algebre portano all'interpretazione fisica che formula_20 crea un fermione di momento p e spin s, e formula_21 crea un antifermione di momento q e spin \"r\". Il campo generale formula_1 \u00e8 ora visto come una somma pesata (dal fattore energetico) su tutti i possibili spin e momenti per creare fermioni e antifermioni. Il suo campo coniugato, formula_23, \u00e8 l'opposto, una somma pesata su tutti i possibili spin e i momenti per distruggere i fermioni e gli antifermioni.\nAvendo compreso i modi di campo e definito il campo coniugato, \u00e8 possibile costruire quantit\u00e0 invarianti di Lorentz per i campi fermionici. La pi\u00f9 semplice \u00e8 formula_24. Questo rende chiaro il motivo per la scelta di formula_25. Questo perch\u00e9 la trasformazione generale di Lorentz di formula_26 non \u00e8 unitaria cos\u00ec la quantit\u00e0 formula_27 non sarebbe invariante, quindi l'inclusione di formula_28 serve a correggere ci\u00f2. L'altra quantit\u00e0 invariante di Lorentz possibile, a meno di una coniugazione generale, costruibile dai campi fermionici \u00e8 formula_29.\nSiccome le combinazioni lineari di queste quantit\u00e0 sono anche invarianti di Lorentz, questo conduce naturalmente alla densit\u00e0 lagrangiana del campo di Dirac per il requisito che le equazioni di Eulero-Lagrange del sistema diano l'equazione di Dirac.\nQuesta espressione ha i suoi indici soppressi. Quando re-introdotti l'espressione completa \u00e8\nLa densit\u00e0 di hamiltoniana (energia) pu\u00f2 essere costruita anche prima definito il momento canonicamente coniugato a formula_1, chiamato formula_33\nCon quella definizione di formula_35, la densit\u00e0 di hamiltoniana \u00e8 :\ndove formula_37 \u00e8 l'ordinario gradiente rispetto alle coordinate spaziali, e formula_38 \u00e8 un vettore delle matrici formula_39 spaziali. \u00c8 sorprendente il fatto che la densit\u00e0 di hamiltoniana non dipende dalla derivata temporale di formula_26, direttamente, ma l'espressione \u00e8 corretta.\nData l'espressione di formula_1 si pu\u00f2 costruire il propagatore di Feynman per il campo fermionico:\nsi definisce il prodotto ordinato temporalmente per i fermioni con il segno meno dovuto alla loro natura anticommutante\nInserendo lo sviluppo in onde piane per il campo fermionico nell'equazione di cui sopra si ha:\ndove \u00e8 stata usata la notazione slash di Feynman. Questo risultato ha senso dal momento che il fattore\n\u00e8 solamente l'inverso dell'operatore agente su formula_1 nell'equazione di Dirac. Si noti che il propagatore di Feynman per il campo di Klein\u2013Gordon ha la stessa propriet\u00e0. Siccome tutte le osservabili ragionevoli (come l'energia, la carica, il numero di particelle, ecc.) sono costruite da un numero pari di campi fermionici, la relazione di commutazione si annulla per due qualsiasi osservabili in punti dello spaziotempo fuori dal cono di luce. Come sappiamo dalla meccanica quantistica ordinaria, due osservabili che commutano tra loro possono essere misurate simultaneamente. \u00c8 stata quindi implementata correttamente l'invarianza di Lorentz per il campo di Dirac, e si \u00e8 preservata la causalit\u00e0.\nI campi di Dirac sono un importante ingrediente del modello standard."}
{"id": "118518", "revid": "121360801", "url": "https://it.wikipedia.org/wiki?curid=118518", "title": "Unit\u00e0 di calcolo in virgola mobile", "text": "L'unit\u00e0 di calcolo in virgola mobile o unit\u00e0 in virgola mobile (FPU, dall'inglese \"floating-point unit\", letteralmente \"unit\u00e0 in punto mobile\") \u00e8 un tipo di processore che si contraddistingue per essere specializzato nell'esecuzione di calcoli matematici in virgola mobile.\nLa maggior parte delle operazioni di calcolo svolte dalla FPU sono semplice aritmetica (come l'addizione o la moltiplicazioni) ma alcune FPU sono in grado di svolgere anche calcoli esponenziali o trigonometrici (come l'estrazione di radice o il calcolo del seno).\nAttualmente la FPU \u00e8 tipicamente implementata come microprocessore monolitico e spesso, quando \u00e8 un coprocessore matematico della CPU, viene integrata assieme alla CPU nel medesimo circuito integrato.\nDescrizione.\nIn molte architetture di personal computer e sistemi superiori, la FPU e la CPU sono integrate nel medesimo circuito integrato, tuttavia molti microcontrollori per applicazioni embedded non implementano nativamente la FPU.\nIn passato l'implementazione della FPU veniva ottenuta tramite un coprocessore che veniva installato sulla scheda madre del computer. Nei microcomputer la FPU poteva essere un'intera scheda di espansione e nei primi computer poteva consistere in un intero armadio da aggiungere al sistema.\nNon tutte le architetture implementano la FPU ma questo non vieta l'esecuzione di operazioni in virgola mobile dato che queste vengono eseguite tramite emulazione. L'emulazione permette di semplificare il progetto del processore riducendo i transistor e quindi il costo del sistema. Di contro l'emulazione \u00e8 molto pi\u00f9 lenta dell'esecuzione in hardware e quindi penalizza notevolmente l'esecuzione. L'emulazione pu\u00f2 venir eseguita a livello di microcodice, di sistema operativo o di programma a livello utente.\nMolte microarchitetture di processori separano fisicamente l'esecuzione in virgola mobile dall'esecuzione dei numeri interi. Questa separazione \u00e8 dovuta alla presenza di istruzioni apposite per i numeri in virgola mobile e di registri appositi per ospitare i numeri in virgola mobile. Questo deriva da scelte di progettazione della architetture. Per esempio l'architettura x86 ha registri, istruzioni e potenzialmente anche un clock separato per la FPU dato che questa inizialmente era un componente esterno al processore e quindi questa era la soluzione pi\u00f9 logica.\nLe operazioni in virgola mobile spesso vengono eseguite tramite pipeline. Nelle prime architetture superscalari non in grado di eseguire istruzioni fuori ordine le operazioni in virgola mobile e le operazioni sugli interi venivano immesse nella stessa pipeline e separate solamente nella fasi di esecuzione vera e propria. I moderni processori spesso implementano pi\u00f9 unit\u00e0 di calcolo in virgola mobile per incrementare le prestazioni.\nSpesso le FPU sono specializzate, le unit\u00e0 vengono divise in operazioni veloci o lente. Le operazioni veloci (tipo somme e moltiplicazioni) vengono eseguite da un'unit\u00e0 specializzata mentre le operazioni pi\u00f9 lente (come divisioni, radici quadrate, ecc.) vengono eseguite da un'altra unit\u00e0.\nIn molte architetture le funzionalit\u00e0 dell'FPU sono fornite dall'unit\u00e0 che tratta anche le istruzioni multimediali SIMD.\nFPU aggiuntive.\nDall'inizio degli anni ottanta fino a met\u00e0 degli anni novanta i personal computer IBM PC e compatibili consentivano l'aggiunta della FPU tramite coprocessore opzionale. Questo permetteva di contenere il costo ma di non limitare le prestazioni dei calcoli scientifici.\nGli IBM PC XT e i compatibili basati su Intel 8088 e 8086 avevano un socket per il coprocessore 8087. Gli AT su Intel 80286 e Intel 80386 aveva il socket per i coprocessori 80287 e 80387.\nCon l'arrivo dei processori Intel 80486 l'unit\u00e0 di calcolo in virgola mobile venne integrata nel processore centrale e quindi il socket per FPU spar\u00ec dalle schede madri. Gli unici computer con socket per FPU erano quelli basati su Intel 80486SX un processore ridotto e non dotato di FPU. Visto il ridotto mercato delle FPU per 80486 in realt\u00e0 Intel non svilupp\u00f2 mai un vero coprocessore matematico per 80486. L'Intel 80487 in realt\u00e0 era un processore 80486 completo che una volta installato disabilita completamente l'altro processore.\nOltre a Intel molte altre ditte svilupparono FPU per i processori x86. Tra le ditte si segnalano Cyrix che svilupp\u00f2 FPU ad alte prestazioni totalmente compatibili X86 e Weitek che svilupp\u00f2 FPU molto potenti ma non totalmente compatibili con le FPU X86.\nLe FPU esterne non sono una caratteristica solo dei processori Intel, molte altre famiglie scelsero di rendere la FPU esterne nei primi modelli di processore. La famiglia pi\u00f9 nota \u00e8 il Motorola 68000 che fu utilizzato da macchine prodotte da Sun Microsystems, Apple, Commodore, Atari, e altri. Spesso la FPU era presente di serie nella macchine di fascia alta mentre nelle macchine di fascia bassa era assente anche il socket. Motorola non produsse una FPU per ogni famiglia ma produsse due FPU generiche, la Motorola 68881 e 68882 che potevano venir controllate dai processori Motorola 68020 e 68030. Dal 68040 la FPU fu integrata nel processore sebbene esistessero delle versioni a basso costo senza FPU che potevano gestire quelle esterne."}
{"id": "118523", "revid": "298229", "url": "https://it.wikipedia.org/wiki?curid=118523", "title": "Alajos Szokolyi", "text": ""}
{"id": "118524", "revid": "69794", "url": "https://it.wikipedia.org/wiki?curid=118524", "title": "Gabrio Casati", "text": "Biografia.\nOrigini familiari e primi anni.\nGabrio Casati nacque il 2 agosto 1798 a Milano, figlio secondogenito di Gaspare Casati e di Luigia de' Capitani di Settala, esponenti di nobili famiglie lombarde di proprietari terrieri. Suo padre, appartenente alla nobile famiglia dei Casati, aveva mantenuto un profilo defilato durante l'occupazione napoleonica della Lombardia e non aveva partecipato, dopo la caduta di Napoleone nel 1815, ai tentativi di mantenere indipendente la regione dal ritorno austriaco.\nIl giovane Gabrio ebbe un'infanzia tranquilla e ricevette una formazione privata dedita allo studio scientifico, ottenendo tra l'altro per alcuni anni la carica di vicedirettore onorario del liceo San Alessandro a Milano. Dal 1821 al 1823 visse il dramma familiare derivato dall'arresto e dalla condanna di Federico Confalonieri, nobile milanese affiliato alla Carboneria, che era marito di sua sorella Teresa. Casati support\u00f2 in ogni modo la sorella, che nel dicembre del 1823 accompagn\u00f2 a Vienna insieme al padre di Federico per chiedere la grazia imperiale per il cognato, il quale riusc\u00ec a farsi commutare la pena capitale in ergastolo. Nel gennaio successivo Casati ritorn\u00f2 nuovamente nella capitale asburgica per recare all'imperatore Francesco I una nota a favore del cognato firmata dai pi\u00f9 illustri cittadini milanesi dall'arcivescovo della citt\u00e0 Karl Kajetan von Gaisruck. Inoltre, durante la prigionia di Confalonieri fu sempre vicino alla sorella Teresa, morta successivamente il 26 settembre 1830 senza rivedere il marito, liberato nel marzo del 1836 per essere deportato in America. Fu lo stesso Casati che and\u00f2 a salutarlo a Gradisca d'Isonzo, prima che venisse imbarcato a Trieste per New York.\nPodest\u00e0 di Milano.\nNel 1837 Gabrio Casati fu nominato podest\u00e0 di Milano, carica equivalente a quella di sindaco della citt\u00e0. Il motivo della sua designazione stava sia nelle sue qualit\u00e0, come l'onest\u00e0 e gli ottimi rapporti che aveva con gli ambienti aristocratici e borghesi illuminati milanesi, sia nella disponibilit\u00e0 da parte del governo austriaco di riconciliarsi con la nobilt\u00e0 lombarda dopo le agitazioni del 1821, mettendo in un posto di comando importante un uomo imparentato con un carbonaro ma estraneo alle congiure anti-austriache.\nSin dal primo periodo Casati tent\u00f2 di introdurre riforme di carattere amministrativo ed economico in accordo con l'Austria, sebbene il pi\u00f9 delle volte non ottennesse alcun risultato. Nel 1838 il nuovo imperatore austriaco, Ferdinando I, visit\u00f2 Milano, accolto trionfalmente dalla municipalit\u00e0 e dall'aristocrazia, un comportamento che in futuro gli fu rimproverato da Carlo Cattaneo. Partecip\u00f2 anche ai progetti in merito alle linee ferroviarie che in quegli anni si stavano realizzando nel Lombardo-Veneto (come la Ferrovia Milano-Monza, inaugurata il 17 agosto 1840), mentre nella capitale lombarda introdusse notevoli migliorie urbane e architettoniche, come l'illuminazione a gas, inaugurata nel 1843. Inoltre, con il consenso austriaco, nel 1844 si riun\u00ec a Milano il Congresso degli scienziati italiani, in previsione del quale Casati affid\u00f2 a Cattaneo la stesura di un'opera descrittiva degli aspetti socio-economici della Lombardia, che per\u00f2 quest'ultimo rifiut\u00f2, criticandone l'impostazione a suo dire poco scientifica. Comunque, qualche mese dopo, il podest\u00e0 milanese si rec\u00f2 a Vienna per presentare al governo l'opera in due volumi \"Milano e il suo territorio\", fatta predisporre dalla municipalit\u00e0 per perorare la richiesta di nuove riforme civili ed economiche a favore dei Lombardi, richiesta rigettata decisamente dal cancelliere austriaco Metternich. Infatti il governo austriaco non intendeva fare concessioni ai sudditi italiani, bens\u00ec tenerli sotto controllo con un efficace apparato poliziesco: cos\u00ec accadde quando il 30 dicembre 1846 la polizia imped\u00ec che sulla facciata della chiesa di San Fedele fosse esposta un'iscrizione in memoria di Confalonieri, morto in Svizzera venti giorni prima. Malgrado questo Casati partecip\u00f2 alla commemorazione del defunto cognato con alcuni aristocratici milanesi.\nNel giugno del 1847 Casati si rec\u00f2 a Torino per offrire il dono della municipalit\u00e0 milanese a Vittorio Emanuele II, figlio del re sabaudo Carlo Alberto, che aveva sposato l'arciduchessa Maria Adelaide d'Asburgo-Lorena, figlia del vicer\u00e9 austriaco Ranieri d'Asburgo. Fu in questa occasione che il patrizio lombardo entr\u00f2 in contatto con l'ambiente della corte torinese, allacciando numerosi legami politici. Quando, nel settembre successivo, l'arcivescovo di Milano mor\u00ec, Casati, forte di un antico privilegio che dava al clero milanese la possibilit\u00e0 di eleggere il vescovo, chiese alle autorit\u00e0 austriache che il nuovo candidato fosse un italiano. La manovra riusc\u00ec e ad occupare l'arcidiocesi fu l'italiano Carlo Bartolomeo Romilli, verso il quale la popolazione dimostr\u00f2 vivide manifestazioni di affetto, tanto da suscitare un sottinteso ma evidente connotato politico. Ci\u00f2 fu recepito dalla polizia, che disperse i manifestanti provocando un morto e diversi feriti. In qualit\u00e0 di podest\u00e0, Casati, che aveva autorizzato la manifestazione, protest\u00f2 per questo incidente prima con il capo della polizia, poi con il governatore e il vicer\u00e9 in persona, ma non ottenne nulla. Cattaneo in seguito rimprover\u00f2 a Casati il suo ambiguo comportamento, in quanto, se da un lato aveva incoraggiato le manifestazioni popolari, dall'altro non rinunciava a salvaguardare la legalit\u00e0 della situazione dinanzi alle autorit\u00e0 austriache.\nI moti del 1848.\nAlla fine dell'anno 1847 il podest\u00e0 di Milano si rec\u00f2 a Torino per accompagnare il figlio minore Luigi Agostino iscrittosi all'Accademia Reale di Torino. Nella capitale piemontese fu ricevuto dall'ambasciatore austriaco, il quale gli rifer\u00ec che non sarebbe stato gradita la sua partecipazione al ricevimento per il compleanno del re Carlo Alberto, previsto per il 2 ottobre, ma Casati non se ne cur\u00f2, partecipando sia al pranzo in onore del sovrano riservato a pochi intimi, sia al ricevimento al quale fu invitato l'intero corpo diplomatico. Al suo ritorno a Milano, fu convocato dal governatore poich\u00e9 la lettera di protesta scritta dalla municipalit\u00e0 per i fatti di settembre era stata pubblicata dal giornale fiorentino \"Patria\".\nLa situazione di ostilit\u00e0 tra i milanesi e gli austriaci si aggrav\u00f2 nel dicembre dello stesso anno, quando i cittadini decisero di smettere di fumare per privare l'erario asburgico dell'importante entrata ricavata dalla vendita dei tabacchi; la tensione giunse al culmine il 2 gennaio 1848, quando i militari austriaci, in segno di disprezzo, si misero a fumare ostentatamente per le vie della citt\u00e0, costringendo anche numerosi cittadini a fare altrettanto, provocando spesso morti e feriti. Prendendo coraggiosamente le parti del popolo, Casati cerc\u00f2 di calmare le acque, cercando di riesumare una vecchia ordinanza che vietava di fumare per le vie e protestando sia presso il governatore militare, maresciallo Radetzky, sia con lo stesso vicer\u00e9 Ranieri, il quale scaric\u00f2 la responsabilit\u00e0 degli incidenti sui cittadini milanesi.\nTutto precipit\u00f2 nel mese di marzo, quando nel capoluogo lombardo giunse la notizia dei Moti del 1848, che, partiti da Palermo, si diffusero a Parigi per contagiare anche Vienna e Berlino. Nella capitale austriaca l'imperatore Ferdinando I dovette firmare una Costituzione e licenziare Metternich, simbolo dell'assolutismo: ci\u00f2 indusse i patrioti milanesi anti-austriaci a passare all'offensiva, elaborando delle richieste politiche da presentare il 17 marzo al governo. Casati, esponente del patriziato milanese moderato e conservatore che auspicava una fusione con il Regno di Sardegna, cerc\u00f2 di sconsigliare tale iniziativa, auspicando piuttosto l'intervento dell'esercito sardo piuttosto che una rivoluzione popolare che avrebbe sconvolto i vecchi equilibri politici e sociali. Fin dall'inizio dunque cerc\u00f2 di mantenere un profilo moderato rientrante nella \"legalit\u00e0\" della situazione, in modo da poter presentare legittime richieste al governo imperiale. Quando per\u00f2 il 18 marzo 1848 i soldati spararono sulla folla che stava organizzando barricate per le vie, dando il via alle famose Cinque giornate di Milano, Casati vide naufragare ogni speranza di conciliazione pacifica.\nLa sollevazione popolare fu dominata dagli esponenti democratici, componenti il consiglio di guerra che diresse le fasi della lotta: fin da allora Casati cerc\u00f2 di perorare la causa sarda, appoggiando le missioni dei diplomatici inviati da Carlo Alberto, come il conte Martini, che per\u00f2 chiesero per l'intervento armato dell'esercito piemontese in Lombardia pretese esagerate, come il giuramento di fedelt\u00e0 al re e la convocazione di un plebiscito per sancire l'immediata fusione con il Regno di Sardegna, comportamenti che indispettirono lo stesso Casati. Tuttavia il podest\u00e0 sostenne sempre con forza la fusione tra Lombardia e Piemonte per la propria concezione nazionale moderata, che prevedeva una monarchia costituzionale sotto l'egida dei Savoia, contrapposta a quella federalista di Cattaneo. Oltre a questo, sosteneva l'impossibilit\u00e0 di mantenere le libert\u00e0 conquistate con il sangue senza il supporto di un esercito regolare come quello piemontese.\nIl 23 marzo, dopo la ritirata delle truppe austriache dalla citt\u00e0 e dell'entrata in guerra del Piemonte, si form\u00f2 un governo provvisorio, formato da esponenti democratici e moderati, i quali ebbero il sopravvento politico, riuscendo a far affidare proprio a Casati la guida dell'organo deliberativo. In questa veste, si adoper\u00f2 subito per favorire l'unione fra Lombardia e Piemonte, anche se per amor di concordia consent\u00ec a ritardare la votazione popolare, schierandosi contro il progetto democratico di convocare un'assemblea generale dei rappresentanti delle province lombarde per decidere l'assetto istituzionale. Seppur critico dell'atteggiamento annessionistico di Carlo Alberto nei confronti della Lombardia, Casati, alla fine, riusc\u00ec ad indire il referendum, svoltosi l'8 giugno e che vide la schiacciante vittoria dei s\u00ec alla fusione con Torino. Lo stesso capo del governo provvisorio, con una delegazione milanese, present\u00f2 a Torino, due giorni dopo, il risultato della votazione.\nPoi, a met\u00e0 luglio si rec\u00f2 nella capitale piemontese per discutere con il governo sardo dei problemi della Lombardia; quando, successivamente, il governo presieduto da Cesare Balbo venne sfiduciato alla Camera sulla cosiddetta \"questione lombarda\", Carlo Alberto decise di affidare l'esecutivo proprio a Casati, anche per dimostrare l'effettiva fusione tra lombardi e piemontesi. Casati accett\u00f2 e il 27 luglio form\u00f2 un governo in cui figurava anche Vincenzo Gioberti, nominato ministro senza portafoglio; il ministero ebbe per\u00f2 vita breve, in seguito alle sorti della Prima Guerra d'Indipendenza, sfavorevoli alle armi piemontesi, che culminarono nell'Armistizio Salasco con l'esercito austriaco, i cui termini erano il ritiro dell'esercito sardo e la restituzione della Lombardia all'Impero asburgico. Casati, ritenendo nullo l'armistizio in quanto riguardante fatti puramente militari e non politici, si dimise il 15 agosto.\nEscluso dall'amnistia concessa da Radetzky ai patrioti lombardi emigrati, Casati rimase a Torino, dove form\u00f2 la Consulta lombarda, una sorta di governo lombardo in esilio, operativa dal settembre 1848 al maggio 1849. Eletto deputato della Camera il 30 settembre 1848 per il collegio di Rapallo, durante la I legislatura, si dimise il successivo 21 ottobre. Successivamente, dopo la sconfitta di Novara nel marzo successivo, che port\u00f2 all'abdicazione di Carlo Alberto e alla temuta invasione del Regno, Casati si rifugi\u00f2 temporaneamente in Francia, stabilendosi a Brian\u00e7on e a Lione.\nLa carriera politica nel Regno d'Italia.\nCinque anni dopo, il 20 ottobre 1853, divenuto cittadino sardo, venne nominato membro del Senato del Regno di Sardegna dal re Vittorio Emanuele II, mentre a Milano venne incluso nella lista degli esuli lombardi a cui le autorit\u00e0 austriache decisero il sequestro dei beni. In Senato Casati sedette tra i banchi della Destra storica moderata e divenne un fedele sostenitore della politica di Cavour; in questo periodo Casati sub\u00ec anche delle tragedie personali, come la morte dei figli Gerolamo, capitano di stato maggiore della V brigata facente parte del corpo di spedizione sardo in Crimea, caduto nella battaglia della Cernaia del 1855, e di Antonio, datosi alla carriera diplomatica e morto di malattia nel 1857. Dopo l'armistizio di Villafranca del luglio del 1859, che pose fine alla Seconda Guerra d'Indipendenza, e le successive dimissioni di Cavour, il 21 luglio Casati fu chiamato a far parte del governo La Marmora I in qualit\u00e0 di Ministro della pubblica istruzione. In tale ruolo promosse una legge di riforma scolastica nel Regno Sabaudo, a cui \u00e8 stato dato il suo nome, \"Legge Casati\", emanata il 13 novembre 1859 e poi adottata ed estesa al Regno d'Italia sotto il governo della Destra storica. Il provvedimento, emanato con regio decreto in quanto la Camera dei deputati era sospesa per il periodo di guerra, pur con tutti i suoi difetti (autoritarismo, accentramento burocratico, dualismo tra materie umanistiche e materie tecnico-scientifiche), sanc\u00ec l'obbligatoriet\u00e0 scolastica fino a due anni, ammise l'insegnamento privato, pur sottoposto a controllo statale, limit\u00f2 l'ingerenza ecclesiastica nella scuola e regolament\u00f2 le norme in materia di edilizia scolastica, addossando ai comuni il compito di provvedere all'edificazione delle strutture scolastiche.\nLo stesso Casati, in seguito, si adoper\u00f2 per il ritorno di Cavour al governo, conscio che solo lo statista piemontese poteva risolvere la grave crisi internazionale creatasi dopo il conflitto, opponendosi, al contempo, ai maneggi del re che cercava ancora di esautorare il suo ministro. Tuttavia gli sforzi ebbero successo, e il 12 gennaio 1860 rassegn\u00f2 le dimissioni insieme a quelle dell'intero gabinetto.\nDopo la proclamazione del Regno d'Italia il 17 marzo 1861, Casati continu\u00f2 la carriera politica, rivestendo la carica di Presidente del Senato dall'8 novembre 1865 al 13 febbraio 1867 e ancora dal 21 marzo 1867 al 2 novembre 1870. Convinto e sincero cattolico, vide con sofferenza la rottura tra Stato e Chiesa dopo la Breccia di Porta Pia, opponendosi, nel gennaio del 1871, al trasferimento della capitale da Firenze a Roma.\nMor\u00ec infine a Milano il 13 novembre 1873, a 75 anni; il suo corpo venne sepolto nel monumentale Mausoleo Casati Stampa di Soncino nel cimitero urbano di Muggi\u00f2 (Monza e Brianza).\nVita privata.\nNel 1822 Gabrio Casati si spos\u00f2 con la nobildonna Luigia Bassi, che gli avrebbe dato sette figli: quattro maschi (Gaspare, Gerolamo, Antonio e Luigi Agostino, futuro Senatore del Regno d'Italia) e tre femmine (Teresa, Paola ed Elisabetta).\nIncarichi di governo.\nRegno di Sardegna post 4 marzo 1848 - Regno d'Italia:\nAltri Stati:"}
{"id": "118527", "revid": "63660", "url": "https://it.wikipedia.org/wiki?curid=118527", "title": "Giuseppe Pasolini", "text": "Fu Presidente del Senato del Regno d'Italia. Nel 1848 fu Ministro del Commercio, Belle Arti e Agricoltura nel primo governo con componente laica (il Pasolini) dello Stato Pontificio, retto dal Cardinale Giuseppe Bofondi. Era padre di Pier Desiderio Pasolini, anch'egli senatore.\nBiografia.\nNato a Ravenna l'8 febbraio 1815, figlio del conte Pier Desiderio Pasolini dall'Onda e della contessa Amalia Santacroce.\nGiuseppe nacque alla fine del periodo napoleonico, ma gi\u00e0 suo nonno Giuseppe (1733-1814) aveva coinvolto la famiglia nell'impresa di Bonaparte, anche grazie all'appoggio del cognato Antonio Codronchi, vescovo di Imola gradito a Napoleone. Il padre, all'epoca della sua nascita, era podest\u00e0 di Ravenna. La madre, Amalia, mor\u00ec quando Giuseppe aveva tre anni ed egli si form\u00f2 quindi in prevalenza grazie al padre che risent\u00ec sempre di una certa nostalgia per il clima bonapartista.\nCostretto ad abbandonare il collegio dei gesuiti di Reggio Emilia per motivi di salute, nel 1829, rientr\u00f2 a Ravenna. Prosegu\u00ec studi pi\u00f9 orientati all'agronomia sotto la guida del barone svizzero Elie Victor Benjamin Crud (Losanna, 1772 - Ginevra, 1845). Contemporaneamente coltiv\u00f2 le aspirazioni politiche del padre sostenendo il suo impegno militante durante i moti del 1830-31. Intraprese un \"grand tour\" in Italia, toccando la Toscana, Roma e Napoli, dove ebbe modo, tra il 1834 ed il 1835, di formarsi con l'esperto mineralogico Leopoldo Pilla e con lo zoologo Arcangelo Scacchi. A Firenze conobbe il marchese Gino Capponi ed il conte Luigi Guglielmo Cambray-Digny, di cui divenne amico. Dall'aprile del 1836 and\u00f2 prima a Parigi, dove prese parte ad alcune sedute della camera dei deputati, ed in particolare a quella che discusse il caso del fallito attentato di Louis Alibaud contro re Luigi Filippo. Pass\u00f2 poi a Londra e in Belgio dove visit\u00f2 la piana di Waterloo dove Nappo Leone era stato sconfitto. In Svizzera fu a Berna e Ginevra, scalando diverse cime e ghiacciai alpini, facendo poi tappa a Torino (dove conobbe e divenne amico di Alfonso La Marmora, allora giovane ufficiale d'artiglieria) e Mantova. Rientrato in patria, uno dei suoi primi incarichi pubblici fu quello di rendere omaggio per conto del comune di Ravenna al cardinale Luigi Amat di San Filippo e Sorso che nel novembre del 1837 era stato nominato dal pontefice nuovo legato per quella provincia.\nIl coinvolgimento di Giuseppe Pasolini in politica sembrava ormai segnato e la sua posizione fu ulteriormente consolidata quando il 22 ottobre 1843 spos\u00f2 Antonietta Bassi, nipote di Gabrio Casati, dalla quale ebbe quattro figli. Dopo un breve viaggio a Parigi, la coppia si stabil\u00ec a Imola, nella villa dei Codronchi, stringendo rapporti di amicizia con l'allora vescovo della citt\u00e0, Giovanni Maria Mastai Ferretti.\nIl ruolo nel governo dello Stato Pontificio.\nQuando il Mastai Ferretti divenne papa Pio IX, si ricord\u00f2 dell'amico ravennate e lo convoc\u00f2 a Roma nominandolo, dall'agosto del 1847, dapprima membro della Consulta di Stato in rappresentanza della citt\u00e0 di Ravenna e poi, dal febbraio del 1848, lo nomin\u00f2 nel gruppo di ministri laici che per la prima volta in quell'anno di rivoluzioni costitu\u00ec un governo pontificio. Gli fu affidato il ministero del commercio, dell'agricoltura, dell'industria e delle belle arti. Su sua raccomandazione, entr\u00f2 nel governo anche l'amico Marco Minghetti, ma entrambi si dimisero nel 1848 quando il papa ritir\u00f2 il proprio appoggio militare ai rivoluzionari. Minghetti ripar\u00f2 in Piemonte presso Carlo Alberto di Savoia ma Pasolini rimase a Roma, consigliato dall'amico Diomede Pantaleoni, e fu vicepresidente dell'Alto Consiglio. Ebbe modo di dirigere la politica locale favorendo l'ascesa di Pellegrino Rossi, noto giurista ed ex ambasciatore in Francia dal passato murattiano. Quando Rossi fu assassinato il 15 novembre 1848, Pasolini si rifiut\u00f2 di sostituirlo per frizioni con Pio IX che non era intenzionato a riprendere la guerra a favore dei rivoluzionari ma anzi si rifugi\u00f2 a Gaeta. Per fedelt\u00e0 al pontefice, ad ogni modo, lasci\u00f2 Roma alla proclamazione della Repubblica Romana nel 1849 e ripar\u00f2 in Toscana dove, a Pisa, fu raggiunto dal suocero Paolo Bassi. Decise a quel punto di stabilirsi a Firenze dove acquist\u00f2 la villa di Fonte all'Erta e la relativa tenuta.\nRipresi i contatti col Minghetti, Giuseppe Pasolini rimase a Firenze sino al 1855 quando Pio IX decise di convocarlo nuovamente a Roma nel tentativo di vincere le diffidenze che avevano portato il conte ravennate ad allontanarsi dal governo della citt\u00e0.\nLa seconda guerra d'indipendenza.\nAlla fine del 1857, venne nominato gonfaloniere di Ravenna, ma nel contempo inizi\u00f2 ad avvicinarsi sempre pi\u00f9 alla figura di Camillo Benso, conte di Cavour, che a suo tempo aveva conosciuto a Torino tramite il La Marmora e a lasciarsi tentare dalla soluzione prevista dai Savoia per l'Italia. Nel 1859, dunque, appoggi\u00f2 la seconda guerra d'indipendenza, ma rifiut\u00f2 categoricamente la dittatura di Parma e Piacenza offertagli per un periodo limitato dall'amico Luigi Carlo Farini. Rivolse il suo impegno a favorire il commercio di cui a suo tempo era stato ministro, contribuendo all'abolizione delle dogane interne agli stati col processo di unificazione e propugn\u00f2 la costruzione di una ferrovia che collegasse le Romagne e la Toscana al Piemonte.\nSenatore e ministro del Regno d'Italia.\nNel marzo 1860, Vittorio Emanuele II lo nomin\u00f2 senatore e nell'autunno di quello stesso anno venne nominato governatore provvisorio della citt\u00e0 di Milano, sostituendo Massimo d'Azeglio. Nel 1862 e nel 1863 venne nominato prefetto a Torino e nel 1866 fu primo commissario regio a Venezia. Gli venne proposto di formare un nuovo governo come primo ministro alla caduta di Urbano Rattazzi, ma prefer\u00ec rimanere in disparte, aderendo invece al governo Farini come ministro degli esteri dal dicembre del 1862 al marzo del 1863. Durante questo delicato periodo, si preoccup\u00f2 di stabilire dei trattati commerciali con la Francia di Napoleone III e con l'Inghilterra di John Russell, I conte di Russell, suoi amici personali.\nIn senato si dichiar\u00f2 favorevole allo spostamento della capitale da Torino a Firenze, ma dopo tale atto decise di ritirarsi dalla vita pubblica.\nGli ultimi anni.\nNegli ultimi anni, dopo la morte prima del figlio Enea nel 1869 e poi della moglie nel 1873, si dedic\u00f2 ampiamente allo studio delle sacre scritture. Dopo aver trascorso l'autunno del 1874 a Varese dove il figlio Pier Desiderio aveva sposato Maria Ponti, figlia della dinastia di ricchi industriali, torn\u00f2 a Ravenna dove nel 1876 si spos\u00f2 anche la figlia Angelica col conte Giuseppe Rasponi dalle Teste. Su pressioni del nuovo sovrano Umberto I e del cugino Giovanni Codronchi, segretario generale del ministero dell'Interno, Pasolini accett\u00f2 la presidenza del senato del Regno d'Italia, rimanendo in carica dal 6 marzo 1876 sino all'ascesa della Sinistra storica.\nAnd\u00f2 un'ultima volta a Londra nell'estate del 1876 e nell'autunno a Sanremo per registrare l'atto di morte della principessa Maria Vittoria dal Pozzo della Cisterna, ex duchessa d'Aosta ed ex regina di Spagna, prendendo poi parte alle sue esequie presso la Basilica di Superga a Torino. Al ritorno da questo viaggio, mor\u00ec a Ravenna il 4 dicembre 1876.\nMatrimonio e figli.\nGiuseppe Pasolini spos\u00f2 a Milano, il 22 ottobre 1843, Antonietta Bassi figlia del conte Paolo e di sua moglie, la contessa Elisabetta Cavazzi della Somaglia. La coppia ebbe i seguenti figli:"}
{"id": "118528", "revid": "399", "url": "https://it.wikipedia.org/wiki?curid=118528", "title": "Vincenzo Fardella di Torrearsa", "text": "Primogenito di una delle pi\u00f9 antiche e prestigiose famiglie aristocratiche di Trapani, fu, nel 1871 il primo Presidente del Senato del Regno a Roma, nella sede di Palazzo Madama.\nBiografia.\nFiglio primogenito del marchese di Torre Arsa, Antonino, e di Teresa Omodei Milo, dei baroni di Reda. Il suo precettore, Nicol\u00f2 Fiorentino, partecip\u00f2 alla rivoluzione del 1820 e seppe infondere a Fardella il suo patriottismo. Fu Direttore dei dazi indiretti di Trapani fino al 1840, quando fu promosso direttore dei dazi indiretti di Palermo, col grado di ispettore generale.\nI moti del 1848-49.\nIl Fardella di , non facendo mistero sia delle sue idee sociali sia delle sue idee contrarie alla politica antiautonomistica della Sicilia attuata dal Re Ferdinando II di Borbone, fu figura di primo piano nella Rivoluzione siciliana del 1848 e del susseguente Regno di Sicilia., insieme a Ruggero Settimo e Francesco Paolo Perez.\nQuale Presidente della Camera del costituito Parlamento Siciliano, fu lui a dichiarare decaduta la dinastia borbonica e ad offrire, con voto del Parlamento, il trono vacante di Sicilia al Duca di Genova, figlio secondogenito di Carlo Alberto. Fu poi anche primo ministro\nL'esilio.\nCon la restaurazione e la fine della Rivoluzione siciliana nel 1849, escluso dall'amnistia, Fardella si incammin\u00f2 per la via dell'esilio. Pass\u00f2 del tempo a Genova ed a Torino, dopo qualche anno and\u00f2 a Nizza dove trascorse il resto del suo esilio fra lo studio e la famiglia; qui infatti si spos\u00f2 con Giulia di Serradifalco. Il carteggio di quel periodo del marchese di Torre Arsa, conservato presso la Biblioteca Fardelliana di Trapani, mostra la grande opera diplomatica da lui svolta per mantenere consensi e simpatie sulla causa siciliana presso i pi\u00f9 autorevoli rappresentanti del mondo politico inglese e francese.\nL'attivit\u00e0 parlamentare.\nRientrato in Sicilia dopo lo sbarco dei Mille a Marsala, per breve tempo fece parte del governo provvisorio durante la dittatura di Garibaldi e poi venne nominato Presidente del Consiglio di Luogotenenza. Il 18 febbraio 1861 venne eletto, nei collegi di Palermo e Trapani, deputato nel primo Parlamento Italiano, dove fu eletto vicepresidente della Camera dei deputati.\nNel maggio del 1861, viene nominato da Cavour, di cui fu intimo e stimato amico, ambasciatore del nuovo regno d'Italia presso Svezia, Norvegia e Danimarca. La sua missione nei paesi Scandinavi diede ottimi risultati. Venne insignito dell'ordine della stella Polare di Svezia, e del Danebrog di Danimarca. Si dimise dalla Camera nel gennaio 1862 perch\u00e9 fu nominato il 17 novembre 1861 Prefetto di Firenze dal presidente del consiglio Ricasoli, che ne apprezzava il valore e le doti personali. Torrearsa non deluse le aspettative in questo incarico, dove rimase fino al settembre 1864, delicato ed impegnativo in quanto legato al trasferimento della capitale a Firenze.\nNel contempo viene nominato senatore e la nomina ratificata nel marzo 1862.\nFu insignito nel 1864 da Vittorio Emanuele della Commenda dell'Ordine Mauriziano. Dall'8 novembre 1865 al 13 febbraio 1867 fu Vicepresidente del Senato.\nNel 1868, in occasione delle nozze del principe Umberto con Margherita di Savoia, riceve l'onorificenza di \"Cavaliere dell'Ordine Supremo della SS. Annunziata\". Viene chiamato, direttamente da Vittorio Emanuele II, ad assistere come testimone all'atto privato di elezione del principe Amedeo di Savoia, Duca d'Aosta, al trono di Spagna.\nDopo la presa di Roma del 1870, venne eletto presidente del Senato e, dal 28 novembre 1871, fu il primo nella sede di Palazzo Madama.\nMantenne tale carica fino al 1874, anno in cui, quasi settantenne, si ritir\u00f2 in Sicilia e pose fine alla sua carriera politica.\nGli ultimi anni.\nNegli ultimi anni, vissuti tra Trapani e Palermo, ritorn\u00f2 a coltivare con impegno i suoi studi storici e socio-economici. Fu dal 1883 Presidente onorario della \"Banca mutua popolare di Trapani\", che dal 1907 divenne Banca Sicula\nCur\u00f2 lo sviluppo della Societ\u00e0 Siciliana di Storia Patria, di cui fu presidente e nel 1881 inizi\u00f2 la stesura di \u201c\"Ricordi sulla Rivoluzione Siciliana degli anni 1848 e 1849\"\u201d, che ultim\u00f2 dopo quattro anni, cos\u00ec scrivendo: \"... poso la penna e sento di farlo con la soddisfazione di non aver in nulla volontariamente mentito o nascosto il vero\".\nIn suo onore a Trapani \u00e8 stato intitolato un liceo scientifico."}
{"id": "118534", "revid": "36426", "url": "https://it.wikipedia.org/wiki?curid=118534", "title": "Giovanni Villani", "text": "Biografia.\nNato a Firenze intorno al 1280 da una e figlio di Villano di Stoldo di Bellincione, esercit\u00f2 l'attivit\u00e0 di mercante e di banchiere, socio dapprima dei Peruzzi, poi dei . Partecip\u00f2 anche alla vita pubblica, che nella Firenze della prima met\u00e0 del Trecento era meno turbata dalle lotte politiche che l'avevano divisa alla fine del secolo precedente e che tanta parte avevano avuto nel determinare il timbro passionale del pi\u00f9 grande cronista della precedente generazione, Dino Compagni.\nDurante questo periodo ricopr\u00ec tre volte la carica di priore (nel 1316, nel 1321 e nel 1328) e nel 1317 divenne membro della commissione per le nuove gabelle; nel 1324 sovrintese alla costruzione delle mura e fu ufficiale addetto a far fronte alla carestia che attanagliava Firenze nel 1329. In questo nuovo clima, il Villani, pur mostrando simpatia per il partito guelfo dei Neri, si mantenne pi\u00f9 distaccato e obiettivo nel valutare gli eventi storici di cui era testimone.\nNel 1331 cominci\u00f2 il suo declino dalla scena politica, a seguito di un'accusa di malversazione (successivamente rivelatasi infondata) che gli era stata mossa al tempo in cui era stato camarlingo del Comune per l'edificazione delle mura. Fu coinvolto nel fallimento bancario dei Buonaccorsi e incarcerato per poco tempo alle Stinche, attorno al 1346, in quanto considerato mercante fuggitivo.\nMor\u00ec di peste nel 1348: mentre era al lavoro sulla sua cronaca, venne stroncato dalla malattia in maniera cos\u00ec fulminea, che lasci\u00f2 a met\u00e0 una frase.\nDiscendenza.\nGiovanni spos\u00f2 in prime nozze una certa Sobilia, dalla quale ebbe tre figli:\nSpos\u00f2 in seconde nozze Monna de' Pazzi, dalla quale ebbe tre figli:\nLa \"Nuova Cronica\".\nLa fama di Giovanni Villani \u00e8 legata soprattutto alla sua \"Nuova Cronica\", immenso resoconto che partendo dalla torre di Babele arriva fino ai suoi tempi. La \"Nuova Cronica\" fu ideata nel primo decennio del Trecento, anche in seguito alle suggestioni delle letture di Virgilio, Sallustio, Lucano, Livio e di un viaggio a Roma per il Giubileo del 1300, e probabilmente fu scritta a partire dal 1322. Venne lasciata incompiuta a causa della morte dell'autore, per peste, nel 1348.\nIn dodici libri racconta la storia di Firenze dall'antichit\u00e0 agli anni quaranta del Trecento. I primi sei libri, che arrivano fino all'anno 1265, hanno un andamento leggendario e favoloso e trovano la loro principale ragione d'essere nella orgogliosa rivendicazione delle origini romane di Firenze. Gli ultimi sei, dedicati alle vicende del periodo 1265-1348, sono i pi\u00f9 nuovi ed interessanti, sia per la ricchezza di informazioni anche statistiche che contengono, sia per la tendenza dell'autore a cogliere i nessi fra i fatti storici e a spiegarli nella loro dinamica e nei rapporti di causa-effetto.\nQuesta razionalizzazione borghese \u00e8 un altro segno della modernit\u00e0 di Giovanni Villani: ne deriva una capacit\u00e0 di osservazione e di documentazione dei fatti - fra l'altro, anche attraverso l'analisi e la trascrizione di atti ufficiali e di testi d'archivio - che non viene intaccata dai parametri moralistici del buon senso un po' scontato con il quale egli li giudica. Anche nel ritratto di Dante del IX libro, gli elementi polemici del giudizio ideologico, pur non nascosti (Dante era legato ai Bianchi, mentre Villani, come gi\u00e0 detto, era pi\u00f9 vicino ai Neri), sono lasciati ai margini, per far prevalere invece i dati dell'informazione e la soddisfazione municipale di poter annoverare fra i fiorentini un cos\u00ec grande poeta.\nLo stile di Villani non \u00e8 mosso e drammatico come quello di Dino Compagni, ma piano e uniforme. \u00c8 stato detto che \"la calma penna del Villani livella un po' tutto, scolorando e appiattendo\" anche gli eventi decisivi della storia fiorentina (Petrocchi)."}
{"id": "118536", "revid": "659223", "url": "https://it.wikipedia.org/wiki?curid=118536", "title": "Nova Cronica", "text": "La \"Nuova Cronica\" (Nova Cronica) \u00e8 la cronaca storica in 13 libri, scritta per i primi 11 libri e 102 capitoli da Giovanni Villani, e, dopo la morte di quest'ultimo nel 1348, per i capitoli restanti dai parenti Matteo e Filippo.\nGenesi.\nIl Villani concep\u00ec l'idea di realizzare una cronaca dei fatti a lui contemporanei e della storia della sua citt\u00e0, Firenze, mentre si trovava a Roma, in occasione del primo Giubileo del 1300. Cominciata nel 1308, la redazione dell'opera lo occup\u00f2 per tutta la vita e rimase incompiuta alla sua morte, avvenuta nel 1348. Fu continuata dal fratello Matteo che la protrasse per altri 11 libri finch\u00e9 non mor\u00ec a sua volta, nel 1363. I successivi 102 capitoli, che coprono appena un anno, furono composti dal figlio di Matteo, Filippo. \nEdizioni.\nL'opera completa di Giovanni consta di 12 libri, divisi in due parti di 6 libri ciascuna. La sua prima edizione, che comprendeva 10 libri, fu stampata a Venezia nel 1537 (\"editio princeps\"), mentre l'edizione completa si deve ai Giunti di Firenze, che la pubblicarono nel 1559. L'edizione ampliata dalle aggiunte del fratello e del nipote \u00e8 reperibile nei \"Rerum Italicarum Scriptores\" di Ludovico Antonio Muratori, voll. XIII e XIV.\nContenuto e stile.\nL'opera risulta, inevitabilmente, del tutto inattendibile riguardo alle epoche antiche, ma estremamente preziosa quando fa riferimento ai fatti coevi allo stesso Villani, fatti ricavati, a volte, proprio dagli archivi del comune di Firenze.\nLo stile dello scritto \u00e8 molto pi\u00f9 scarno rispetto alla \"Cronica\" di Dino Compagni, probabilmente perch\u00e9 meno sentita \u00e8 la necessit\u00e0 morale della sua composizione, che in tal modo risulta pi\u00f9 precisa, per lo meno dal punto di vista della ricostruzione storica, ma anche meno appassionante e che ci d\u00e0 un'immagine del Villani pi\u00f9 'cronista' che scrittore vero e proprio."}
{"id": "118537", "revid": "1658", "url": "https://it.wikipedia.org/wiki?curid=118537", "title": "Nuova Cronica", "text": ""}
{"id": "118538", "revid": "80598", "url": "https://it.wikipedia.org/wiki?curid=118538", "title": "Fran\u00e7oise Hardy", "text": "Esordisce nel mondo della musica a 18 anni, ottenendo un successo immediato. Dopo essersi prodotta per sei anni su scena, abbandona le tourn\u00e9e e i concerti e continua una carriera essenzialmente discografica. Caratterizzato da melodie melanconiche, il repertorio di Fran\u00e7oise Hardy si declina in gran parte sull\u2019elaborazione dei dubbi, delle domande e dell'ansiet\u00e0 che suscitano in lei i tormenti delle relazioni sentimentali e della nostalgia in generale.\nParallelamente alla scrittura di canzoni, si interessa di astrologia, da lei appresa in complemento alla psicologia. \u00c8 autrice di diversi libri, in particolare sull'astrologia; \u00e8 stata anche attrice, in ruoli minori o in cameo, talvolta in film di genere \"musicarello\".\nBiografia.\n1961-1969.\nFran\u00e7oise Hardy esordisce nel 1962 con il singolo \"Tous les gar\u00e7ons et les filles\", che interpreta il 21 settembre nel programma \"Le Petit Conservatoire de la chanson\" di Mireille Hartuch e che viene ritrasmessa domenica 28 ottobre alla televisione francese in serata, in uno degli intermezzi musicali nel corso di una diretta elettorale di grandissimo ascolto. La canzone diventa la bandiera del disagio adolescenziale e finisce col vendere pi\u00f9 di due milioni di copie in tutto il mondo (nella versione italiana ha il titolo \"Quelli della mia et\u00e0\" e nel Paesi Bassi arriva al quarto posto). Fran\u00e7oise, suo malgrado, diventa uno dei simboli della generazione y\u00e9y\u00e9 e comincia a mietere successi a 45 giri.\nNel 1963 partecipa all'Eurovision Song Contest con \"L'amour s'en va\" e si classifica al quinto posto. Nella sua carriera ha cantato spesso in inglese, italiano, spagnolo e tedesco. In Italia ebbe un grande successo nel 1963 con le canzoni \"\u00c8 all'amore che penso\" e \"L'et\u00e0 dell'amore,\" che arriva prima in classifica, e con le cover delle sue canzoni francesi \"Quelli della mia et\u00e0\", che raggiunge la prima posizione per tre settimane, e \"L'amore va\". Nel 1966 ha partecipato anche al Festival di Sanremo con \"Parlami di te\" cantata in coppia con Edoardo Vianello. Fra le sue canzoni c'\u00e8 \"La Maison o\u00f9 j'ai grandi\", cover di \"Il ragazzo della via Gluck\" di Adriano Celentano.\nNel 1967 esce la compilation \"Antoine &amp; Fran\u00e7oise\" (Vogue/Jolly LPJ 5077) con 6 canzoni di Antoine (sul lato A) e 6 canzoni di Fran\u00e7oise (sul lato B) e nel 1969 esce \"Il pretesto\" (CGD FGS 5052), versione italiana dell'album \"Comment te dire adieu\". Nel 1970 nel video musicale \"Il Pretesto\" compare anche un giovane Renato Balestra, noto stilista italiano, gi\u00e0 famoso all'epoca. Nel 1967, la Hardy crea la propria casa di produzione, la \"Asparagus\" e rinnova il contratto con la Disques Vogue. Escono quindi 3 album: \"Ma jeunesse fout le camp...\" (1967), \"En anglais\" (1968, cantato in inglese) e \"Comment te dire adieu\" (1968).\nQuest'ultimo album contiene la canzone \"Comment te dire adieu\", traduzione di Serge Gainsbourg della canzone \"It Hurts to Say Goodbye\", che sar\u00e0 uno dei grandi successi del 1969; la Hardy interpreter\u00e0 questa canzone anche in italiano, col titolo \"Il pretesto\" (nel 1968), e in tedesco, col titolo \"Was mach' ich ohne dich\" (nel 1970).\nNel 1968, dopo un'ultima tourn\u00e9e in Sudafrica e a Kinshasa, la Hardy abbandona le tourn\u00e9e e i concerti; d'ora in poi le apparizioni in pubblico saranno sul palco di emissioni televisive e radiofoniche. Nel suo tempo libero, la Hardy comincia ad appassionarsi dapprima di psicologia e poi di astrologia, e su quest'argomento ha pubblicato alcuni libri (da sola e in collaborazione con altri autori) ed ha partecipato ad emissioni radiofoniche.\n1970-1988.\nNel 1970, dopo la rottura con Disques Vogue, pubblica tre compilation in Sudafrica con la sua nuova societ\u00e0 di produzione \"Hypopotam\", distribuite da World Record Co. : \"Fran\u00e7oise in German\" (ORC 6071), \"Fran\u00e7oise in Italian\" (ORC 6072) e \"Fran\u00e7oise in French\" (ORC 6073).\nNel 1970 con la nuova etichetta discografica Sonopresse e la \"Hypopotam\", la Hardy pubblica una raccolta dal titolo \"Fran\u00e7oise\" e il decimo album dal titolo \"Soleil\". L'anno seguente (1971) esce \"La Question\" e un altro album in inglese, dal titolo \"If you listen\" (quest'ultimo prodotto da Edition Kundalini, societ\u00e0 creata dalla Hardy), che esce dapprima in Sudafrica e poi in Francia. Nel 1972 esce \"Et si je m'en vais avant toi\", sempre con Hypopotam/Sonopresse.\nNel 1973, la Hardy pubblica \"Message personnel\", prodotto da Michel Berger, Serge Gainsbourg e Jean-Claude Vannier, con i testi scritti oltre che dalla Hardy, da Berger, Jean-No\u00ebl Dupr\u00e9, Gainsbourg, Christian Ravasco e Georges Moustaki (con il quale canta in duetto una canzone dell'album).\nNel 1974 esce il \"concept album\" \"Entr'acte\", nel 1976 escono tre 45 giri, contenenti la canzone \"Femme parmi les femmes\", colonna sonora del film \"Chiss\u00e0 se lo farei ancora\". Tra il 1977 e il 1980, la Hardy pubblica tre album \u2013 \"Star\", \"Musique saoule\" e \"Gin tonic\" \u2013 tutti prodotti da Gabriel Yared e pubblicati da Path\u00e9 Marconi/EMI.\nNel 1978, sull'\"onda\" della \"disco music\", la Hardy pubblica l'album \"Musique saoule\", scritto da Michel Jonasz su musiche di Alain Goldstein e Gabriel Yared, dalle tonalit\u00e0 jazz e funk; bench\u00e9 questi generi sono siano quelli privilegiati della Hardy, il singolo \"J'\u00e9coute de la musique saoule\" \u00e8 un successo di vendite e resta in classifica quasi un anno.\nNel 1981 e nel 1982 escono rispettivamente \"\u00c0 suivre...\" e \"Quelqu'un qui s'en va\", entrambi prodotti da Gabriel Yared e pubblicati da WEA/Flarenasch. Nel 1988, dopo 26 anni di carriera musicale, la Hardy pubblica il suo 21\u00ba album, \"D\u00e9calages\", e dichiara che questo sar\u00e0 l'ultimo della sua carriera; nel frattempo il contratto con la Flarenasch si era concluso con questo album.\n1996-oggi.\nNel dicembre 1994, spinta a ritornare a incidere da Fabrice Nataf e da \u00c9tienne Daho, la Hardy firma con la Virgin Records e nell'aprile 1996, dopo 8 anni di assenza, pubblica un nuovo album, \"Le Danger\", prodotto da Rodolphe Burger e Alain Lubrano.\nL'anno seguente (il ), \u00e8 invitata a salire sul palco da Julien Clerc, con il quale canta in duetto \"Mon ange\", una canzone scritta dalla Hardy per Clerch (uscita nell'album \"Les Aventures \u00e0 l'eau\" del 1987). Nel 2000, esce \"Clair-obscur\", che le vale il \"Grand Prix\" della SACEM e due nominations alle Victoires de la musique.\nNel 2004, la Hardy pubblica \"Tant de belles choses\", grazie al quale l'anno seguente ottiene la Victoire de l'artiste interpr\u00e8te f\u00e9minine.\nNel 2006, esce l'album \"(Parenth\u00e8ses...)\", quasi tutte le canzoni sono cover e interpretate dalla Hardy in duetto con altri artisti: Alain Bashung, Alain Delon, Jacques Dutronc, Julio Iglesias, Ben Christophers, Alain Souchon, Rodolphe Burger, Henri Salvador, Arthur H, Maurane, H\u00e9l\u00e8ne Grimaud (al piano) e Benjamin Biolay.\nNell'ottobre 2008 l'artista ha pubblicato la sua autobiografia, \"Le d\u00e9sespoir des singes... et autres bagatelles\" (\u00c9ditions Robert Laffont, Paris 2008). Nel 2010 esce l'album \"La Pluie sans parapluie\", l'anno seguente \u00e8 nominata alle \"Victoires de la musique\" come \"artiste interpr\u00e8te f\u00e9minine\".\nNel novembre 2012, la Hardy compie 50 anni di carriera musicale, dalla pubblicazione del primo album, nel novembre 1962. Per celebrare questo anniversario escono in contemporanea il nuovo album studio \"L'Amour fou\" e il romanzo \"L'Amour fou\" (\u00c9ditions Albin Michel). Con questo album la Hardy ottiene due nominations alle Victoires de la musique del 2013.\nIl 5 marzo 2015 esce il saggio \"Avis non autoris\u00e9s...\", nel quale si esprime sulla societ\u00e0 contemporanea, sulle sue passioni e le sue opinioni, e il 3 novembre 2016 esce \"Un cadeau du ciel...\", nel quale racconta della sua ospedalizzazione dell'anno precedente.\nIl 9 febbraio 2018 \u00e8 annunciato il suo nuovo (e 28\u00ba) album: \"Personne d'Autre\", che esce il 6 aprile. Il primo singolo \"Le Large\" \u2013 parole e musica di La Grande Sophie \u2013 \u00e8 disponibile dal 16 febbraio e il video del singolo\u00a0\u2013 realizzato da Fran\u00e7ois Ozon \u2013 \u00e8 pubblicato il 20 marzo su YouTube. L'album\u00a0\u2013 prodotto da Erick Benzi \u2013 contiene 11 canzoni, di cui 8 scritte dalla Hardy, pi\u00f9 un riadattamento in francese (\"Dors mon ange\") della canzone \"Sleep\" del gruppo finlandese Poets of the Fall; le altre tre canzoni sono state scritte da Yael Naim (\"Your're My Home\"), Michel Berger (si tratta della reinterpretazione della canzone \"Seras-tu l\u00e0 ?\" del 1975) e da La Grande Sophie (\"Le Large\").\nVita privata.\nFran\u00e7oise Hardy \u00e8 stata la compagna del cantante e attore Jacques Dutronc dal 1967 al 1988. La coppia ha avuto un figlio, Thomas Dutronc, nato il 16 giugno 1973, e si \u00e8 sposata il 30 marzo 1981 a Monticello in Corsica. Dopo la loro separazione, sono rimasti in buoni rapporti e sono tuttora sposati; lei vive a Parigi e lui a Monticello, dal 1997 con una nuova compagna.\nThomas Dutronc \u00e8 un noto chitarrista jazz e cantante francese che ha tra l'altro collaborato con lei in alcuni album: \"Clair-obscur\", \"Tant de belles choses\" e \"Parenth\u00e8ses\", e col padre Jacques Dutronc nell'album \"Br\u00e8ves Rencontres\".\nNel gennaio 2004, a Fran\u00e7oise Hardy \u00e8 diagnosticato un linfoma; da allora lei si batte contro la malattia; in particolare \u00e8 stata ricoverata per diverse settimane della primavera del 2015, in gravi condizioni (tre settimane in stato di incoscienza con otto giorni di coma).\nAltre attivit\u00e0.\nFilmografia.\nColonne sonore.\nFran\u00e7oise Hardy non ha realizzato alcuna colonna sonora di film, tuttavia molte sue canzoni sono state usate in film e/o inserite nella colonna sonora del film:\nScrittrice.\nFran\u00e7ose Hardy ha scritto numerosi libri: autobiografie (\"Je chante donc je suis\", \"Notes secr\u00e8tes\", \"Le D\u00e9sespoir des singes\"), romanzi (\"L'amour fou\"), saggi (\"Avis non autoris\u00e9s\", \"Un cadeau du ciel\") e trattati sull'astrologia (\"Le grand livre de la Vierge\", \"L'Astrologie universelle\", \"Entre les lignes entre les signes\", \"Les rythmes du zodiaque\")."}
{"id": "118544", "revid": "2175", "url": "https://it.wikipedia.org/wiki?curid=118544", "title": "Edonkey", "text": ""}
{"id": "118545", "revid": "118103786", "url": "https://it.wikipedia.org/wiki?curid=118545", "title": "Dino Compagni", "text": "Biografia.\nDino Compagni nacque intorno al 1246/1247 da una famiglia guelfa che faceva parte del cosiddetto \"popolo grasso\" fiorentino (la ricca borghesia) e che aveva una posizione di primo piano nell'Arte di Por Santa Maria, trasformatasi poi in Arte della Seta. Egli stesso fu uno dei dirigenti di questa Arte (dal 1282 al 1295 ne fu pi\u00f9 volte console). Si schier\u00f2 contro i nobili a sostegno di Giano della Bella e ricopr\u00ec la carica di gonfaloniere di giustizia. Caduto Giano della Bella nel 1295, si dovette allontanare per qualche anno dalla vita politica. Vi rientr\u00f2 nel 1300 appoggiando i Bianchi e la famiglia dei Cerchi, in lotta contro i Neri e la famiglia Donati. \nDino tenne comunque una posizione equilibrata, simile a quella del pi\u00f9 giovane Dante Alighieri, e promosse l'esilio dei capi delle due parti per ottenere una pacificazione della citt\u00e0 (in esilio fu mandato anche Guido Cavalcanti). Con l'arrivo di Carlo di Valois a Firenze e la sconfitta dei Bianchi, Dino Compagni, pur evitando l'esilio (essendo stato priore l'anno precedente, non poteva per legge essere condannato), fu costretto a ritirarsi definitivamente dalla vita politica. \n\"Cronica delle cose occorrenti ne' tempi suoi\".\nCome Dante, fu preso da entusiasmo alla notizia della discesa di Enrico VII in Italia, vedendo in essa l'occasione di una rivincita dei Bianchi e di una soluzione equilibrata dei problemi della citt\u00e0. Concep\u00ec allora la \"Cronica delle cose occorrenti ne' tempi suoi\", scritta infatti fra il 1310 e il 1312, e rimasta interrotta quando Enrico VII mor\u00ec presso Buonconvento. L'interruzione \u00e8 stata spiegata con il fallimento del progetto di una riscossa dei Bianchi a Firenze e dei ghibellini in generale in Italia. A questo punto l'opera manoscritta, che conteneva duri giudizi su personaggi ancora vivi e potenti, rimase nascosta in casa di Dino (morto nel 1324) e dei suoi discendenti, e fu scoperta solo nella seconda met\u00e0 del Quattrocento.\nCompagni rifiuta il disegno della storia universale e il procedimento annalistico e si concentra sugli anni fra il 1280 e il 1312 e in particolare sulle vicende degli anni 1300-1308, segnati dal conflitto fra Bianchi e Neri e dalla vittoria di questi ultimi e di Carlo di Valois. Egli dichiara di voler testimoniare solo \"il vero delle cose certe\" rifacendosi a quanto ha direttamente visto e sentito oppure a quanto gli \u00e8 stato detto da persona degna di fede. Tuttavia la sua \"Cronica\" \u00e8 opera di parte, piena di passioni e di risentimenti morali e politici: l'autore non esita a dichiarare le proprie posizioni attraverso \"apostrofi\" ai cittadini o la rappresentazione a tinte fosche e drammatiche delle malvagit\u00e0 degli avversari politici e del loro capo, Corso Donati. La struttura dell'opera \"rivela la continua alternanza tra il resoconto e la riflessione moralistica, tra il fatto oggettivamente narrato e l'addolorato sentenziare in forme di monologo\" (Petrocchi). I fatti non vengono indagati nei loro presupposti sociali ed economici o comunque nell'oggettivit\u00e0 delle loro cause, ma spiegati come conseguenza di atteggiamenti psicologici e morali dei protagonisti. D'altra parte, la memoria degli avvenimenti \u00e8 ancora calda e viva, e conferisce alla pagina della \"Cronica\" l'immediatezza di un diario.\nIl pi\u00f9 importante studioso di Dino Compagni fu Isidoro del Lungo, che difese l'autenticit\u00e0 della \"Cronica\" da un ampio movimento di studiosi, tra cui il filologo Pietro Fanfani, autore di \"Dino Compagni vendicato dalla calunnia di scrittore della Cronaca\" e di altri numerosi scritti, che aveva inteso dimostrarne la falsit\u00e0."}
{"id": "118546", "revid": "1632387", "url": "https://it.wikipedia.org/wiki?curid=118546", "title": "Discarica", "text": "Una discarica, nel ciclo della gestione dei rifiuti, \u00e8 un luogo dove vengono depositati/stoccati e fatti marcire in modo non selezionato e permanente i rifiuti solidi urbani e tutti gli altri rifiuti (anche umidi) derivanti dalle attivit\u00e0 umane (detriti di costruzioni, scarti industriali, ecc.) che, in seguito alla loro raccolta, non \u00e8 stato possibile riciclare, inviare al trattamento meccanico biologico (TMB) eventualmente per produrre energia tramite bio-ossidazione a freddo, pirolisi o, in ultima ratio, l'utilizzo come combustibile negli inceneritori (inceneritori con recupero energetico o termovalorizzatori).\nDescrizione.\nLa normativa italiana col d.lgs 13 gennaio 2003, n. 36 ha recepito la direttiva europea 99/31/CE che prevede tre tipologie differenti di discarica:\nIn particolare si definiscono:\nLa normativa definisce anche il piano di sorveglianza e controllo con i necessari parametri chimici, chimico-fisici, idrogeologici, meteoclimatici e topografici da determinare periodicamente con una stabilita frequenza delle misurazioni.\nL'uso delle discariche per il rifiuto indifferenziato deve essere assolutamente evitato. L'Unione europea con la direttiva sopra citata (99/31/CE) ha stabilito che in discarica devono finire solo materiali a basso contenuto di \"carbonio organico\" e materiali non riciclabili: in altre parole, dando priorit\u00e0 al \"recupero di materia\", la direttiva prevede il compostaggio ed il riciclo quali strategie primarie per lo smaltimento dei rifiuti (del resto la legge prevede che la raccolta differenziata debba raggiungere il 65% entro il 2011).\nInfatti, i residui di molti rifiuti, soprattutto di RSU organici, restano attivi per oltre 30 anni e, attraverso i naturali processi di decomposizione anaerobica, producono biogas e numerosi liquami (percolato) altamente contaminanti per il terreno e le falde acquifere per cui il conferimento senza preventivo trattamento di compostaggio \u00e8 da evitarsi. Dati gli enormi tempi di degradabilit\u00e0 dei materiali normalmente conferiti in discarica (come le plastiche e ancor peggio i rifiuti pericolosi) \u00e8 ragionevole stimare la possibilit\u00e0 di rilevare tracce di queste sostanze dopo la chiusura di una discarica per un periodo che va fra i 300 e i 1000 anni, per cui andrebbero trattati differentemente.\nAlcuni paesi come la Germania, l'Austria e la Svizzera hanno eliminato il conferimento in discarica di rifiuti non trattati e le discariche sono utilizzate principalmente per lo stoccaggio delle ceneri dei termovalorizzatori o dei residui degli impianti di trattamento biologico e compostaggio.\nAttualmente lo smaltimento in discarica in Italia \u00e8 il principale metodo di eliminazione dei rifiuti, in quanto \u00e8 semplice ed economico. Dati relativi al 2004 indicano che il 51,9% dei rifiuti totali prodotti \u00e8 stato smaltito in discarica. L'uso della discarica \u00e8 molto intenso nei paesi poco sviluppati, mentre la tendenza generale \u00e8 volta a limitare il conferimento in discarica applicando attivamente politiche di riduzione, riuso e riciclo, e sfruttando tecnologie quali il compostaggio e l'incenerimento per i residui.\nDal punto di vista dell'emissione in atmosfera di gas responsabili dei cambiamenti climatici, le discariche per rifiuti non pericolosi e quelle per rifiuti pericolosi risultano nocive se il rifiuto non viene preventivamente trattato e/o differenziato (come spesso capita). \u00c8 infatti scientificamente provato dall'organizzazione internazionale sui cambiamenti climatici, IPCC (\"Intergovernmental Panel on Climate Change\") che i rifiuti in discarica causano emissioni ad alto contenuto di metano e di anidride carbonica, due gas serra molto attivi; una moderna discarica deve pertanto prevedere sistemi di captazione di tali gas (in particolare il metano, che pu\u00f2 essere usato anzich\u00e9 disperso in atmosfera).\nI problemi delle emissioni di gas possono tuttavia essere ridotti o eliminati con l'adozione di tecniche costruttive specifiche e con il pretrattamento dei rifiuti: in particolare la raccolta differenziata di quanto riciclabile e della frazione umida (responsabile delle citate emissioni liquide e gassose), e il cosiddetto \"trattamento a freddo\" mediante cui si accelera la decomposizione dei rifiuti prima del conferimento in discarica. Come detto, la stessa Unione europea vieta il conferimento di materiale organico in discarica.\nLa discarica controllata, ha tre fasi di decomposizione:\nStruttura di una moderna discarica.\nPer assolvere efficacemente al suo compito, e cio\u00e8 limitare tali emissioni nocive e non diventare sorgente di inquinamento per il suolo o per l'idrosfera, una discarica deve essere progettata in modo adeguato e secondo tutte le relative norme di legge. Le discariche moderne devono essere costruite secondo una struttura a barriera geologica in modo da isolare i rifiuti dal terreno, rispettare gli standard igienici e la biosfera, riutilizzare i biogas prodotti come combustibile per generazione di energia. La struttura in genere \u00e8 del tipo a \"deposito sotterraneo\", costituita dal basso verso l'alto nel seguente modo:\nGli standard internazionali indicano che in una discarica moderna si riesce a recuperare anche il 90% del biogas, con valori anche superiori quando il singolo lotto della discarica sia chiuso e completato con una opportuna copertura captante.\n\u00c8 comunque importante che la frazione umida dei rifiuti venga raccolta in modo differenziato o che comunque i rifiuti subiscano compostaggio e/o trattamento meccanico-biologico (vedi gestione dei rifiuti) prima del conferimento in discarica (questi processi permettono di recuperare il 100% del metano dato che avvengono in reattori chiusi).\nA titolo di esempio, da una discarica di circa 1.000.000 di metri cubi che cresce di 60.000 m3 ogni anno (pari a circa 51.000 t/anno), si possono estrarre quasi 5,5 milioni di metri cubi di biogas all'anno (oltre 600 m3 ogni ora).\nGestione di una discarica di rifiuti.\nLa discarica deve essere costantemente controllata in tutte le sue fasi di vita, dalla realizzazione alla gestione dopo la sua chiusura. Tutti i controlli vengono fatti seguendo un piano di sorveglianza e controllo che prevede una serie di parametri da misurare attraverso dei sistemi di prelevamento ed analisi uguali per tutti in modo che non vi sia discordanza fra i dati. Il monitoraggio deve essere svolto su:\nIl prelievo di acqua sotterranea \u00e8 possibile grazie ad alcuni pozzetti piezometrici presenti a monte e a valle delle discariche. Controllando l'acqua sotterranea \u00e8 possibile scoprire eventuali danni alle geomembrane che comporterebbero la fuoriuscita del percolato e il conseguente inquinamento del suolo e delle acque sottostanti il sito. \nUn altro problema sono le acque piovane che dilavano la discarica e che potrebbero contenere anch'esse del percolato. Tali acque se non raccolte potrebbero finire in corsi d'acqua siti nelle vicinanze della discarica. Un'approfondita analisi del percolato prodotto dai rifiuti potrebbe rivelare la presenza all'interno della discarica di rifiuti non conformi alla tipologia di discarica (ad es. rifiuti pericolosi in discariche di inerti). Un controllo dei gas emessi pu\u00f2 essere utile per individuare eventuali fuoriuscite del biogas prodotto frutto di rotture nel sistema di captazione dei gas. La fuoriuscita di biogas potrebbe provocare inconvenienti se nei pressi della discarica vi fossero abitazioni.\nPer le discariche contenenti amianto \u00e8 di fondamentale importanza la misurazione delle fibre di amianto disperse nell'aria per le problematiche ben note rispetto all'inalazione di amianto. Ogni discarica deve essere dotata di una centralina di rilievo dei dati meteoclimatici. Una discarica deve essere costruita in zone non troppo piovose e non troppo aride in base al tipo di rifiuti che deve contenere. Il monitoraggio della morfologia della discarica permette di seguire nel tempo la deformazione strutturale della discarica che avviene in modo lento con il deterioramento dei rifiuti e quindi con la loro diminuzione di volume. Il terreno in cui viene costruita una discarica deve essere un terreno solido, non deve situarsi in piane alluvionali e la zona non deve essere fortemente sismica. I siti costruiti in zone altamente sismiche potrebbero essere soggetti a rottura delle geomembrane e dei sistemi di captazione del percolato e del biogas.\nSe la discarica \u00e8 progettata e costruita correttamente, i rifiuti devono comunque rimanere sorvegliati per almeno 30 anni dopo la sua chiusura. Nel frattempo l'area \u00e8 utilizzabile per altri scopi (in genere il terreno superficiale pu\u00f2 essere usato per la crescita di piante).\nSe la progettazione di una discarica \u00e8 importante, non meno lo \u00e8 la sua gestione. Infatti ogni discarica viene progettata per accogliere determinati rifiuti (inerti, non pericolosi o pericolosi) e quindi, salvo modifiche successive, deve accogliere solo quel tipo di rifiuti. Ogni discarica \u00e8 progettata per accogliere un determinato volume di rifiuti e quindi ha una vita limitata, che pu\u00f2 essere s\u00ec prolungata, ma non protratta indefinitamente. Anche le procedure di trattamento e di messa a dimora dei rifiuti devono essere eseguite in modo da non compromettere la sicurezza per chi vi opera e da non favorire fenomeni di inquinamento.\nL'inquinamento ambientale legato a una discarica ben controllata e gestita pu\u00f2 essere sensibilmente ridotto (anche per quanto riguarda i gas serra), oltre che attuando l'opportuna preselezione del materiale da conferirvi, sfruttando l'utilizzo della frazione compostabile per la produzione di biogas e ammendante agricolo. Vi sono comunque inconvenienti come la deturpazione del paesaggio e la necessit\u00e0 di sorvegliare l'area per un certo periodo di tempo dopo la cessazione dell'attivit\u00e0, oltre all'occupazione del terreno, che diviene inutilizzabile per altri scopi dopo la dismissione della discarica, che pure pu\u00f2 essere trasformata in un'area verde.\nI rifiuti solidi e la societ\u00e0.\nEsistono, specialmente in Italia, numerose discariche abusive (inquinanti e pericolose), non controllate, spesso connesse con attivit\u00e0 mafiose come la camorra per il lucroso traffico illegale dei rifiuti (ecomafie); ma anche quelle legali comportano problemi di trattamento, che hanno dato luogo a condanne europee.\nDal punto di vista energetico i rifiuti solidi sono molto pi\u00f9 efficientemente trasformati se li si recupera e ricicla con tecniche moderne.\nAltra possibilit\u00e0 \u00e8 l'incenerimento che comunque necessita di discariche per i residui (le ceneri, rifiuti pericolosi e pari a circa 10% in volume e 30% in peso del rifiuto introdotto) non riutilizzati e per il materiale non combustibile non recuperato (cosiddetto inerte). Dal punto di vista ambientale entrambe le tecniche di smaltimento (discarica e termovalorizzazione) possono essere considerate un male minore, da limitare in favore delle tecniche di recupero e riciclaggio.\nIn Italia l'onere della gestione e del trattamento dei rifiuti \u00e8 caricato sui bilanci dei comuni, che finanziano questo servizio con un'apposita tassa per la spazzatura (la Tarsu). In genere essa \u00e8 proporzionale ai metri quadrati dell'abitazione e al numero delle persone che vi risiedono, ma sarebbe pi\u00f9 corretto valutare l'effettiva produzione di rifiuti differenziati/indifferenziati come avviene in alcuni comuni pi\u00f9 virtuosi, dove la tassa \u00e8 sostituita dalla Tariffa di igiene ambientale (Tia), a norma di legge.\nLa spesa principale consiste nel costo di trasporto (operatori e camion) dalle utenze fino alla discarica, che di solito \u00e8 sita in territorio demaniale, di propriet\u00e0 dello stesso comune. Se la spazzatura \u00e8 depositata nel terreno di un privato o di un altro comune, i rifiuti vengono pesati e viene pagato un corrispettivo proporzionale al volume e/o peso introdotto in discarica. Il costo \u00e8 quindi proporzionale alla produzione di rifiuti.\nLa permanenza dei rifiuti per lunghi periodi di tempo in discarica (su terreno demaniale) comporta pochi oneri economici di gestione, se non ci si preoccupa dell'impatto ambientale. La saturazione delle discariche, con la conseguenza di non potervi pi\u00f9 conferire rifiuti, \u00e8 una questione molto attuale che tra l'altro rappresenta una delle principali cause del cosiddetto \"turismo dei rifiuti\", che comporta spesso lunghi viaggi in attesa dello smaltimento finale: emblematico \u00e8 ad esempio il caso della Campania che, in virt\u00f9 di una \u00abemergenza rifiuti\u00bb in corso da molti anni, ha esportato centinaia di migliaia di tonnellate di rifiuti in altre regioni italiane e all'estero, proprio mentre veniva ribadita l'importanza dell'autonomia delle singole province nella gestione dei rifiuti."}
{"id": "118547", "revid": "1543377", "url": "https://it.wikipedia.org/wiki?curid=118547", "title": "AJAX", "text": "In informatica AJAX, acronimo di Asynchronous JavaScript and XML, \u00e8 una tecnica di sviluppo software per la realizzazione di applicazioni web interattive (Rich Internet Application), basandosi su uno scambio di dati in background fra web browser e server, consentendo cos\u00ec l'aggiornamento dinamico di una pagina web senza esplicito ricaricamento da parte dell'utente.\n\u00c8 una tecnica \"asincrona\" nel senso che i dati extra sono richiesti al server e caricati in background senza interferire con il comportamento della pagina esistente. Normalmente le funzioni richiamate sono scritte con il linguaggio JavaScript. Tuttavia, e a dispetto del nome, l'uso di JavaScript e di XML non \u00e8 obbligatorio, come non \u00e8 detto che le richieste di caricamento debbano essere necessariamente asincrone.\nDescrizione.\nAJAX \u00e8 una tecnica multi-piattaforma, utilizzabile cio\u00e8 su molti sistemi operativi, architetture informatiche e browser web, ed esistono numerose implementazioni open source di librerie e framework.\nLa tecnica AJAX utilizza una combinazione di:\nCome DHTML o LAMP, AJAX non \u00e8 una tecnologia individuale, quanto piuttosto un gruppo di tecnologie utilizzate insieme.\nLe applicazioni web che usano AJAX richiedono browser che supportano le tecnologie necessarie (quelle dell'elenco sopra). Questi browser includono: Firefox, Opera, Konqueror, Safari, Internet Explorer e Chrome. Tuttavia, per specifica, \"Opera non supporta la formattazione degli oggetti XSL\".\nConfronto con applicazioni tradizionali.\nLe applicazioni web tradizionali consentono agli utenti di compilare moduli e, quando questi moduli vengono inviati, viene inviata una richiesta al web-server. Il web server agisce in base a ci\u00f2 che \u00e8 stato trasmesso dal modulo e risponde bloccando o mostrando una nuova pagina. Dato che molto codice HTML della prima pagina \u00e8 identico a quello della seconda, viene sprecata moltissima banda. Dato che una richiesta fatta al web server deve essere trasmessa su \"ogni\" interazione con l'applicazione, il tempo di reazione dell'applicazione dipende dal tempo di reazione del web server. Questo comporta che l'interfaccia utente diventi molto pi\u00f9 lenta di quanto potrebbe essere.\nLe applicazioni AJAX, d'altra parte, possono inviare richieste al web server per ottenere solo i dati che sono necessari (generalmente usando SOAP e JavaScript per mostrare la risposta del server nel browser). Come risultato si ottengono applicazioni pi\u00f9 veloci (dato che la quantit\u00e0 di dati interscambiati fra il browser ed il server si riduce). Anche il tempo di elaborazione da parte del web server si riduce poich\u00e9 la maggior parte dei dati della richiesta sono gi\u00e0 stati elaborati.\nUn esempio concreto: molti siti usano le tabelle per visualizzare i dati. Per cambiare l'ordine di visualizzazione dei dati, con un'applicazione tradizionale l'utente dovrebbe cliccare un link nell'intestazione della tabella che invierebbe una richiesta al server per ricaricare la pagina con il nuovo ordine. Il web server allora invierebbe una nuova query SQL al database ordinando i dati come richiesto, la eseguirebbe, prenderebbe i dati e ricostruirebbe da zero la pagina web reinviandola integralmente all'utente. Usando le tecnologie AJAX, questo evento potrebbe preferibilmente essere eseguito con uno JavaScript lato client che genera dinamicamente una vista dei dati con DHTML.\nUn altro esempio potrebbe essere la scelta di un nuovo nickname in fase di creazione di un account su un sito web, nel caso classico, se il nome che abbiamo scelto fosse gi\u00e0 esistente, dovremmo compilare prima tutto il modulo ed accorgerci solo dopo aver atteso il caricamento della pagina di conferma che il nome \u00e8 gi\u00e0 esistente e dobbiamo cambiarlo, invece con AJAX pu\u00f2 essere introdotto un controllo sull'evento onChange o addirittura OnKeyUp della casella di testo che ci pu\u00f2 informare tempestivamente che il nome inserito non \u00e8 valido, magari evidenziando il testo in rosso (CSS + JavaScript).\nPro e contro.\nCome per le applicazioni DHTML, anche le applicazioni AJAX devono essere testate su pi\u00f9 browser per verificarne la compatibilit\u00e0 (librerie come Sarissa di SourceForge possono tuttavia essere di aiuto). Inoltre \u00e8 richiesto che nel client sia attivato JavaScript. Il vantaggio di usare AJAX \u00e8 la grande velocit\u00e0 alla quale un'applicazione risponde agli input dell'utente.\nUn problema abbastanza degno di nota \u00e8 che, senza l'adozione di adeguate contromisure, le applicazioni AJAX possono rendere non utilizzabile il tasto \"indietro\" del browser: con questo tipo di applicazioni, infatti, non si naviga da una pagina all'altra, ma si aggiorna di volta in volta una singola parte del medesimo documento. Proprio per questo i browser, che sono programmi \"orientati alla pagina\", non hanno possibilit\u00e0 di risalire ad alcuna di tali versioni \"intermedie\". Google, nella sua Google Maps, ha sviluppato una possibile soluzione al problema: invece di usare XMLHttpRequest quando l'utente clicca sul pulsante di ricerca, il risultato della ricerca viene inviato in un iframe invisibile, dal quale le informazioni sono portate nella pagina visibile.\nHTML5.\nLe ultime tecnologie HTML5 (non ancora totalmente supportate ovunque) che permettono di manipolare la cronologia del browser, hanno permesso di ovviare al problema dell'orientamento alla pagina. Questo utilizzo si svolge principalmente in 4 fasi:\nIn ogni modo, un attento design delle applicazioni AJAX permette di risolvere in parte (talvolta tutti) questi aspetti negativi.\nAjax nello sviluppo di APP mobile.\nL'utilizzo di Ajax \u00e8 stato rilevante per lo sviluppo di applicazioni ibride sviluppate con Apache Cordova. Questa caratteristica \u00e8 data dal fatto che le pagine web (solitamente in html) per poter accedere e mostrare contenuti dinamici devono effettuare richieste asincrone con Ajax verso server remoti che usano spesso linguaggi lato server.\nHistory API.\nHistory API HTML5 offre la possibilit\u00e0 di modificare l'URL di un sito Web senza un aggiornamento completo della pagina. Ci\u00f2 \u00e8 utile per caricare parti di una pagina con JavaScript in modo tale che il contenuto sia notevolmente diverso e garantisca un nuovo URL. Infatti molti progetti in Ajax come detto sopra (ad esempio le gallerie d'immagine) prevedono il cambiamento di interfaccia senza cambiare l'URL della pagina. Ci\u00f2 vuol dire che l'utente non pu\u00f2 usare il tasto \"indietro\" (o \"avanti) del browser per navigare tra (ad esempio) le immagini di una galleria d'immagini creata in Ajax poich\u00e9 tale tasto porterebbe l'utente alla pagina precedente della cronologia del browser e non all'immagine precedente della galleria (o la successiva in caso del tasto \"avanti\"). Con History API i tasti \"avanti\" e \"indietro\" del browser diventano utilizzabili per navigare (ad esempio) tra le immagini della galleria Ajax attraverso diversi URL (uno per immagine) senza ricaricare la pagina. Prima dell'arrivo di questa API l'unico modo per creare una galleria di immagini con un URL diverso per ogni immagine era creare una pagina diversa per ogni immagine evitando di utilizzare Ajax.\nEsempio.\nUn esempio di una semplice richiesta Ajax utilizzando il metodo GET, scritto in JavaScript.\nget-ajax-data.js:\n// Questo \u00e8 lo script lato client. \n// Inizializza la richiesta HTTP. \nvar xhr = new XMLHttpRequest();\nxhr.open('GET', 'send-ajax-data.php');\n// Traccia i cambiamenti di stato della richiesta. \nxhr.onreadystatechange = function () {\n var DONE = 4; // readyState 4 significa che la richiesta \u00e8 stata eseguita.\n var OK = 200;// lo stato 200 \u00e8 un ritorno riuscito. \n if (xhr.readyState === DONE) {\n if (xhr.status === OK) {\n console.log(xhr.responseText); // \"Questo \u00e8 l'output.\" \n } else {\n console.log('Error: ' + xhr.status); // Si \u00e8 verificato un errore durante la richiesta.\n// Invia la richiesta a send-ajax-data.php \nxhr.send(null);\nsend-ajax-data.php:\n&lt;? php \n// Questo \u00e8 lo script lato server. \n// Imposta il tipo di contenuto. \nheader ( 'Content-Type: text / plain' ); \n// Invia indietro i dati. \necho \"Questo \u00e8 l'output.\" ; \nLa libreria jQuery permette di fare chiamate asincrone usando una sintassi pi\u00f9 semplice rispetto alla quella dell'oggetto XMLHttpRequest. Per esempio:\n// Questo \u00e8 lo script lato client. \n$.ajax({\n type: \"get\",\n url: \"send-ajax-data.php\",\n success: function (data) {\n console.log(data); // \"Questo \u00e8 l'output.\"\n error: function (request) {\n console.log('Error: ' + request.status); // Si \u00e8 verificato un errore durante la richiesta.\n});\nAlternative ad Ajax.\nCon la nascita di HTML 5 e CSS 3 alcune possibilit\u00e0 come la creazione di gallerie d'immagini, effetti e menu a tendina sono fattibili senza l'utilizzo di Ajax e/o JQuery e/o JavaScript, cosa che con HTML 4 e CSS 2 era spesso impossibile fare. "}
{"id": "118548", "revid": "9", "url": "https://it.wikipedia.org/wiki?curid=118548", "title": "Catch 22", "text": ""}
{"id": "118550", "revid": "124242814", "url": "https://it.wikipedia.org/wiki?curid=118550", "title": "Calcinelli", "text": " \nCalcinelli \u00e8 una frazione del comune sparso di Colli al Metauro, di cui \u00e8 sede comunale, nella provincia di Pesaro e Urbino.\n\u00c8 un importante centro industriale commerciale nella valle del Metauro, attraversato dalla Via Flaminia.\nFino al 31 dicembre 2016 \u00e8 stata una frazione di Saltara, poi confluita in Colli al Metauro assieme a Montemaggiore al Metauro e Serrungarina.\nStoria.\nSembra che in epoca romana la zona corrispondente all'odierna Calcinelli ospitasse una stazione di cambio cavalli denominata \"Ad Octavo\" (menzionata dall'Itinerarium burdigalense) posta a circa met\u00e0 strada tra la citt\u00e0 di Fano (\"Fanum Fortunae\") e Fossombrone (\"Forum Sempronii\"). Altri itinerari indicano in sedici miglia la distanza tra i due centri urbani, per cui la \"mutatio\" doveva distare presumibilmente otto miglia da ciascuna delle due citt\u00e0. A codesta \"statio\" potrebbero forse appartenere i resti di un edificio d'et\u00e0 romana con pavimento in \"opus spicatum\", rinvenuti nel maggio-giugno 1937 presso il sito di Posta Vecchia. Il nucleo moderno dell'odierno centro cittadino sorse tra il XVIII e il XIX secolo, mantenendosi in buona parte inalterato per quasi tutto l'Ottocento. Da allora e per tutta la prima met\u00e0 del XX secolo ha conosciuto una lenta ma progressiva crescita demografica. Nel 1943-1945 divenne, assieme a molti altri centri minori della zona, luogo di trasferimento degli sfollati della citt\u00e0 di Fano e di altre zone limitrofe, a seguito dei bombardamenti Alleati e della successiva ritirata tedesca. Dal dopoguerra il centro ha conosciuto, a partire dagli anni 1960, un intenso sviluppo industriale e quindi un incremento demografico a cui non sempre ha corrisposto una reale integrazione sociale ed una crescita culturale. Se infatti molti sono i negozi, i bar ed i ristoranti, mancano librerie, cinema, teatro e musei. Attualmente la popolazione di Calcinelli si aggira sui 4.000 abitanti.\nArte.\nIl centro storico \u00e8 costituito dalla chiesa dell'Angelo Custode (XIX secolo) e da numerose villette stile liberty, costruite in larga parte durante gli anni 1930 e recentemente restaurate. Nel 1923, a seguito della rapida crescita urbana, fu eretta la chiesa di Santa Croce, assai pi\u00f9 grande della precedente. Alcuni scavi archeologici svoltisi soprattutto tra gli anni 1980 e gli anni 1990 hanno portato alla luce, in zone di campagna limitrofe al centro abitato, scarsi resti di antiche ville romane.\nAmministrazione.\nNel corso degli anni 1990 il comune di Saltara (di cui all'epoca faceva parte) ha riconosciuto un certo grado di autonomia al centro urbano, con l'apertura di una sede comunale distaccata nella zona centrale della cittadina."}
{"id": "118551", "revid": "2146960", "url": "https://it.wikipedia.org/wiki?curid=118551", "title": "Adrian Smith", "text": "Biografia.\nFiglio di un pittore, Adrian trascorre una infanzia tranquilla, tra la passione per la musica e per il calcio (da piccolo era un grande tifoso del Manchester United). Quando a 15 anni gli viene regalato il disco \"Machine Head\" dei Deep Purple, Adrian diviene desideroso di emulare il grande chitarrista Ritchie Blackmore.\nNel 1972 insieme al suo amico di infanzia Dave Murray forma gli Evil Ways, gruppo nel quale Smith suona la chitarra e canta. Questo periodo dura per\u00f2 poco, infatti quando termina la scuola il gruppo si scioglie.\nDave va a suonare con gli Iron Maiden, mentre Smith continuer\u00e0 a suonare con i restanti membri degli Evil Ways con i quali fonda gli Urchin. Nel 1977 fa ritorno Dave Murray che, a causa dei litigi con il cantante, si era allontanato dai Maiden. Dave resta per\u00f2 poco con gli Urchin, tornando agli Iron Maiden una volta che il cantante fu allontanato. Adrian continua con il suo gruppo, riscuotendo sempre maggior successo. Nel 1980 per\u00f2, per cause ignote, la band si scioglie e Adrian si ritrova a militare per pochi mesi in alcuni gruppi emergenti: i Secret e i Broadway Brats.\nNel 1980 avviene la svolta quando Dave Murray gli chiede di entrare negli Iron Maiden per sostituire Dennis Stratton. Arriva in tempo per partecipare alle registrazioni di \"Killers\" e incide con gli Iron Maiden sei album, fino a uscire dal gruppo nel 1990, dopo il tour di \"Seventh Son of a Seventh Son\".\nDurante il periodo di pausa tra il tour di \"Powerslave\" e la lavorazione di \"Somewhere in Time\", Nicko McBrain affitt\u00f2 uno studio dove poter suonare la batteria. Annoiato di dover suonare da solo chiam\u00f2 alcuni amici per suonare insieme. Tra questi vi erano Dave Colwell, Andy Barnett e lo stesso Adrian Smith, da queste jam session venne fuori la canzone \"Reach Out\", scritta dallo stesso Colwell e cantata da Adrian Smith. Tale brano fu poi inserito nel singolo \"Wasted Years\" di \"Somewhere in Time\" dietro suggerimento di Steve Harris che ebbe occasione di ascoltarlo su una musicassetta dal vivo. Quest'episodio \u00e8 rimasto l'unico caso in cui il cantante Bruce Dickinson non cantasse una canzone degli Iron Maiden, limitandosi all'accompagnamento vocale durante il \"chorus\" della canzone.\nNel 1989 pubblica un disco solista con gli A.S.A.P. (Adrian Smith and Project) con cui incide l'album \"Silver and Gold\". Poco dopo gli A.S.a.P. si sciolgono e lascia gli Iron Maiden, stanco di dover abbandonare la famiglia per lunghe \"tourn\u00e9e\" e deciso a provare nuove sonorit\u00e0. Fonda allora nel 1992 un nuovo gruppo con il quale non incider\u00e0 nulla, gli Untouchables, dove oltre a suonare canta (come gi\u00e0 con gli ASaP). Successivamente il gruppo cambia formazione e nome, prima in Adrian's Wall e poi in Psycho Motel e pubblica \"State of Mind\" nel 1995 e \"Welcome to the World\" 1997, entrambi fortemente influenzati dalle sonorit\u00e0 dell'alternative rock. Nel 2010 incider\u00e0 un nuovo album con il gruppo.\nNel 1996 collabora anche a qualche canzone del primo disco solista dell'ex cantante degli Helloween, Michael Kiske, e l'anno seguente inizia a suonare la chitarra per il progetto solista di Bruce Dickinson che aveva lasciato gli Iron Maiden nel 1994. Ritorna insieme ai Maiden nel 1999 quando si ricostituisce la formazione di \"Seventh Son of a Seventh Son\" con l'aggiunta del chitarrista Janick Gers, suo sostituto dal 1990.\nNel 2021 collabora con il musicista statunitense Richie Kotzen alla realizzazione dell'album \"Smith/Kotzen\"."}
{"id": "118552", "revid": "228587", "url": "https://it.wikipedia.org/wiki?curid=118552", "title": "Taro", "text": ""}
{"id": "118554", "revid": "1776051", "url": "https://it.wikipedia.org/wiki?curid=118554", "title": "SS-Fallschirmj\u00e4ger-Bataillon 500", "text": "L'SS-Fallschirmj\u00e4ger-Bataillon 500 (500\u00ba battaglione paracadutisti delle Waffen-SS) fu costituito alla fine del 1943 per essere impiegato per \"incarichi speciali\", dopo il brillante successo e la risonanza propagandistica dell'azione aviotrasportata dei paracadutisti tedeschi per la liberazione di Benito Mussolini.\nIl battaglione venne impiegato una sola volta in missioni aviotrasportate, durante l'operazione R\u00f6sselsprung del maggio 1944 contro il quartier generale dei partigiani jugoslavi a Drvar; i paracadutisti SS quasi riuscirono ad uccidere il capo nemico Josip Broz Tito ma subirono pesanti perdite e l'operazione termin\u00f2 con un fallimento.\nStoria.\nIl battaglione, composto interamente da volontari, venne riunito a Chlum, in Cecoslovacchia, nell'ottobre del 1943, e successivamente trasferito alla scuola addestramento della Luftwaffe di Madanrushka-Banja, in Jugoslavia, per alcuni lanci di addestramento, e in seguito a P\u00e1pa, in Ungheria, per completare l'addestramento.\nLa prima azione importante in cui il battaglione fu impegnato, l'Operazione R\u00f6sselsprung (\"mossa del cavallo\"), nell'aprile 1944, prevedeva il lancio di alianti proprio sopra il complesso del Quartier generale dei partigiani di Tito a Bastasi, presso Drvar, dove era presente una missione militare britannica comandata dal maggiore Randolph Churchill, il figlio di Winston Churchill. Il piano consisteva nel catturare Tito il giorno del suo compleanno, il 25 maggio 1944, e tenerlo prigionario fino all'arrivo dei rinforzi da parte della divisione \"Prinz Eugen\" e di altre forze di fanteria stanziate nei dintorni. Tuttavia i paracadutisti erano una forza troppo piccola per lottare contro le forze partigiane in zona, per cui vennero circondati e subirono pesanti perdite nel cimitero di Drvar.\nI superstiti furono dapprima inviati a Petrovac e in seguito a Lubiana, dove rimasero fino alla fine di giugno. Trasferito a Gotenhafen (l'odierna Gdynia), nella Prussia orientale, il battaglione prese parte all'occupazione delle Isole \u00c5land, sul Mar Baltico; in seguito fu trasferito a Riga e pi\u00f9 tardi a Vilnius, dove prese parte a durissimi combattimenti contro le forze sovietiche, prima di essere trasferito a Memel nell'ottobre 1944.\nSciolto nello stesso mese, i superstiti vennero trasferiti in Austria per costituire l'SS-Fallschirmj\u00e4ger-Bataillon 600."}
{"id": "118556", "revid": "1305772", "url": "https://it.wikipedia.org/wiki?curid=118556", "title": "Santiago del Cile", "text": "Santiago del Cile, o semplicemente Santiago (in spagnolo \"Santiago de Chile\"; in italiano anche San Giacomo del Cile), \u00e8 la capitale e il centro urbano pi\u00f9 importante del Cile. L'area metropolitana della citt\u00e0 \u00e8 stata denominata Gran Santiago e corrisponde al capoluogo della Regione Metropolitana di Santiago. Considerata spesso un'unica citt\u00e0 in realt\u00e0 \u00e8 una conurbazione che comprende completamente il territorio di 26 comuni e parte del territorio di altri 11 comuni; gran parte della metropoli \u00e8 compresa nella provincia di Santiago, alcune parti periferiche fanno parte delle province di Maipo, Cordillera e Talagante. \nLa citt\u00e0 \u00e8 situata a un'altitudine media di sulle rive del Mapocho. Nell'anno 2014 l'estensione della conurbazione era pari a e la popolazione era pari a abitanti che equivale a circa il 35,9% della popolazione totale del paese. Il comune di Santiago propriamente detto, corrispondente al centro della citt\u00e0, ha una superficie di e abitanti al 2002.\nAttualmente si stima che la \"Gran Santiago\" abbia abitanti.\nSecondo le statistiche Santiago \u00e8 la settima citt\u00e0 pi\u00f9 popolosa del Sudamerica e la 35\u00aa area metropolitana del mondo. La capitale del Cile ospita molte sedi governative (ad eccezione del Congresso nazionale che ha invece sede a Valpara\u00edso), finanziarie, commerciali e culturali del Paese ed \u00e8 considerata nel 2006 come la terza citt\u00e0 dell'America Latina per qualit\u00e0 della vita con un indice di sviluppo umano superiore a 0,920 e un PIL procapite pari a dollari USA.\nGeografia fisica.\nTerritorio.\nLa citt\u00e0 si trova al centro del bacino Santiago, una grande valle composta da terre fertilissime circondate da montagne. La citt\u00e0 ha un'altitudine variabile che va dai delle zone occidentali ai di \"Plaza Baquedano\" ed \u00e8 affiancata dalla catena principale delle Ande a est e dalla Cordigliera della Costa, mentre a nord \u00e8 delimitata dal \"Cord\u00f3n de Chacabuco\", parte delle Ande. Queste, attorno a Santiago, raggiungono picchi elevati, il pi\u00f9 alto dei quali, il monte Tupungato, raggiunge i \nIl fiume Mapocho scorre attraverso la citt\u00e0 mentre al confine meridionale si trova la \"Angostura de Paine\", uno sperone allungato delle Ande che raggiunge quasi la costa. A est si trova il massiccio della \"Sierra de Ramon\", una catena montuosa ai piedi della Precordigliera dovuta all'attivit\u00e0 della faglia di San Ram\u00f3n, mentre pi\u00f9 a est si trova la Cordigliera delle Ande con le sue catene montuose e vulcani, molti dei quali superano i metri e sui quali sono presenti alcuni ghiacciai.\nNegli ultimi decenni, la crescita urbana ha superato i confini della citt\u00e0, espandendosi verso est verso la Precordigliera, e l'urbanizzazione si \u00e8 sviluppata anche sopra i metri di altitudine.\nClima.\nIl clima della citt\u00e0 corrisponde ad un clima temperato con piogge invernali e una stagione secca prolungata, noto come \"mediterraneo continentale\", simile a quello della Sicilia centrale. Una delle principali caratteristiche climatiche di Santiago \u00e8 che circa l'80% delle precipitazioni avviene durante i mesi invernali dell'emisfero australe, cio\u00e8 da giugno ad agosto. Le precipitazioni sono sotto forma di pioggia, in quanto il limite della neve solitamente \u00e8 a circa in inverno e raramente si abbassa a , quindi solo occasionalmente la neve cade su Santiago. Nella stagione secca invece, in sette od otto mesi, le precipitazioni mediamente non oltrepassano i .\nLe temperature durante l'anno, variano da una media di in gennaio agli di giugno e luglio. In estate le massime raggiungono facilmente i , con un record di nel 1915. In autunno e inverno, la temperatura scende sotto i e occasionalmente anche a , con un record di nel 1976.\nStoria.\nSantiago venne fondata da Pedro de Valdivia il 12 febbraio del 1541 con il nome di \"Santiago del Nuevo Extremo\" in onore di San Giacomo e a ricordare che, come Santiago di Compostela rappresentava per gli antichi l'estrema terra abitata in Europa prima dell'oceano inesplorato, analogamente la nuova citt\u00e0 rappresentava l'estremo limite dell'esplorazione nel continente americano da poco scoperto.\nLa cerimonia di fondazione si tenne sulla collina Huel\u00e9n (successivamente ribattezzata Collina Santa Luc\u00eda). Valdivia scelse questo luogo per la sua posizione, al centro della vasta e fertile pianura (Valle central) compresa tra la Cordigliera delle Ande e la Cordigliera della costa, per il suo clima temperato e per la facilit\u00e0 con cui poteva essere difeso.\nIl fiume Mapocho divideva l'area in due e la ricongiungeva poi pi\u00f9 a sud, formando un'isola.\nI primi edifici furono eretti sfruttando il lavoro degli indiani Picunche. La riva meridionale del Mapocho fu poi drenata e trasformata in un importante viale, conosciuto come \"Alameda\" (ora \"Avenida Libertador General Bernardo O'Higgins\") per la presenza di molti pioppi (\"alamos\" in spagnolo).\nLa citt\u00e0 fu parzialmente distrutta durante la Guerra di Indipendenza (1810-18), in occasione della battaglia di Maip\u00fa che fu combattuta a sud-ovest del centro abitato. Santiago divenne la capitale del Cile indipendente nel 1818.\nAll'inizio del XIX secolo Santiago era soltanto una piccola citt\u00e0 con pochi edifici, fra cui il \"Palacio de La Moneda\", utilizzato al tempo della dominazione spagnola come zecca, e alcune chiese. Negli anni Ottanta dell'Ottocento l'estrazione del nitrato nel nord del Cile port\u00f2 una certa prosperit\u00e0 al paese e favor\u00ec lo sviluppo della capitale. Fu cos\u00ec che importanti edifici vennero costruiti nel 1910 per celebrare il centenario dell'indipendenza dalla Spagna, fra quali la Biblioteca nazionale e il Museo delle belle arti.\nNegli anni trenta del Novecento Santiago cominci\u00f2 a diventare una citt\u00e0 moderna, con la costruzione del Barrio C\u00edvico, intorno al Palacio de La Moneda. Nel frattempo, la popolazione aumentava grazie all'arrivo di nuovi abitanti dal nord e dal sud del Cile.\nNel 1985 un forte terremoto distrusse alcuni edifici di importanza storica nel centro della citt\u00e0.\nAttualmente, Santiago rappresenta un centro finanziario molto importante dell'America Latina.\nIl 27 febbraio 2010 Santiago \u00e8 stata colpita da un forte sisma di magnitudo 8,8 Richter (9 della scala Mercalli) con epicentro poco distante da Concepci\u00f3n, citt\u00e0 a 300 kilometri da Santiago.\nGeografia antropica.\nSuddivisioni amministrative.\nA differenza di altre grandi citt\u00e0 ed aree metropolitane del mondo, il governo metropolitano di Santiago manca di una carica amministrativa centralizzata, che \u00e8 divisa tra autorit\u00e0 diverse, il che complica il funzionamento della citt\u00e0 come un'entit\u00e0 unitaria.\nNell'attuale struttura territoriale del paese, che \u00e8 divisa in tre livelli (Regioni, Province e Comuni), Santiago non si adatta perfettamente con nessuna. La regione metropolitana di Santiago fu creata nel 1976 per includere un'area metropolitana realizzata due anni prima partendo dalla ex provincia di Santiago, tuttavia questa include un certo numero di localit\u00e0 piuttosto remote dal capoluogo, come Melipilla e Talagante. A livello provinciale, la Grande Santiago supera i limiti della attuale Provincia di Santiago, includendo le province di Cordillera, Maipo e Talagante. A livello comunale, la citt\u00e0 \u00e8 composta da una trentina di comuni.\nIn generale, sono due i tipi di organi amministrativi che si occupano dell'amministrazione della citt\u00e0: da un lato, ci sono trentasei comuni responsabili dell'amministrazione locale di ciascun comune, guidati da un sindaco e consigliati da un consiglio eletto dal voto popolare; mentre, d'altra parte, incaricato della direzione dell'area metropolitana \u00e8 il Governo Regionale, eletto indirettamente e presieduto da un Intendente nominato direttamente dal Presidente della Repubblica. Dal marzo 2014, la carica di Intendente dell'area metropolitana di Santiago \u00e8 Claudio Orrego Larrain.\nQuando fu creata l'area metropolitana di Santiago, la figura del governatore provinciale non fu creata per la provincia di Santiago, come invece fu per le altre province e solo nel 2001 fu creata la carica di \"Delegato Provinciale\", che esercita le funzioni del governatore provinciale in rappresentanza dell'Intendente, tuttavia egli rappresenta pi\u00f9 che altro un incarico simbolico, e i poteri non sono gli stessi dei governatori di altre province.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Comodoro Arturo Merino Ben\u00edtez.\nUna linea ferroviaria collega Santiago con Chill\u00e0n, a sud di Santiago. I treni partono dalla stazione Centrale (Estacion Central).\nPer muoversi all'interno della citt\u00e0 \u00e8 attivo l'efficiente servizio della metropolitana, basato su cinque linee.\nSi tratta della metropolitana pi\u00f9 estesa dell'America Latina. Dal 2005 inoltre si \u00e8 iniziato ad implementare un servizio di trasporti integrato chiamato Transantiago entrato in funzione nel 2007 che combina il trasporto su strada con quello della metropolitana uniformandone le tariffe e i percorsi.\nPrima del Transantiago infatti il sistema di trasporto pubblico stradale era in mano a imprese private, indipendenti nei percorsi, nelle tariffe e nelle livree degli autobus, solo dal 1990 si \u00e8 cominciato a regolamentare le licenze per i trasportatori e a uniformare la livrea dei bus nonostante continuassero a far parte di compagnie diverse."}
{"id": "118970", "revid": "833149", "url": "https://it.wikipedia.org/wiki?curid=118970", "title": "Celje", "text": "Celje (IPA: , in italiano e in tedesco \"Cilli\" oppure in italiano \"Celie\") \u00e8 una citt\u00e0 della Slovenia di abitanti appartenente alla regione statistica della Savinjska. La citt\u00e0 \u00e8 capoluogo dell'omonimo comune cittadino.\nGeografia fisica.\nLa citt\u00e0 sorge sotto il Castello alto di Celje (407\u00a0m), alla confluenza dei fiumi Savinja, Lo\u017enica e Voglajna (col suo tributario Hudinja) nella parte bassa della Valle della Savinja.\nStoria.\nI primi insediamenti urbani apparvero nel periodo della cultura di Hallstatt. La citt\u00e0 era nota in epoca celtica come \"Kelea\", quando i Celti vi coniavano delle monete del Norico, e successivamente durante l'Impero Romano come \"Civitas Celeia\". L'insediamento ottenne i diritti municipali nel 46 d.C., col nome di \"municipium Claudia Celeia\", durante il regno di Claudio (41 - 54 d.C.). Una strada romana, passando per Celeia, portava da Aquileia (Sln. \"Oglej\") alla Pannonia.\nIn seguito all'invasione germanica del 170, durante il periodo delle guerre marcomanniche, nelle sue vicinanze venne stanziata per alcuni anni la Legio II \"Italica\" a protezione del fronte settentrionale-orientale dell'Italia romana (fino al 173-174).\nCeleia divenne presto una delle pi\u00f9 fiorenti colonie romane, e possedeva numerosi grandi edifici, tra i quali il tempio di Marte era famoso in tutto l'impero. Attorno al 320, Celeia venne incorporata ad Aquileia sotto l'imperatore romano Costantino I (272-337).\nDurante la marcia verso l'Italia, la citt\u00e0 fu devastata dagli Unni tra il 451 e il 452. Il vescovo dell'epoca fu menzionato l'ultima volta nel 579.\nDurante le grandi migrazioni del V e VI secolo, la citt\u00e0 venne saccheggiata, per essere rinnovata all'inizio del medioevo. La prima menzione di Celje nel medioevo fu con il nome di \"Cylie\" nelle cronache di Admont (Wolfhold von Admont), scritte tra il 1122 e il 1137.\nLa storia della citt\u00e0 medievale di Celje \u00e8 legata al suo borgo, sorto nella prima met\u00e0 del XII secolo dai Conti della Carinzia di Heunburg. Nel 1322, dopo che i suoi primi proprietari si estinsero, divenne propriet\u00e0 di Herren von Sanneck, elevato dall'imperatore tedesco Ludovico di Bavaria al grado di Conte, capostipite dei Conti di Celje. \nI conti di Celje, che governarono la citt\u00e0 dal 1341 al 1456, arrivarono ad esercitare una forte influenze in Europa centrale tra il XIV e il XV secolo. Celje acquis\u00ec lo status di citt\u00e0-mercato nella prima met\u00e0 del XIV secolo e i diritti cittadini l'11 aprile 1451, su ordine del conte Federico II.\nDopo l'assassinio del conte Ulrico II di Celje a Belgrado nel 1456, i Conti di Celje si estinsero e Celje divenne propriet\u00e0 degli Asburgo, amministrata dal ducato di Stiria. Inizi\u00f2 allora lo sviluppo della citt\u00e0 bassa come centro commerciale e artigianale, attorno al quale furono eretti bastioni nel 1473.\nLa citt\u00e0 alta di Celje cambi\u00f2 spesso padroni e governatori. Fu rovesciata dai contadini durante la grande rivolta contadina del 1515 e fu ricostruita nella seconda met\u00e0 del XVI secolo. Poich\u00e9 non aveva pi\u00f9 alcun significato strategico, inizi\u00f2 a declinare gi\u00e0 nel XVII secolo e gi\u00e0 dalla met\u00e0 del XVIII secolo i suoi mattoni furono usati per riparare gli edifici nella citt\u00e0 bassa. Fu utilizzata come cava all'inizio del XIX secolo e fu infine salvata dal conte Wickenburg, che acquist\u00f2 le rovine rimaste e le don\u00f2 alla Stiria.\nMolti nobili locali si convertirono al protestantesimo durante la Riforma protestante, ma la regione fu riconvertita al cattolicesimo romano durante la Controriforma. \nNel 1798 la citt\u00e0 fu devastata da un grande incendio, in cui per\u00ec la maggior parte degli edifici.\nCelje divenne parte dell'Impero austriaco degli Asburgo durante le guerre napoleoniche. Nel 1867, dopo la sconfitta dell'Austria nella guerra austro-prussiana, la citt\u00e0 divenne parte dell'Austria-Ungheria.\nIl primo treno della ferrovia Meridionale (Vienna-Trieste), giunse a Celje il 27 aprile 1846. Il primo telefono venne installato in citt\u00e0 nel 1902 e Celje venne elettrificata nel 1913. \nLa crescita della popolazione \u00e8 stata costante durante questo periodo. Nel 1900 Celje contava 6.743 abitanti e nel 1924 questa era cresciuta fino a raggiungere i 7.750.\nAlla fine del XIX secolo e all'inizio del XX secolo, Celje era un centro del nazionalismo tedesco, il che ebbe ripercussioni sugli sloveni. L'antico nome tedesco della citt\u00e0, \"Cilli\" (come nell'Encyclop\u00e6dia Britannica 1911), non suonava pi\u00f9 abbastanza tedesco per alcuni residenti, e la forma \"Celle\" era preferita da molti. Nel 1895, la scuola secondaria di Celje, fondata nel 1808, inizi\u00f2 a insegnare anche in sloveno. Nel 1896 fu costruita la \"Narodni dom\" (Casa Nazionale) degli sloveni, che oggi ospita la sede municipale. Il Centro culturale tedesco (\"Deutsches Haus\"), fu costruito nel 1906 e aperto il 15 maggio 1907, oggi \"Celjski dom\". \nIl censimento del 1910 mostrava che il 66,8% della popolazione era di lingua tedesca.\nFino alla caduta dell'Impero austro-ungarico nel 1918, due slogan erano presenti sulla scena politica e sociale: in tedesco \"Hie Deusche - hie Slowenen\"; in sloveno \"Svoji k svojim\" (\"Ogni uomo ai suoi\"). Celje era per\u00f2 inserita in una zona geografica che nelle campagne era prevalentemente abitata da sloveni, e di conseguenza reclamata da questi ultimi. Alla fine della guerra la Stiria meridionale fu assegnata dal trattato di pace al Regno dei Serbi, Croati e Sloveni. Buona parte della popolazione di lingua tedesca abbandon\u00f2 la citt\u00e0 per reinsediarsi nei confini austriaci.\nCelje fu occupata dalla Germania nazista nell'aprile del 1941. La Gestapo arriv\u00f2 a Celje il 16 aprile 1941 e fu seguita tre giorni dopo dal leader delle SS Heinrich Himmler, che ispezion\u00f2 il campo di prigionia di Stari Pisker, dove erano concentrati i prigionieri civili. Vari partigiani sloveni vennero inoltre impiccati dai nazisti nei pressi di Celje, a Frankolovo.\nDurante la guerra la citt\u00e0 sub\u00ec i bombardamenti alleati, mirati a importanti linee di comunicazione e installazioni militari. Il \"Narodni Dom\" venne stata gravemente danneggiato.\nIl bilancio della guerra fu pesante. La citt\u00e0 (compresi i villaggi circostanti) aveva una popolazione prebellica di 20.000 abitanti e perse 575 persone durante la guerra, per lo pi\u00f9 tra i 20 e i 30 anni. Pi\u00f9 di 1.500 persone furono deportate in Serbia o nell'interno del Terzo Reich. Circa 300 persone furono internate e circa 1.000 persone imprigionate nelle carceri di Celje. Un numero sconosciuto di cittadini fu arruolato a forza nell'esercito tedesco. Circa 600 \"bambini rubati\" furono portati nella Germania nazista per la germanizzazione. Un monumento a Celje detto \"Vojna in mir\" (Guerra e Pace) dello scultore Jakob Savin\u0161ek commemora tale periodo.\nDopo la fine della guerra, la rimanente parte della popolazione di lingua tedesca fu espulsa. Trincee anticarro e altri siti furono usati per creare 25 fosse comuni a Celje e nelle sue immediate vicinanze, dove vennero sepolti i resti dei membri della milizia croata, serba e slovena che avevano collaborato con i tedeschi, cos\u00ec come civili etnici tedeschi di Celje e delle aree circostanti, giustiziati dai partigiani di Tito.\nAlla fine della guerra, il nuovo governo si avvantaggi\u00f2 delle trincee anticarro esistenti, scavate attorno a Celje dai tedeschi in ritirata, usandole come tombe. . . ; il numero esatto \u00e8 ancora sconosciuto. . Dopo l'abolizione del campo di concentramento nel 1950, le autorit\u00e0 locali crearono una discarica industriale sul luogo delle sepolture, nascondendo cos\u00ec i corpi sotto una vasta collina di rifiuti. Dopo la caduta del regime nel 1990, quando i fatti del massacro non erano pi\u00f9 tab\u00f9, il governo sloveno decise di costruire un memoriale per le vittime di Teharje.\nCelje entr\u00f2 a far parte della Slovenia indipendente dopo la guerra dei dieci giorni del 1991. Il 7 aprile 2006, Celje divenne la sede della nuova diocesi di Celje, creata da Papa Benedetto XVI all'interno dell'arcidiocesi di Maribor.\nLe attrazioni turistiche della citt\u00e0 includono il monastero dei cappuccini fondato nel 1241 e un palazzo del XVI secolo.\nSimboli.\nLe tre stelle dello stemma di Celje sono state integrate nello stemma nazionale sloveno nel 1991. Lo stesso stemma venne scelto come simbolo nazionale dopo la prima guerra mondiale, nel 1918, quando la Slovenia, assieme a Croazia e Serbia, form\u00f2 il Regno di Jugoslavia.\nInfrastrutture e trasporti.\nLa citt\u00e0 \u00e8 servita dalla stazione ferroviaria di Celje.\nSport.\nIl NK Celje \u00e8 il massimo club calcistico cittadino, che milita nella Prva Liga.\nLo stadio cittadino, l'Arena Petrol, \u00e8 stato inoltre per molti anni la sede di tutte le partite della Nazionale slovena e tuttora le ospita con buona frequenza."}
{"id": "118971", "revid": "367445", "url": "https://it.wikipedia.org/wiki?curid=118971", "title": "Indice di massa corporea", "text": "L'indice di massa corporea (abbreviato IMC o BMI, dall'inglese \"body mass index\") \u00e8 un dato biometrico, espresso come rapporto tra peso e quadrato dell'altezza di un individuo ed \u00e8 utilizzato come un indicatore dello stato di peso forma.\nStoria.\nAdolphe Quetelet, matematico e statistico belga, nei suoi studi sui dati antropometrici della crescita umana concluse che \"il peso cresce con il quadrato dell'altezza\", descrivendo nel 1832 il rapporto tra le due misure: l'indice Quetelet. Oltre un secolo dopo l'indice Quetelet \u00e8 stato utilizzato negli studi sull'obesit\u00e0 . Il nome \"Body Mass Index\" \u00e8 stato introdotto dal fisiologo Ancel Keys nel 1972.\nDescrizione.\nQuesto indice \u00e8 di frequente utilizzato in maniera grossolana, in quanto non integrato da un fattore basilare come il sesso e da caratteristiche morfologiche di base quali larghezza delle spalle, larghezza ossea del bacino, circonferenza cranica, rapporto tra lunghezza delle gambe e lunghezza del tronco, corporatura di tipo tendenzialmente muscoloso o flaccido e altri fattori. \u00c8 inoltre fondamentale considerare la percentuale di massa grassa e massa magra del soggetto. Ad esempio, un paziente di 90\u00a0kg e 175\u00a0cm di altezza pu\u00f2 essere normopeso, se ha una percentuale di massa magra (muscolare) maggiore della percentuale di massa grassa.\nOperativamente l'indice di massa corporea si calcola come il rapporto tra la massa-peso, espressa in chilogrammi, e il quadrato dell'altezza, espressa in metri.\nEsempio 1: Altezza 1,70\u00a0m; massa 62\u00a0kg: formula_1\nL'indice di massa corporea consigliato dipende da et\u00e0 e sesso, nonch\u00e9 da fattori genetici, alimentazione, condizioni di vita, condizioni sanitarie e altre.\nL'Organizzazione Mondiale della Sanit\u00e0 (WHO) e la medicina nutrizionale usano delle tabelle come la seguente per definire termini come \"magrezza\" fino a \"obesit\u00e0\". Si ritiene che questa indicazione sia un importante indicatore per la mortalit\u00e0 (fattore rischio).\nAlcune organizzazioni diverse dalla WHO hanno introdotto altre suddivisioni, come quella del \"Super obeso\" (BMI &gt;50) o \"Super super obeso\" (BMI &gt;60).\nMolto pi\u00f9 importante della percentuale di massa grassa \u00e8 la distribuzione dell'adipe nel corpo. Una serie di studi ha mostrato che il grasso viscerale, misurato dalla circonferenza addominale, determina il maggiore rischio di eventi cardiovascolari acuti. Avere un BMI normale e alta obesit\u00e0 addominale \u00e8 risultato essere pi\u00f9 pericoloso che avere un BMI totale da obesi. Il BMI \u00e8 quindi un indice parziale che dovrebbe essere integrato o che pu\u00f2 essere sostituito dal parametro della circonferenza addominale.\nSecondo uno studio presentato il 27 agosto 2012 al congresso della Societ\u00e0 Europea di Cardiologia condotto su 12.785 pazienti per un periodo di 14 anni, gli individui di peso normale con obesit\u00e0 addominale hanno una probabilit\u00e0 di morte maggiore del 50% rispetto a quelli con un normale indice di massa corporea e un normale rapporto girovita/fianchi. Simili risultati tramite lo studio IDEA, condotto da 6.407 medici di 63 nazioni su 177.345 pazienti di et\u00e0 compresa tra i 18 e gli 80 anni; lo studio INTERHEART, su 30.000 pazienti in unit\u00e0 di terapia intensiva in 52 Paesi; lo studio Kuopio Ischemic Heart Desease (KHID) Risk Factory Study, in Finlandia."}
{"id": "118974", "revid": "2155689", "url": "https://it.wikipedia.org/wiki?curid=118974", "title": "Battaglia di Platea", "text": "La battaglia di Platea fu la battaglia terrestre decisiva della seconda guerra persiana. Venne combattuta nell'agosto 479 a.C. nei pressi della citt\u00e0 di Platea, in Beozia, tra un'alleanza di citt\u00e0-stato greche, tra cui Sparta, Atene, Corinto e Megara, e l'impero persiano di Serse I.\nL'anno precedente le truppe persiane, guidate dal Gran Re in persona, avevano collezionato vittorie, talvolta pagate a caro prezzo, nelle battaglie delle Termopili e dell'Artemisio e avevano conquistato la Tessaglia, la Beozia, l'Eubea e l'Attica. Tuttavia, nella battaglia di Salamina, la flotta greca aveva ottenuto una schiacciante vittoria sui Persiani, impedendo loro la conquista del Peloponneso. Serse quindi si ritir\u00f2 con gran parte del suo esercito, lasciando il suo generale Mardonio a svernare in Grecia per sconfiggere definitivamente i Greci l'anno successivo.\nNell'estate del 479 a.C. i Greci radunarono un enorme esercito di 100 000 uomini e marciarono fuori dal Peloponneso. I Persiani, che potevano contare su un esercito da due a tre volte quello greco, si ritirarono in Beozia ed innalzarono un accampamento fortificato nei pressi della citt\u00e0 di Platea. I Greci evitarono di dare battaglia nel vasto terreno intorno al campo persiano, favorevole alla cavalleria nemica, e ne consegu\u00ec una situazione di stallo che dur\u00f2 undici giorni. Durante un tentativo di ritirata dei Greci, dal momento che era stato loro impedito l'accesso ai rifornimenti, la schiera alleata si framment\u00f2, facendo pensare a Mardonio che i suoi nemici fossero in fuga. I Persiani cos\u00ec inseguirono i Greci, ma questi, in particolare gli Spartani, i Tegeati e gli Ateniesi, si fermarono e attaccarono battaglia, volgendo in fuga le truppe leggere nemiche e uccidendo Mardonio.\nGran parte dell'esercito persiano venne intrappolata nel campo e massacrata. La distruzione di questo esercito e dei resti della flotta persiana, avvenuta presumibilmente nello stesso giorno presso Micale, pose fine alla guerra. Dopo Platea e Micale sarebbe iniziata una nuova fase delle guerre persiane, la riscossa greca. Anche se la vittoria di Platea fu brillante, sia nell'antichit\u00e0 sia al giorno d'oggi non le viene attribuita la stessa importanza delle battaglie di Maratona e delle Termopili.\nFonti.\nL'unica fonte primaria per la rivolta ionia \u00e8 lo storico greco Erodoto. Questi, chiamato anche con l'appellativo di \"Padre della Storia\", nacque nel 484 a.C. ad Alicarnasso, citt\u00e0 in quel tempo sottomessa al dominio persiano. Tra il 440 ed il 430 a.C. scrisse le \"Storie\" (), ricercando in questi scritti le origini delle guerre persiane, eventi appartenenti a un passato non molto distante rispetto a quell'epoca essendo terminate definitivamente nel 450 a.C. L'approccio di Erodoto alla narrazione storica era del tutto nuovo, tanto da essergli riconosciuta la paternit\u00e0 della storiografia moderna. Molti storici riconoscono l'importanza del suo operato: Tom Holland arriva a dire che \"per la prima volta uno storico cerc\u00f2 di rintracciare le origini di un conflitto cos\u00ec vicino da non essere avvolto da circostanze favolose, dai capricci e desideri di qualche dio, dalla necessit\u00e0 del destino di un popolo, apportando spiegazioni da lui verificabili di persona\".\nA partire da Tucidide, alcuni successivi storici antichi, pur seguendo la sua strada, criticarono il suo lavoro. Tuttavia Tucidide stesso inizi\u00f2 la propria opera da dove Erodoto aveva terminato la sua, ovvero in corrispondenza dell'assedio di Sesto: si pu\u00f2 dedurre che presumibilmente riteneva la versione dei fatti data da Erodoto abbastanza accurata da non avere bisogno di essere riscritta o corretta.\nPlutarco critic\u00f2 Erodoto nella sua opera \"Sulla malignit\u00e0 di Erodoto\", dove lo descrive come vicino alle posizioni dei Persiani (, \"amico dei barbari\") e non abbastanza filellenico, il che, per\u00f2, potrebbe persino dimostrare l'imparzialit\u00e0 di Erodoto e del suo lavoro. Fino al Rinascimento \u00e8 stata tramandata una visione negativa di Erodoto, che comunque rimase un autore molto letto. A partire dal XIX secolo lo storico venne tuttavia riabilitato grazie al ritrovamento di alcuni reperti archeologici che confermano la sua versione dei fatti. Oggi si ritiene che Erodoto con la redazione delle sue \"Storie\" abbia fatto un notevole lavoro, nonostante alcuni dei dettagli specifici, in particolare i numeri delle truppe e le date, debbano essere considerati con scetticismo. Nonostante tutto ci sono ancora molti storici che ritengono il racconto di Erodoto caratterizzato non solo da una connotazione antipersiana ma anche dall'aggiunta di particolari drammatici inseriti al fine di arricchire la narrazione.\nAnche lo storico siceliota Diodoro, che scrisse nel I secolo a.C. la sua \"Bibliotheca historica\", fornisce un racconto delle guerre persiane, derivato principalmente dal lavoro del precedente storico greco Eforo; la sua versione \u00e8 abbastanza coerente con quella di Erodoto. Le guerre persiane sono inoltre descritte da Ctesia di Cnido, medico greco alla corte persiana il cui scritto \"Persica\" si \u00e8 conservato grazie ad un'epitome di Fozio, e da molti autori vissuti nei secoli successivi, come Plutarco e Cornelio Nepote. Sono inoltre numerosissimi i cenni sparsi nelle varie opere teatrali dell'Atene del V secolo a.C., ad esempio in quelle del tragediografo Eschilo.\nAlcune scoperte archeologiche, come la colonna serpentina, supportano la versione dei fatti data da Erodoto.\nAntefatti.\nLe \u03c0\u03cc\u03bb\u03b5\u03b9\u03c2 (poleis) greche di Atene ed Eretria avevano sostenuto, tra il 499 a.C. e il 494 a.C., la fallimentare rivolta ionia contro l'impero persiano di Dario I: l'impero era ancora relativamente giovane e vulnerabile a rivolte da parte dei popoli da esso assoggettati. Inoltre Dario era un usurpatore e trascorse molto tempo a sedare le rivolte contro il suo governo. La rivolta ionia minacci\u00f2 l'integrit\u00e0 del suo impero e lui promise di punire tutte le popolazioni in essa coinvolte, in particolare quelle che non erano gi\u00e0 parte dell'impero. Dario, con la prima guerra persiana, vide anche l'opportunit\u00e0 di espandere il suo impero nel frammentato mondo dell'antica Grecia. Dopo una prima spedizione guidata da Mardonio, nel 492 a.C., in cui la Tracia venne riconquistata e la Macedonia divenne un regno vassallo della Persia, Dati e Artaferne, nel 490 a.C., giunsero in Grecia con una grande armata, distruggendo Eretria e minacciando Atene; gli Ateniesi, tuttavia, riuscirono a respingere la minaccia degli invasori con la battaglia di Maratona.\nDario quindi ricominci\u00f2 a radunare un enorme nuovo esercito con il quale sottomettere completamente la Grecia, ma mor\u00ec prima dell'inizio dell'invasione. Il trono di Persia pass\u00f2 a suo figlio Serse I, che, ultimati i preparativi, tra cui la costruzione di due ponti di barche sull'Ellesponto, nel 481 a.C. invi\u00f2 ambasciatori in Grecia per chiedere \"terra e acqua\" come simbolo della loro sottomissione; non per\u00f2 ad Atene e Sparta, che, in occasione della precedente spedizione di Dario, avevano ucciso gli ambasciatori persiani inviati presso di loro a chiedere egualmente sottomissione. Intorno a queste due polis si cre\u00f2 un'alleanza, ufficializzata con un congresso tenutosi a Corinto nel tardo autunno del 481 a.C.: la formazione di questa lega fu un grande risultato per il mondo greco, tradizionalmente formato da citt\u00e0 in continua lotta reciproca.\nGli Alleati inizialmente tentarono di bloccare per terra e per mare le truppe nemiche che si dirigevano verso il sud della Grecia. Cos\u00ec, nell'agosto del 480 a.C., un piccolo esercito alleato guidato dal re spartano Leonida cerc\u00f2 di trattenere i Persiani presso il passo delle Termopili mentre la flotta ateniese combatt\u00e9 con gli invasori presso capo Artemisio. Durante la battaglia delle Termopili le truppe greche, in inferiorit\u00e0 numerica, tennero testa ai Persiani per tre giorni prima di essere sopraffatte grazie alla rivelazione, da parte di Efialte, di un sentiero di montagna che permise agli invasori di aggirare le posizioni alleate. Gran parte dell'esercito greco si ritir\u00f2 lasciando solo la retroguardia, formata da 300 Spartiati e da pochi altri alleati, che fu annientata. La contemporanea battaglia di Capo Artemisio, costituita da una serie di scontri navali, si trovava in una situazione di stallo; alla notizia della perdita delle Termopili anche la flotta si ritir\u00f2, essendo l'Artemisio un punto difficile da mantenere.\nDopo le Termopili l'esercito persiano occup\u00f2 e saccheggi\u00f2 le citt\u00e0 della Beozia che non si erano arrese, Platea e Tespie, dopodich\u00e9 si impossess\u00f2 di Atene, gi\u00e0 evacuata. L'esercito alleato, nel frattempo, si prepar\u00f2 a difendere l'istmo di Corinto. Serse desiderava ottenere una schiacciante vittoria sui Greci per completare la conquista della Grecia prima dell'inverno; gli Alleati, al contrario, cercavano di sconfiggere la flotta persiana per garantire la sicurezza del Peloponneso. La battaglia navale di Salamina, in cui si assistette ad una brillante vittoria ateniese, segn\u00f2 un punto di svolta nel conflitto: Serse si ritir\u00f2 in Asia con il grosso del suo esercito, temendo che i Greci salpassero verso l'Ellesponto e distruggessero i ponti di barche, intrappolando cos\u00ec il suo esercito in Europa. Il Gran Re lasci\u00f2 in Grecia Mardonio con una parte delle truppe per completare la conquista della Grecia l'anno successivo. Mardonio evacu\u00f2 l'Attica e svern\u00f2 in Tessaglia; gli Ateniesi rioccuparono la loro citt\u00e0 distrutta.\nDurante l'inverno sorse una certa tensione tra gli Alleati: gli Ateniesi, in particolare, che non erano protetti dall'istmo ma la cui flotta era stata fondamentale per la sicurezza del Peloponneso, si batterono perch\u00e9 venisse inviato un esercito a nord l'anno seguente. Dal momento che gli Alleati non cedettero alle richieste di Atene, la flotta ateniese in primavera non si un\u00ec a quella degli altri Stati greci. Le navi alleate, sotto il comando del re spartano Leotichida, navigarono furtivamente da Delo, mentre i resti della flotta persiana, a loro volta, uscirono di nascosto da Samo, non volendo attaccare battaglia. Allo stesso modo Mardonio rimase in Tessaglia, sapendo che un attacco all'istmo era inutile, mentre gli Alleati si rifiutarono di inviare un esercito fuori dal Peloponneso.\nMardonio cerc\u00f2 di rompere la situazione di stallo tentando di accattivarsi gli Ateniesi e la loro flotta tramite la mediazione di Alessandro I di Macedonia, che offr\u00ec loro la pace, l'autogoverno e l'espansione territoriale. Gli Ateniesi vollero che anche una delegazione spartana sentisse l'offerta, quindi la rifiutarono.\nDopo questo rifiuto i Persiani marciarono nuovamente verso sud. Atene venne evacuata ancora una volta e abbandonata al nemico. Mardonio ripet\u00e9 la sua offerta di pace ai profughi ateniesi a Salamina. Atene, insieme a Megara e Platea, invi\u00f2 emissari a Sparta chiedendo aiuto e minacciando di accettare le condizioni persiane se questo non fosse arrivato. Secondo Erodoto gli Spartani, che in quel momento stavano celebrando la festa di Giacinto, rinviarono la decisione fino a quando furono persuasi da un ospite, Chileo di Tegea, che sottoline\u00f2 il pericolo per tutta la Grecia se gli Ateniesi si fossero arresi.\nInizio.\nQuando Mardonio venne a conoscenza dell'arrivo delle truppe spartane complet\u00f2 la distruzione di Atene, abbattendo tutto ci\u00f2 che era rimasto in piedi. Poi si ritir\u00f2 verso Tebe, sperando di attirare l'esercito greco in un territorio adatto alla cavalleria persiana. Mardonio fece costruire un accampamento fortificato sulla riva nord del fiume Asopo, in Beozia, che si estendeva da Eritre, dopo Isie, fino ai dintorni di Platea.\nGli Ateniesi inviarono in aiuto all'esercito alleato 8.000 opliti guidati da Aristide insieme a 600 Plateesi. Gli Alleati marciarono quindi verso la Beozia attraverso i passi del monte Citerone, arrivando nei pressi di Platea in una posizione dominante sull'accampamento persiano. Sotto la guida del comandante Pausania i Greci si schierarono di fronte alle linee nemiche, ma rimanendo in una zona sopraelevata. Ben sapendo di avere poche possibilit\u00e0 di attaccare con successo le posizioni greche, Mardonio cerc\u00f2 di seminare discordia tra gli Alleati e di attirarli nella pianura. Plutarco racconta che venne scoperto un complotto ordito da alcuni Ateniesi di spicco, che stavano progettando di tradire gli Alleati; anche se questa informazione non \u00e8 del tutto verificabile, \u00e8 significativa per indicare i tentativi di Mardonio di spezzare la concordia tra i Greci.\nMardonio inoltre inizi\u00f2 fulminei attacchi di cavalleria contro i nemici cercando di attirare questi, spinti dall'inseguimento, verso la pianura. Pur ottenendo un certo successo iniziale questa strategia fall\u00ec quando il comandante della cavalleria persiana Masistio venne ucciso; dopo la sua morte la cavalleria si ritir\u00f2.\nGli Elleni, rinvigoriti da questa piccola vittoria, mossero in avanti rimanendo sempre sulle alture, fino a mantenere una nuova posizione pi\u00f9 vicina ai Persiani e pi\u00f9 adatta per un accampamento, essendo pi\u00f9 accessibile all'acqua. Gli Spartani e i Tegeati si collocarono su un crinale a destra della formazione, gli Ateniesi su una collinetta a sinistra e gli altri contingenti in mezzo, su un terreno leggermente inferiore. In risposta Mardonio condusse i suoi uomini pronti per combattere fino all'Asopo; tuttavia n\u00e9 i Persiani n\u00e9 i Greci attaccarono battaglia. Erodoto sostiene che non lo fecero perch\u00e9 entrambe le parti avevano ricevuto cattivi presagi durante i sacrifici rituali. Gli eserciti cos\u00ec rimasero accampati nelle loro posizioni per otto giorni, durante i quali giunsero le nuove truppe greche.\nMardonio cerc\u00f2 di rompere la situazione di stallo inviando la sua cavalleria all'attacco dei passi del monte Citerone; quest'operazione port\u00f2 alla cattura di un convoglio di rifornimenti destinati ai Greci. Passarono altri due giorni, durante i quali le colonne di rifornimento degli Alleati continuarono ad essere minacciate. Mardonio cominci\u00f2 allora ad impedire alle nuove truppe di raggiungere i Greci. Il generale persiano poi lanci\u00f2 un altro attacco di cavalleria sulle linee greche, che riusc\u00ec ad impedire ai nemici di raggiungere la sorgente Gargafiana, l'unica loro fonte di acqua in quanto non potevano utilizzare l'Asopo a causa degli arcieri persiani costantemente schierati in sua difesa. Questa penuria di cibo e acqua rese la posizione greca insostenibile, cosicch\u00e9 gli Alleati decisero di ritirarsi davanti a Platea, da dove avrebbero potuto difendere i passi e avere accesso ad acqua corrente. Per evitare che la cavalleria persiana li attaccasse durante la ritirata decisero che si sarebbero mossi quella stessa notte.\nLa ritirata, per\u00f2, non and\u00f2 come previsto. Le truppe alleate nel centro dello schieramento persero la posizione e giunsero davanti a Platea in modo confuso. Gli Ateniesi, i Tegeati e gli Spartani, che erano nella retroguardia, all'alba non si erano ancora mossi dal campo. Una divisione spartana venne quindi lasciata sul crinale a guardia della parte posteriore dello schieramento, mentre gli Spartani e i Tegeati si ritirarono sopra al monte; Pausania inoltre ordin\u00f2 agli Ateniesi di iniziare la ritirata e, se possibile, di unirsi con gli Spartani. Gli Ateniesi, tuttavia, in un primo momento si ritirarono direttamente verso Platea, provocando un'ulteriore frammentazione delle truppe alleate mentre nel campo persiano le vedette si accorsero della ritirata.\nForze in campo.\nForze greche.\nSecondo Erodoto gli Spartani inviarono 45\u00a0000 uomini: 5\u00a0000 Spartiati, pienamente cittadini, 5\u00a0000 altri opliti, provenienti dalle fila dei perieci, e 35\u00a0000 iloti (sette per ogni Spartiata). Questo, probabilmente, era l'esercito spartano pi\u00f9 grande mai raccolto. Le truppe greche erano composte anche da contingenti di opliti delle altre polis alleate, come mostrato nella tabella sottostante. Diodoro Siculo sostiene che i soldati ellenici furono quasi centomila.\nSecondo Erodoto erano presenti 69\u00a0500 soldati armati alla leggera (di cui 35\u00a0000 iloti e 34\u00a0500 uomini dal resto della Grecia), circa uno per ogni oplita. All'interno dei 34\u00a0500 erano presenti i soldati non spartani insieme a 800 arcieri ateniesi, menzionati da Erodoto pi\u00f9 tardi nello svolgimento della battaglia. Lo stesso storico aggiunge anche 1\u00a0800 Tespiesi armati alla leggera, cosicch\u00e9 le truppe totali ammontarono a 110\u00a0000 uomini.\nIl numero degli opliti \u00e8 comunemente accettato e ritenuto verosimile: basti pensare che gli Ateniesi da soli, nella battaglia di Maratona, ne avevano messi in campo 10\u00a0000. Alcuni storici ritengono veritiero anche il numero delle truppe leggere e lo utilizzano come censimento della popolazione della Grecia in quel momento, sostenendo che Atene, per esempio, dispieg\u00f2 una flotta di 180 triremi a Salamina governata da circa 36\u00a0000 rematori e combattenti (200 persone per nave). Tuttavia il numero di truppe leggere \u00e8 spesso rifiutato in quanto esagerato, soprattutto per quanto riguarda il rapporto di sette iloti per singolo Spartiata. Lazenby, ad esempio, crede nel numero di opliti e nella relazione per cui ad ognuno di essi corrispondeva un soldato armato alla leggera, ma ritiene falso il numero di sette iloti per Spartiata. Si ipotizza che ogni Spartiata venne accompagnato da un ilota armato, e che i restanti sei fossero impiegati per altri fini, come il trasporto di cibo per l'esercito. Sia Lazenby e che Holland ritengono che le truppe leggere, qualunque fosse il loro numero, non ricoprirono un ruolo rilevante nello scontro.\nIl fatto che, al momento della battaglia, gli Alleati avessero bisogno di truppe per la flotta, che ammontava ad almeno 110 triremi per un totale di 22\u00a0000 uomini, complica le cose. Dal momento che la battaglia di Micale fu combattuta quasi contemporaneamente alla battaglia di Platea, quindi, almeno 22\u00a0000 uomini non poterono combattere in quest'ultima, il che rende improbabile che a Platea fossero radunati 110\u00a0000 soldati, come sostiene Erodoto.\nLe truppe greche erano, come concordato nel congresso degli Alleati, sotto il comando di Sparta, rappresentata da Pausania, in quel momento reggente del giovane figlio di Leonida, Plistarco, suo cugino. Diodoro afferma che il contingente ateniese fosse sotto il comando di Aristide; \u00e8 quindi probabile che anche gli altri contingenti avessero i loro capi. Erodoto racconta pi\u00f9 volte che i Greci tennero consiglio di guerra all'inizio della battaglia, il che dimostra che le decisioni venivano prese insieme e che Pausania non aveva diritto di comandare sugli altri generali. Questo fattore contribu\u00ec, durante la battaglia, ad una disgregazione dei vari contingenti: ad esempio, nel lasso di tempo immediatamente prima della battaglia, Pausania non riusc\u00ec ad ordinare gli Ateniesi di unirsi alle sue truppe, facendo in modo che i Greci combattessero separatamente.\nForze persiane.\nSecondo Erodoto i Persiani erano circa 300\u00a0000, composti da truppe persiane, medie, battrie, indiane e sacie; questi erano accompagnati da truppe provenienti dalle citt\u00e0-stato e dalle regioni greche che si erano schierate dalla loro parte, tra le quali c'erano Tebe, la Locride, la Malia, la Tessaglia, la Focide (solo in parte) e la Macedonia. Erodoto ammette che nessuno si occup\u00f2 di contare questi ultimi, ma egli li stima intorno alle 50\u00a0000 unit\u00e0.\nCtesia, che scrisse una storia della Persia basata sugli archivi persiani, sostiene che ci fossero 120\u00a0000 Persiani e 7\u00a0000 Greci, ma il suo racconto \u00e8 molto confuso: per esempio egli pone questa battaglia prima di quella di Salamina ed afferma che a Platea si trovassero solo 300 Spartani, 1\u00a0000 perieci e 6\u00a0000 dalle altre citt\u00e0, forse confondendo questa battaglia con quella delle Termopili.\nDiodoro Siculo, nella sua Bibliotheca historica, sostiene che il numero delle truppe persiane fosse di circa 500\u00a0000 unit\u00e0.\nLa cifra di 300\u00a0000 unit\u00e0 \u00e8 stata messa in dubbio, insieme a molti dei numeri forniti da Erodoto, da molti storici; gli studiosi moderni stimano le truppe totali per la seconda guerra persiana intorno alle 250\u00a0000 unit\u00e0. Secondo questo dato, i 300\u00a0000 Persiani presenti a Platea sarebbero evidentemente un errore. Per calcolare approssimativamente la dimensione dell'esercito persiano si \u00e8 provato a tenere conto di quanti uomini potessero essere contenuti nel campo persiano, giungendo a cifre comprese tra i 70\u00a0000 e i 120\u00a0000 soldati. Lazenby, considerando i successivi accampamenti romani, calcola il numero delle truppe a 70\u00a0000 unit\u00e0, tra cui 10\u00a0000 cavalieri. Connolly, sempre partendo dall'ampiezza del campo, d\u00e0 un numero di 120\u00a0000 soldati: la maggior parte delle stime per le forze persiane rientrano generalmente in questa fascia. Delbr\u00fcck, ad esempio, in base alla distanza che i Persiani hanno percorso in un giorno prima dell'attacco ad Atene, ha concluso che 75\u00a0000 uomini era il limite massimo per la dimensione dell'esercito persiano, compreso il personale di supporto e altri non armati.\nConsiderazioni strategiche e tattiche.\nLa precipitosa marcia verso Platea pu\u00f2 ricordare la corsa degli opliti nella battaglia di Maratona; in entrambe, inoltre, c'era stata una situazione di stallo prolungata in cui nessuna delle due parti si arrischiava di attaccare l'altra. Le ragioni di questo stallo erano principalmente tattiche e simili a quelle di Maratona; gli opliti greci non volevano rischiare di essere sopraffatti dalla cavalleria persiana e la fanteria persiana armata alla leggera non poteva sperare in un assalto favorevole a posizioni ben difese.\nSecondo Erodoto entrambi gli schieramenti speravano in una battaglia decisiva che avrebbe volto la situazione in loro favore. Tuttavia Lazenby sostiene che le azioni di Mardonio prima e durante la battaglia Platea non fossero caratteristiche di una strategia aggressiva: egli ritiene le mosse persiane durante le prime fasi dello scontro dei tentativi di sconfiggere gli Alleati non in battaglia, ma in ritirata (come poi avvenne). Mardonio forse aveva capito di non avere molto da guadagnare in battaglia, mentre avrebbe potuto aspettare che l'alleanza greca si distruggesse da sola; d'altronde aveva applicato questa strategia durante tutto l'inverno.\nRiguardo al fatto che Mardonio fosse disposto ad accettare battaglia alle sue condizioni, come racconta Erodoto, ci sono alcuni dubbi. Indipendentemente dalle motivazioni precise, la situazione strategica iniziale permise ad entrambi gli schieramenti di temporeggiare, dal momento che sia Greci che Persiani erano abbondantemente forniti di cibo. In presenza di queste condizioni, le considerazioni tattiche controbilanciarono la necessit\u00e0 strategica di intraprendere l'azione militare.\nQuando gli attacchi di Mardonio interruppero gli approvvigionamenti agli Alleati, questi ultimi riformularono la strategia. Per\u00f2, piuttosto che decidersi ad attaccare, scelsero di ritirarsi e proteggere le vie di comunicazione con il resto della Grecia. Nonostante quest'azione dei Greci fosse a scopo difensivo fu quella che, con il caos provocato dalla ritirata, provoc\u00f2 la rottura della situazione di stallo. Mardonio interpret\u00f2 il movimento dei nemici come una fuga, pensando di aver gi\u00e0 vinto la battaglia, e cerc\u00f2 di inseguire i Greci: non aspettandosi un contrattacco di questi, non bad\u00f2 ad un piano tattico, in quanto volle solamente approfittare della situazione senza badare al terreno di battaglia. Al contrario i Greci avevano, senza volerlo, attirato Mardonio in un terreno pi\u00f9 alto e, pur essendo in inferiorit\u00e0 numerica, avevano un certo vantaggio sui Persiani.\nSvolgimento della battaglia.\nQuando i Persiani scoprirono che i Greci avevano abbandonato le loro posizioni e credettero che fossero in ritirata, Mardonio decise di inseguire immediatamente i nemici con la sua fanteria elitaria. Mentre era intento a fare ci\u00f2 il resto dell'esercito persiano, spontaneamente, inizi\u00f2 a marciare avanti. Gli Spartani ed i Tegeati avevano ormai raggiunto il tempio di Demetra, mentre la retroguardia comandata da Amonfareto cominci\u00f2 a ritirarsi dal crinale per unirsi alle altre truppe, spinta dalla cavalleria persiana. Pausania invi\u00f2 un messaggero agli Ateniesi chiedendo loro di unirsi agli Spartani, sui quali incombeva la cavalleria persiana; gli Ateniesi, tuttavia, stavano combattendo contro la falange tebana e non erano in grado di prestare soccorso a Pausania. Gli Spartani ed i Tegeati erano quindi aggrediti dalla cavalleria persiana, mentre la fanteria nemica si apriva la strada, piantava a terra i suoi scudi e cominciava a saettare frecce contro i Greci, quando la cavalleria si ritirava.\nSecondo Erodoto Pausania si rifiut\u00f2 di avanzare perch\u00e9 non aveva ottenuto buoni auspici nei sacrifici di capre che aveva compiuto. A questo punto, dal momento che i soldati greci cominciavano a cadere sotto la raffica di frecce nemiche, i Tegeati si scagliarono contro le linee persiani. Con un ultimo sacrificio e una preghiera al cielo di fronte al tempio di Era Pausania ricevette presagi favorevoli e diede ordine agli Spartani di avanzare, dopo aver effettuato una carica contro le linee nemiche.\nLa fanteria persiana, numericamente superiore a quella greca, era inquadrata nella possente formazione a sparabara, schieramento comunque molto pi\u00f9 leggero rispetto alla falange greca. I Persiani si difendevano con un grande scudo di vimini e combattevano con lance corte; al contrario gli opliti erano ricoperti da corazze in bronzo, con uno scudo di bronzo e una lunga lancia. Come avvenne a Maratona, la differenza tra gli armamenti fu un fattore fondamentale per l'esito della battaglia. Il combattimento fu feroce e si prolung\u00f2 a lungo, ma gli Spartani ed i Tegeati continuarono tenacemente a respingere i Persiani. Questi cercarono di spezzare le lance dei Greci con le mani, ma gli Elleni, a quel punto, sguainarono le spade. Mardonio assistette alla battaglia in sella a un cavallo bianco, circondato da una guardia del corpo di 1\u00a0000 uomini: finch\u00e9 rimase in vita, i Persiani restarono sulle loro posizioni.\nTuttavia gli Spartani lo accerchiarono e un soldato di nome Arimnesto, vistolo in sella al suo cavallo, raccolse una gran pietra da terra e la scagli\u00f2 verso di lui: Mardonio venne colpito alla testa e mor\u00ec. Dopo la morte del loro generale, i Persiani si diedero alla fuga; la guardia del corpo di Mardonio resistette, ma venne annientata. Erodoto afferma che gli asiatici si diedero al panico perch\u00e9 si videro sprovvisti di un'armatura e vulnerabili. Rapidamente la rotta dei Persiani divenne generale e il caos riemp\u00ec il loro campo. Tuttavia Artabazo, che in precedenza aveva diretto l'assedio di Olinto e di Potidea, essendo in disaccordo con Mardonio sulla necessit\u00e0 di attaccare i Greci, non aveva impiegato tutte le sue truppe nell'attacco; quando vide la situazione dei soldati Persiani, condusse tutti i suoi uomini (40\u00a0000 secondo Erodoto) lontano dal campo di battaglia, sulla strada della Tessaglia, sperando di riuscire a tornare all'Ellesponto.\nDall'altra parte del campo di battaglia gli Ateniesi, dopo una lunga lotta, avevano sconfitto i Tebani. Gli altri Greci appartenenti allo schieramento persiano, secondo Erodoto, combatterono fiaccamente per scelta. I Tebani si ritirarono in una direzione diversa da quella presa dai Persiani, permettendo loro di fuggire senza ulteriori perdite. Gli Alleati, rinforzati dai contingenti che non avevano preso parte all'inizio della battaglia, assalirono il campo persiano: inizialmente i difensori respinsero efficacemente i Greci, ma alla fine dovettero cedere. I Persiani, radunati all'interno del campo, furono quindi massacrati; solo 3 000 di questi vennero lasciati vivi.\nSecondo Erodoto solo 43\u00a0000 Persiani sopravvissero alla battaglia, quindi, basandosi sul suo resoconto, ne morirono 257\u00a0000. Lo storico greco afferma che i Greci, invece, persero solo 159 uomini. Inoltre egli sostiene che morirono solo Spartani, Tegeati e Ateniesi, dal momento che furono gli unici a combattere. Plutarco, che ebbe modo di consultare altre fonti, stima 1\u00a0360 morti greci, mentre Diodoro Siculo (che a sua volta fa riferimento ad Eforo di Cuma) dichiara che le vittime alleate furono oltre 10\u00a0000.\nImprese individuali.\nErodoto racconta degli aneddoti sul comportamento di alcuni Greci durante la battaglia.\nPlutarco, inoltre, riporta un ulteriore aneddoto su un tale di nome Euchida, un emerodromo plateese, che percorse in un solo giorno pi\u00f9 di 1000 stadi per portare il fuoco sacro di Delfi ai Greci e compiuta la sua missione, mor\u00ec poco dopo, stramazzato al suolo. L'episodio, molto simile a quello di Fidippide a Maratona, non viene ricordato da Erodoto.\nConseguenze.\nSecondo Erodoto la battaglia di Micale avvenne simultaneamente a quella di Platea. La flotta greca comandata dal re spartano Leotichida si era diretta a Samo per sfidare i resti di quella persiana. I Persiani, le cui navi erano in cattivo stato, decisero di non rischiare di combattere e di tirare in secca le imbarcazioni sulla spiaggia ai piedi del promontorio di Micale in Ionia: l\u00ec era presente un esercito di 60\u00a0000 uomini stanziato da Serse ed i marinai si unirono ad esso, costruendo una palizzata intorno al campo per proteggere le navi. Tuttavia Leotichida decise di attaccare il campo con i marinai della flotta alleata. Vedendo la scarsa entit\u00e0 delle truppe nemiche i Persiani uscirono dal campo, ma gli opliti greci uccisero molti di quelli. Le navi furono lasciate in mano ai Greci, che le bruciarono, bloccando il potere marittimo dell'impero persiano e segnando l'inizio dell'ascesa della flotta greca.\nCon le vittorie di Platea e Micale termin\u00f2 la seconda guerra persiana. Inoltre diminu\u00ec il pericolo di una nuova invasione, anche se i Greci pensavano che Serse avrebbe ritentato, successivamente, di conquistare la Grecia, bench\u00e9 il suo interesse per quella terra fosse diminuito.\nI resti dell'esercito persiano, sotto il comando di Artabazo, cercarono di ritirarsi in Asia Minore. Passarono per la Tessaglia, la Macedonia e la Tracia percorrendo la strada pi\u00f9 breve, quindi giunsero a Bisanzio dopo aver perso molti uomini per gli attacchi dei Traci, per la stanchezza e per la fame. Dopo la vittoria di Micale, la flotta alleata salp\u00f2 per l'Ellesponto per distruggere i ponti di barche, ma, quando vi giunse, vide che ci\u00f2 era gi\u00e0 stato fatto. I Peloponnesiaci tornarono quindi in patria, mentre gli Ateniesi rimasero per attaccare il Chersoneso, ancora in possesso dei Persiani. I Persiani presenti nella regione ed i loro alleati si ritirarono a Sesto, la citt\u00e0 pi\u00f9 importante della zona, a cui gli Ateniesi posero l'assedio; dopo molto tempo la citt\u00e0 cadde segnando l'inizio di una nuova fase delle guerre persiane, la controffensiva greca. Erodoto termina il suo racconto con l'assedio di Sesto. Nei successivi trent'anni i Greci, soprattutto gli Ateniesi e la lega delio-attica, espulsero i Persiani dalla Macedonia, dalla Tracia, dalle isole dell'Egeo e dall'Ionia. La pace con la Persia, detta pace di Callia, venne siglata nel 449 a.C. e pose fine a mezzo secolo di guerre.\nImportanza.\nPlatea e Micale ebbero grande importanza nell'antichit\u00e0 e passarono alla storia come le battaglie conclusive della seconda guerra persiana, ponendo i Greci in una posizione di forza rispetto ai Persiani. Impedirono alla Persia di conquistare l'Europa, anche se dovettero perdere un gran numero di uomini. La battaglia di Maratona mostr\u00f2 che i Persiani non erano invincibili e la battaglia di Salamina salv\u00f2 la Grecia dalla disfatta, ma fu solamente con Platea e Micale che si svent\u00f2 definitivamente la minaccia persiana. Tuttavia nessuna di queste due battaglie \u00e8 nota come quella delle Termopili, di Salamina e di Maratona: non \u00e8 chiaro il perch\u00e9 di questo, ma la discriminazione potrebbe derivare dalle diverse circostanze in cui la battaglia venne combattuta. La fama delle Termopili certamente sta nell'eroismo dei Greci di fronte a dei numeri schiaccianti e le terribili situazioni strategiche di Maratona e Salamina, in cui non ci si aspettava di poter vincere, potrebbero essere alla base dell'importanza di queste due battaglie. Al contrario le battaglie di Platea e Micale furono entrambe combattute in condizioni favorevoli ai Greci, con molte probabilit\u00e0 di vittoria: gli Elleni, infatti, ricercarono apposta queste condizioni.\nDa punto di vista militare Platea e Micale sottolinearono ancora una volta la superiorit\u00e0 del sistema oplitico rispetto alla fanteria leggera persiana, come era stato dimostrato anni prima anche a Maratona. L'impero persiano impar\u00f2 la lezione e, dopo le guerre persiane, cominci\u00f2 ad arruolare mercenari greci nel suo esercito. Fu una spedizione composta da questi mercenari, la cosiddetta impresa dei Diecimila narrata da Senofonte, a dimostrare ancora una volta quanto l'esercito persiano fosse vulnerabile anche all'interno del suo stesso territorio; su questa dimostrazione si bas\u00f2 Alessandro Magno per conquistare la Persia molto tempo dopo.\nMonumenti.\nCon le armi persiane catturate nel campo nemico fuse venne eretta a Delfi una colonna di bronzo a forma di serpenti intrecciati (la cosiddetta colonna serpentina). Essa commemorava tutte le citt\u00e0-stato greche che avevano partecipato alla battaglia, le quali erano elencate sulla colonna: dallo studio di queste iscrizioni \u00e8 stato verificato il resoconto di Erodoto. I resti della colonna sono ancora visibili nell'Ippodromo di Costantinopoli, dove fu trasferita da Costantino alla fondazione della citt\u00e0."}
{"id": "118978", "revid": "1652635", "url": "https://it.wikipedia.org/wiki?curid=118978", "title": "Battaglia di Micale", "text": "La battaglia di Micale fu una delle due principali battaglie che posero fine all'invasione persiana della Grecia, durante le guerre persiane. La battaglia ebbe luogo all'incirca il 27 agosto 479 a.C. sui pendii del monte Micale, nel territorio della Ionia, di fronte all'isola di Samo.\nQuesta battaglia port\u00f2 alla distruzione della maggior parte delle forze persiane nella Ionia, cos\u00ec come della loro flotta nel Mediterraneo.\nLa battaglia di Platea, avvenuta nello stesso giorno sul continente greco, sanc\u00ec un'altra sconfitta per le forze persiane, che furono costrette a ritirarsi ponendo definitivamente fine al dominio persiano su quest'area.\nLa battaglia ci \u00e8 nota attraverso il racconto dello storico greco Erodoto di Alicarnasso.\nAntecedenti.\nNella primavera del 479 a.C. molte citt\u00e0 della costa ionica cominciarono a rivoltarsi contro i tiranni persiani che le governavano. Non riuscendo per\u00f2 ad opporsi efficacemente alle forze persiane, furono costrette a rivolgersi ai greci del continente per ottenere aiuto. Un incontro venne quindi fissato ad Atene, ed ambasciatori di molte citt\u00e0 della Ionia, di Atene e Sparta si incontrarono all'inizio dell'estate. La riunione preoccup\u00f2 il comandante delle forze persiane in Tessaglia, Mardonio, il quale sped\u00ec le condizioni ad Atene, intimando che la citt\u00e0 restasse neutrale. Quando Atene rifiut\u00f2, la delegazione spartana ritorn\u00f2 alla propria citt\u00e0 per iniziare i preparativi per la guerra. Nel frattempo Mardonio decise di attaccare subito Atene, ma i suoi cittadini si erano gi\u00e0 ritirati nella vicina Salamina. Pensando che ci\u00f2 significasse che gli ateniesi erano pronti ad arrendersi, Mardonio risped\u00ec loro le condizioni, che furono nuovamente rifiutate. Gli Spartani si prepararono per la guerra, chiamando a raccolta una forza di 5.000 soldati, pi\u00f9 35.000 alleati, inviando il comandante Pausania verso l'Istmo. Mardonio lasci\u00f2 l'Attica e si attest\u00f2 in Beozia, cos\u00ec il re spartano Leotichida pot\u00e9 avere a disposizione anche la flotta ateniese, posta a difesa dell'isola di Salamina. La flotta greca, composta da 110 navi, prese allora il largo da Delo, dove era posizionata in attesa di ordini affiancata dalle navi ateniesi, per un totale di 250 unit\u00e0 con obiettivo l'isola di Samo.\nQui infatti era all'ancora la flotta persiana ormai solo lo spettro della potente armata di un tempo, rimanevano solo 200 vascelli e per giunta malandati. I loro comandanti \"Mardonte\", \"Artaunte\" e \"Itimidre\" congedarono le navi fenicie superstiti, rimanendo con i poco affidabili Ioni e Pontici.\nLa battaglia.\nSecondo la versione dello storico greco, i Persiani da Samo decisero di ritirarsi a Micale, nel continente, in modo da poter affrontare i Greci sulla terraferma (dove si ritenevano pi\u00f9 forti) e poter utilizzare la fanteria che l\u00ec era di stanza. I Persiani potevano contare su un esercito di circa 60.000 uomini, comandato da Tigrane. Giunti sulla terraferma, formarono un muro con le loro navi, trascinando le rimanenti sulla spiaggia. Quando la flotta greca arriv\u00f2 e trov\u00f2 Samo vuota, inizi\u00f2 a inseguire i Persiani, credendo che questi stessero fuggendo. I Greci raggiunsero velocemente i Persiani, i quali erano disposti sulla spiaggia, gi\u00e0 pronti per la battaglia.\nLeotichida, allora, si avvicin\u00f2 il pi\u00f9 possibile alla spiaggia e chiamato un araldo annunci\u00f2 agli ioni nel campo persiano:\nDopo di che i Greci iniziarono a sbarcare. I Persiani decisero quindi di disarmare i Sami, temendo potessero rivoltarsi, e mandarono quelli di Mileto a presidiare le strade che portavano alla vetta del Micale, allontanandoli dal campo di battaglia, sempre temendo un tradimento.\nIntanto i Greci mentre camminavano sulla spiaggia, trovarono un bastone da araldo e credettero che quello dovesse essere un segnale divino, che ben presto il re spartano interpretandolo come segno di vittoria dei compatrioti nel continente greco, fece divulgare a suoi uomini. Rinvigoriti nel morale, diedero quindi inizio all'attacco:\nGli Ateniesi dopo una breve battaglia, costrinsero i Persiani, guidati da Artaunte, a ritirarsi in una fortezza che avevano costruito poco pi\u00f9 a valle. Gli Ateniesi (assieme a sicioni, trezeni e corinzi) li inseguirono e in breve conquistarono pure questo avamposto, dove persero la vita molti generali persiani, tra cui lo stesso Artaunte e Tigrane e lo stratego Perilao di Sicione fra i greci. I Persiani, ormai allo sbando, si diedero quindi alla fuga, ma poco pi\u00f9 avanti dovettero affrontare anche i Milesi che avevano prima allontanato. I pochi soldati persiani sopravvissuti giunsero infine alla citt\u00e0 di Sardi.\nQuando arrivarono anche gli Spartani, il campo persiano fu saccheggiato e le navi persiane arenate furono incendiate.\nConseguenze.\nSerse, venuto a conoscenza della sconfitta ottenuta anche in Europa, lasci\u00f2 quel che rimaneva del suo esercito ad arginare eventuali attacchi e a presidiare l'Anatolia, dirigendosi verso Ecbatana.\nRitornando a Samo i Greci discussero le prossime mosse. Gli Spartani proposero di evacuare le citt\u00e0 ioniche, in quanto per loro era impossibile proteggere per sempre gli Ioni, in perenne stato di allerta. Gli Ateniesi, per\u00f2, si opposero a questo progetto e decisero di far entrare nell'alleanza Samo, Chio, Lesbo e le altre isole che avevano combattuto al fianco dei Greci dopo averle impegnate sotto giuramento a rimanere leali e a non tradire.\nL'obiettivo condiviso fu lo stretto, infatti era di primaria importanza toglierne il controllo persiano distruggendone i famosi canapi usati per il ponte di barche sull'Ellesponto. Giunti cos\u00ec a Sesto venne posto l'assedio alla citt\u00e0, che cedette solo a met\u00e0 inverno e dopo che i peloponnesiaci se ne erano andati. Essi, infatti non erano famosi per la perizia poliorcetica.\nLa politica appena intrapresa di fratellanza con le colonie ioniche verr\u00e0 ben presto ripagata con la creazione di una lega guidata da Atene, formando quello che potrebbe essere considerato un vero e proprio impero talassocratico ateniese. Infine, la sempre maggiore indipendenza e il maggior potere acquisito da Atene, sar\u00e0 la causa scatenante della guerra del Peloponneso."}
{"id": "118980", "revid": "1833487", "url": "https://it.wikipedia.org/wiki?curid=118980", "title": "Passione secondo Matteo", "text": "La Passione secondo Matteo BWV 244 \u00e8 una composizione sacra di Johann Sebastian Bach.\nSi tratta della trasposizione musicale dei capitoli 26 e 27 del \"Vangelo secondo Matteo\" nella traduzione tedesca di Martin Lutero, inframezzata da corali e arie su libretto di Picander.\nMatteo nel suo vangelo rappresenta la passione di Ges\u00f9.\nStruttura dell'opera.\nLe trasposizioni musicali barocche della Passione divennero comuni alla fine del Seicento. Come nelle altre passioni in forma d'oratorio, l'allestimento di Bach presenta il testo evangelico di Matteo (cap. 26 e 27) in modo relativamente semplice, prevalentemente con l'utilizzo del recitativo, mentre le arie e gli ariosi utilizzano un commento scritto comunque con l'ispirazione degli eventi biblici.\nDue aspetti caratteristici della passione di Bach traggono la loro origine dalle altre opere sacre di Bach stesso. Uno \u00e8 il formato con doppio coro, derivato dai suoi stessi mottetti e da mottetti che generalmente erano utilizzati per il servizio domenicale. L'altro \u00e8 l'uso esteso dei corali a quattro parti, come se fossero delle interpolazioni e del \"cantus firmus\" in vasti movimenti polifonici, ad esempio \"\u201cO Mensch, bewein dein' S\u00fcnde gross\u201d \" nella conclusione della prima parte - movimento che quest'opera ha in comune con la Passione secondo Giovanni - e il movimento di apertura, in cui i soprani cantano \"in ripieno\" (spesso al giorno d'oggi cantato da voci bianche) generando un momento di grande polifonia ma anche di tensione armonica.\nLa narrazione dei testi del Vangelo \u00e8 curata dal tenore solista che canta interamente con un recitativo libero, accompagnato soltanto da un basso continuo. Ogni volta che un personaggio parla nella storia, un nuovo solista canta le relative parole, anche in recitativo; oltre a Ges\u00f9, ci sono parti per Giuda, Pietro, uno dei sommi sacerdoti, Ponzio Pilato, la moglie di Pilato e due \"ancelle\", sebbene in pratica non tutte le diverse parti siano cantate da coristi diversi. Due passi sono cantati da un paio di solisti che rappresentano due che parlano contemporaneamente ed un certo numero di passi, detti \"turba\" sono cantati alternativamente da uno dei due cori a simboleggiare un certo numero di persone che parlano insieme. Questi ultimi non sono dei recitativi, ma musica metrica convenzionale.\nI recitativi di Ges\u00f9 sono facilmente riconoscibili dal momento che sono quasi sempre accompagnati non dal solo continuo ma dall'intera sezione degli archi dell'orchestra, utilizzando note di lunga durata che creano un suono pieno e appoggiato, noto come \"halo\" di Ges\u00f9. Soltanto le sue ultime parole, \"Eli, eli, lama sabachthani\", sono cantate senza detto halo.\nTesti interpolati.\nLe arie, che utilizzano i testi di Picander, sono inframezzate tra le sezioni del testo evangelico e sono cantate da diversi solisti con un'ampia variet\u00e0 di strumenti di accompagnamento, come \u00e8 tipico dello stile dell'oratorio. In ognuna delle arie uno strumento assume il ruolo di obbligato, in contrappunto con la voce solista. Ad esempio nell'aria (\"Erbarme dich\") il violino obbligato intesse la sua voce con il soprano solo mentre in (\"Aus Liebe will mein Heiland sterben\"), sempre cantata dal soprano, il ruolo di obbligato spetta al flauto.\nIl testo interpolato fa riferimento ad una teologia che pone il sacrificio sulla croce ad un livello molto personale. Praticamente tutti i testi esaltano il significato delle sofferenze di Ges\u00f9 crocifisso, dalla corale \"Ich bin's, ich sollte b\u00fc\u00dfen\" (\"Sono io colui che doveva soffrire le pene dell'inferno\") fino al desiderio espresso dal contralto di tergere Ges\u00f9 con le proprie lacrime (\"Bu\u00df und Reu\"), e all'offerta espressa dal basso di seppellire lui stesso il corpo di Ges\u00f9 (\"Mache dich, mein Herze, rein\"). A Ges\u00f9 spesso i personaggi si riferiscono come \"mio Ges\u00f9\". Il coro, che esprime profonda rabbia nei confronti di Giuda, tanto da invocare l'inferno che possa inghiottirlo, viene anch'esso ripreso da Ges\u00f9: coloro che prendono la spada, periscono di spada. Non \u00e8 un caso che i cori si alternino tra la partecipazione alla narrazione (nelle parti della folla) e nel commento impersonando il ruolo del fedele contemporaneo; c'\u00e8 un'identificazione tra i due ruoli.\nAd ogni modo, \u00e8 significativo il fatto che non vi sia alcuna menzione alla futura Resurrezione in nessuno dei testi. La chiesa protestante moderna considera la crocifissione principalmente come preludio alla Pasqua, importante solo per il fatto che la resurrezione non \u00e8 possibile senza la morte.\nIn Bach, seguendo la strada di Anselmo di Canterbury, la crocifissione stessa \u00e8 il punto d'arrivo, la sorgente della redenzione. L'enfasi \u00e8 sulla sofferenza di Ges\u00f9 al posto dei peccatori, ed \u00e8 la resurrezione ad essere secondaria, importante solo per mostrare il potere di Dio e per dare un esempio di ci\u00f2 in cui la redenzione dal peccato pu\u00f2 consistere. Il coro canta, \"strappami dalle mie paure / Attraverso la tua stessa paura e dolore.\" Il basso, chiamandola la \"dolce croce\", dice \"S\u00ec, di certo questa carne e sangue in noi / vuole essere forzato alla croce; / questo \u00e8 il meglio per la nostra anima, / quanto pi\u00f9 amaro essa sente.\"\nIl \"dolore\" a cui ci si riferisce nel movimento iniziale non \u00e8 dolore per Ges\u00f9 morto, ma piuttosto per il nostro proprio essere peccatori, culminante nel corale \"O Agnello di Dio\" cantato dai bambini, richiamando il sacrificio rituale di Ges\u00f9 come un agnello dell'Antico Testamento, come un'offerta per il peccato. Questo tema \u00e8 rinforzato dal corale che conclude la prima parte: \"O Mensch, bewein' dein S\u00fcnde gross...\", (\"O uomo, piangi il tuo gran peccato\").\nStile della composizione.\nLa musica di Bach \u00e8 profonda almeno quanto lo \u00e8 il testo. I suoi recitativi non sono mai meccanici, ma impostano l'atmosfera per ciascun brano, spesso enfatizzando le parole che sono pi\u00f9 cariche da un punto di vista emozionale come ad esempio \"crocifiggere\", \"uccidere\" o \"piangere\" con melodie caratterizzata da forti cromatismi. La descrizione del pianto di Pietro successiva all'episodio del rinnegamento \u00e8 particolarmente violenta. Le profezie di Ges\u00f9 relative alla sua condanna a morte sono accompagnate con accordi di settima diminuita e brusche modulazioni; interessante il confronto con la musica relativamente pi\u00f9 allegra dell'istituzione dell'Eucaristia (\"bevete voi tutti, questo \u00e8 il mio sangue...\").\nIl canto del gallo e lo spargimento di profumo sul capo di Ges\u00f9 costituiscono delle vere e proprie linee pittoriche. Nonostante questi dettagli siano pi\u00f9 difficili da riconoscere per l'ascoltatore contemporaneo, all'epoca di Bach il recitativo era infatti molto diffuso e l'orecchio pi\u00f9 allenato, lo sforzo necessario \u00e8 ben impiegato. \u00c8 sufficiente pensare ad esso come ad una lettura fortemente drammatica, prima ancora che ad una musica, allora questi dettagli saranno pi\u00f9 facilmente udibili ed interpretabili. Nelle parti della folla, i due cori si alternano, dando all'ascoltatore l'impressione udire folla da ambo i lati (per esempio, \"Weissage uns, Christe\") e a volte cantano insieme (\"Herr, wir haben gedacht\"); in altri momenti soltanto un coro canta (il I coro prende sempre la parte dei discepoli) o alternandosi, come ad esempio \"alcuni astanti\" dicono \"Chiama Elia\" e \"altri\" dicono \"Vediamo se Elia viene ad aiutarlo\".\nNelle arie, gli strumenti (sia in assolo che insieme) vanno di concerto con le voci, probabilmente costituendo qualcosa di ineguagliato per bellezza in tutti gli scritti bachiani. Oltre alle eccellenti melodie e al contrappunto, ci sono delle coincidenze spettacolari della composizione rispetto al testo. Ad esempio, in \"Bu\u00df und Reu,\" i flauti iniziano a suonare uno staccato che somiglia ad un acquazzone mentre il contralto canta il suo pianto dirotto e scoppia in lacrime. I violini suonano un motivo violento per simboleggiare la flagellazione in \"Erbarm' es, Gott.\" In \"Blute nur,\" il passaggio sul \"serpente\" \u00e8 marcato da una melodia sinuosa e ondeggiante. La folla grida \"Crocifiggilo\" due volte con un tema dissonante e frastagliato; ma nell'intermezzo, il quieto e meditativo \"Aus Liebe will mein Heiland sterben\" simboleggia la calma interiore delle fede in un mondo di violenza, con pause frequenti ed una sensazione paradisiaca, in assenza perfino del supporto del basso continuo. Da notare infine una particolarit\u00e0 assai frequente nella musica sacra di Bach: la parola Kreuz, ovvero Croce, \u00e8 sempre accompagnata da una nota che, nella melodia principale, \u00e8 innalzata di un semitono, ovvero di un diesis che in tedesco si dice, per l'appunto, Kreuz.\nStoria.\nLa Passione secondo Matteo \u00e8 stata scritta nella sua prima versione (BWV244\"b\") probabilmente nel 1727. Solo due delle quattro (o cinque) versioni della Passione che Bach scrisse sono giunte fino a noi; l'altra passione \u00e8 quella secondo Giovanni. La Passione secondo Matteo \u00e8 stata eseguita per la prima volta Venerd\u00ec santo 11 aprile 1727 e probabilmente replicata Venerd\u00ec Santo 1729 nella chiesa di San Tommaso (Lipsia), dove Bach era \"kantor\". Egli la modific\u00f2 nel 1736 e fu di nuovo eseguita il 30 marzo 1736, questa volta includendo due organi nella strumentazione.\nLa Passione secondo Matteo non fu eseguita al di fuori di Lipsia fino al 1829, quando Felix Mendelssohn ne esegu\u00ec una versione abbreviata a Berlino presso la Sing-Akademie con grande successo."}
{"id": "118982", "revid": "729019", "url": "https://it.wikipedia.org/wiki?curid=118982", "title": "Battaglia di Cuma (474 a.C.)", "text": "La battaglia di Cuma del 474 a.C. fu uno scontro navale combattuto a Cuma tra la flotta siceliota siracusana, guidata da Ierone I di Siracusa, e quella etrusca. Con questa vittoria i sicelioti posero fine all'espansione etrusca nell'Italia ellenica e assestarono un duro colpo all'influenza politica che essi esercitavano in Italia continentale. Della situazione che si cre\u00f2 approfittarono i Romani, i Sanniti e i Galli.\nL'evento fu di fondamentale rilievo per i siracusani, tanto da permettere ad alcuni di accostarla per importanza a quella di Salamina.\nSuccessivamente nel 415 a.C. gli Etruschi appoggiarono la fallimentare spedizione ateniese in Sicilia contro Siracusa: ci\u00f2 contribu\u00ec ulteriormente al loro declino e alla loro fine.\nMentre con questa vittoria, e con le altre contro Atene e Cartagine, i sicelioti di Siracusa prendevano sempre pi\u00f9 potere nel Mediterraneo.\nCronista della battaglia fu il poeta Pindaro che assistette agli scontri a bordo di un'imbarcazione siracusana.\nA seguito dell'importante vittoria Ierone fece offerta presso il santuario di Zeus a Olimpia di alcuni elmi, di essi oggi ne esistono tre: due presso il Museo di Olimpia e uno al British Museum. Sugli elmi, due corinzi e uno etrusco, vi \u00e8 un'iscrizione dedicatoria, uguale per tutti, che recita cos\u00ec: \u0397\u0399\u0391\u03a1\u039f\u039d \u039f \u0394\u0395\u0399\u039d\u039f\u039c\u0395\u039d\u0395\u039f\u03a3 / \u039a\u0391\u0399 \u03a4\u039f\u0399 \u03a3\u0399\u03a1\u0391\u039a\u039f\u03a3\u0399\u039f\u0399 / \u03a4\u039f\u0399 \u0394\u0399 \u03a4Y\u03a1\u03a1\u0391\u039d\u039f\u039d \u0391\u03a0\u039f \u039a\u03a5\u039c\u0391\u03a3 (\"Ierone figlio dei Dinomenidi e dei siracusani a Zeus dal Tirreno a Cuma\")"}
{"id": "118985", "revid": "125736723", "url": "https://it.wikipedia.org/wiki?curid=118985", "title": "Venom (gruppo musicale)", "text": "I Venom sono un gruppo musicale heavy metal britannico che contribu\u00ec molto a dare le basi al metal estremo, in particolare al black e al thrash metal, dei quali sono considerati tra i maggiori ispiratori. Assieme a Bathory, Celtic Frost, Hellhammer e Mercyful Fate, fanno parte della cosiddetta \"First Wave of Black Metal\" (prima ondata del black metal).\nStoria del gruppo.\nLe origini (1979).\nLa band nasce a Newcastle upon Tyne nel 1979 dalle ceneri di 3 band diverse: i Dwarfstar (ex-Album Graecum) di Conrad Thomas Lant, i Guillotine di Jeffrey Dunn e Dave Rutherford, e gli Oberon del batterista Tony Bray, Clive Archer (che diventer\u00e0 il primo cantante significativo dei Venom) ed Eric Cook alla chitarra (che diventer\u00e0 il manager di Jeff \"Mantas\" agli inizi e pi\u00f9 tardi degli stessi Venom).\nI Guillotine vedono Dave Blackman alla voce, Dean Hewitt al basso e Chris McPeters alla batteria. Tutti e tre i componenti mollano la band, ma il chitarrista Jeffrey Dunn decide di riunire i Guillotine, chiamando gli amici Dean Hewitt (basso) e Dave Rutherford (chitarra), a cui poi si aggiungono Clive Archer (voce) e Tony Bray (batteria) degli Oberon, entrambi conosciuti a un concerto dei Judas Priest. Successivamente Jeff compra la sua prima chitarra Flying V.\nIntanto Conrad Lant suona nei Dwarfstar, una band molto pi\u00f9 rock/metal che punk e con i primi segni di influenze sataniche, scrivendo titoli di canzoni come \"Sons of Satan\", \"Bloodlust\" e \"Welcome To Hell\". Cronos inizia a disegnare i loghi delle band e inizia ad incorporare pentacoli e immagini oscure del satanismo nella sua arte. Conrad aveva suonato in alcune band diverse durante i tempi in cui andava a scuola, con l'idea di creare una band pi\u00f9 pesante e pi\u00f9 esagerata di qualsiasi altra che si fosse mai vista o ascoltata prima, pi\u00f9 satanica dei Black Sabbath, pi\u00f9 forte dei Mot\u00f6rhead, con uno spettacolo pirotecnico che rivaleggiasse con i Kiss, e con ancora pi\u00f9 pelle e borchie di Judas Priest, insomma, gli ingredienti definitivi per la \"Ultimate Metal Band\".\nJeff Dunn conosce Conrad Lant a casa di un'amica della sua fidanzata. La sua comitiva era solita uscire per andare in giro e ascoltare musica a casa di questa ragazza quando i suoi genitori erano fuori. In una notte in particolare, Jeff viene presentato al nuovo fidanzato di questa ragazza, che era Conrad. I due parlano per un po' e Jeff dice di avere una band e che suona la chitarra. Dice anche che Dave ha appena lasciato la band e quindi di essere anche alla ricerca di un altro chitarrista ritmico. Conrad accenna il fatto che sta facendo uno stage - grazie ai programmi governativi riguardo alle opportunit\u00e0 di occupazione per i giovani (Youth Opportunities Programme del governo di Margaret Thatcher) - agli Impulse Studios, di propriet\u00e0 del fondatore della Neat Records, dove inizia a lavorare preparando t\u00e8 e caff\u00e8 e cerca di raccogliere allo stesso tempo qualsiasi conoscenza in ambito di produzioni musicali heavy metal, fino a mettere mani sui nastri in qualit\u00e0 di assistente dell'ingegnere addetto alla registrazione (Tape Operator) e a curare le relazioni con le band locali in qualit\u00e0 di \"A&amp;R\" (Artist and Repertoire). Cos\u00ec Jeff invita Conrad ad una prova dei Venom in un sabato pomeriggio alla Westgate Road Church Hall per vedere la band.\nNonostante Conrad trova molte pecche nel modo di suonare della band e nota che nessuno dei componenti avesse idea di cosa fosse uno studio di registrazione, suonare dal vivo e tutti gli aspetti professionali dell'essere musicista, trova qualcosa di speciale nel fatto che tutti loro suonassero principalmente per divertirsi senza prendersi troppo sul serio. Inoltre inizia subito a guardare oltre pensando di eliminare l'atteggiamento da cover band dei Judas Priest che Jeff Dunn lascia trasparire cercando di emulare K.K. Downing.\nIn seguito, Alan Winston rimpiazza Hewitt al basso e Conrad Lant sostituisce Rutherford alla chitarra. A pochi giorni dal loro primo show Winston se ne va dalla band. Dato che il gruppo non riesce a trovare in tempo un sostituto, Conrad Lant abbandona la seconda chitarra per dedicarsi al basso. Il sound complessivo della band, inoltre, riesce a risultare abbastanza pieno da compensare la mancanza di un chitarrista ritmico.\nDopo un paio di prove con la band suonando cover di Judas Priest, Mot\u00f6rhead e UFO, Conrad accenna al fatto di avere delle nuove idee per alcune sue canzoni. La cosa ottiene un po' di reazioni miste e quindi Conrad decide di metterle in pratica, dicendo che il suo obiettivo fosse quello di essere in una band che riproducesse materiale originale, e quindi se la loro unica intenzione fosse quella di suonare cover allora se ne sarebbe andato via. La band cos\u00ec decide di lavorare su nuove canzoni, sapendo anche che Conrad lavora in uno studio, e con tutto l'interesse ad avere Conrad nella band.\nLa band intanto cambia diversi nomi girando con nomi provvisori come \"Sons of Satan\", \"Oberon\" e \"Schizo\" ed \u00e8 solita preparare spettacoli pirotecnici durante ogni prova, tanto da far saltare tutti i posti in aria. Perci\u00f2, essendo a corto di posti dove poter provare ed essendosi creati una cattiva reputazione con tutti i nomi usati, non \u00e8 pi\u00f9 in grado di suonare ovunque a Newcastle e Jeff ripensa all'uso del nome \"Guillotine\". Cos\u00ec un giorno Conrad Lant e Antony Bray iniziano a pensare, al riguardo, un nome nuovo per la band un giorno si trovano entrambi d'accordo sul fatto che il nome che avevano non gli piacesse. Intanto il roadie che guida il furgone della band, il quale \u00e8 anche un biker appartenente alla roadcrew degli Hell's Angels, suggerisce la parola \"Venom\" come possibile nome per il gruppo. Anche se il chitarrista Jeff non sembra molto convinto del nome all'inizio, grazie alla pressione degli altri membri, cede all'influenza e cos\u00ec la band cambia nome da Guillotine in Venom (in inglese \"veleno\").\nA proposito del nome Jeff \"Mantas\" Dunn dir\u00e0 in un'intervista:\"Non volevamo chiamarci \"Lucifer\" o qualcosa del genere. C'era una band a Newcastle, sono venuti dopo di noi, ma hanno scelto il nome ovvio, si sono chiamati \"Satan\". Ad un certo punto abbiamo provato nel posto dove suonavano e l'abbiamo distrutto.\"La band si mostra fin da subito principalmente influenzata dalla musica di Black Sabbath, Mot\u00f6rhead, Judas Priest e Kiss: lo stile della band si rivela presto semplice, essenziale, veloce e \"punkeggiante\", ma anche molto pesante.\nLe prime esibizioni (1980).\nIl gruppo si esibisce per la prima volta dal vivo come \"Venom\" il 15 febbraio del 1980, quando al Meth di Wallsend. Clive Archer si esibisce con un face paint. Conrad prende in prestito un basso da un amico dello studio di registrazione in cui lavora, e lo inserisce nel suo amplificatore testata e cassa per chitarra, completo di pedali distorti ed effetti. Emerge un frastuono terribile e cos\u00ec nasce il sound del basso \"bulldozer\" (\"ruspa\" in Italiano)\nLa band decide di rimanere con il nuovo cambio di line-up. In questo momento decidono anche di avere degli pseudonimi: Cronos (Conrad Lant, bassista), Mantas (Jeffrey Dunn, chitarrista), Jesus Christ (Clive Archer, cantante) e Abaddon (Tony Bray, batterista). Clive prende un nome non cos\u00ec appropriato, Ges\u00f9 Cristo. Gli altri tre hanno certamente nomi migliori. Per la cronaca, Cronos deriva dalla mitologia greca ed \u00e8 stato uno dei Titani, la generazione che ha preceduto Zeus e gli dei dell'Olimpo. Era il figlio di Urano e Gaia. La leggenda narra che Urano fosse cos\u00ec disgustato da Cronos quando nacque che cerc\u00f2 di spingere indietro il proprio figlio in Gaia. Abaddon \u00e8 il termine ebraico per il demone noto come \"l'angelo del pozzo senza fondo\" oppure \"il re delle cavallette\". Mantas \u00e8 un altro nome per Tzizimime, che \u00e8 considerato in alcune culture come un demone del crepuscolo.\nLa band tiene un secondo concerto alla Westgate Road Church Hall di Newcastle, posto dove provano abitualmente. C'erano cos\u00ec tante pallottole di fumo fatte esplodere nei primi cinque minuti del concerto, che nessuno poteva vedere nulla davanti al proprio volto. Tutto ci\u00f2 che la folla poteva vedere della band erano sagome sfuocate di persone che correvano in un inferno rosso lampeggiante. Questo fece nascere la reputazione dei Venom a Newcastle come pazzi assoluti.\nIl 29 aprile del 1980, i Venom entrano agli Impulse Studio dove Conrad \"Cronos\" Lant lavorava come operatore di nastri, per registrare la loro prima demo. Conrad chiede all'ingegnere dello studio di registrazione, Mickey Sweeney, di lavorare gratuitamente, e riesce anche a persuadere il boss della casa discografica David Wood per farsi avere una mezza giornata in studio gratis. Cos\u00ec vengono registrate tre tracce: \"Angel Dust\", \"Raise The Dead\" e \"Red Light Fever\". Conrad realizza quindi copie a cassetta delle 3 canzoni e le invia a varie case discografiche, stazioni radio, riviste musicali e locali rock.\nIl 5 luglio, i Venom ricevono la loro prima menzione per la stampa, nel momento in cui Geoff Barton di \"Sounds\" colloca tutte e 3 le demo delle canzoni dei Venom nella sua playlist personale, per 3 settimane di seguito. Questo risulta molto insolito, in quanto le playlist della rivista mostrano sempre 3 tracce di artisti differenti.\nArriva agosto e i Venom tengono un concerto alla Heworth Church Hall, a Tyne &amp; Wear. Le sommit\u00e0 dei contenitori delle bombe volano attraverso le teste della folla fino al retro della sala. La folla \u00e8 perlopi\u00f9 punk che salta freneticamente alla musica folle. Il cantante Clive si arrabbi\u00f2 cos\u00ec tanto con i punk che gli sputavano addosso, al punto da prendere gli estintori e coprire di schiuma le prime cinque file di persone. Tutta la band e l'equipaggio dormono nella sala della chiesa quella notte, tutti sono troppo stanchi per portare la strumentazione nel furgone, quindi i componenti della band si ubriacano e dormono in chiesa.\nIl 10 ottobre del 1980 i Venom entrano in studio per registrare una demo in una session dal vivo. Questa demo era conosciuta come \"The \u00a350 Demo Session\", tutte le altre band Neat hanno usato questa offerta, dove si potevano ottenere 4 ore per registrare quante pi\u00f9 canzoni possibili, direttamente su nastro a 2 tracce. I Venom registrano 6 canzoni: \"Sons Of Satan\", \"In League With Satan\", \"Angel Dust\", \"Live Like An Angel\", \"Schizoid\" e \"Venom\".\nUna delle idee che la band progetta in questo primo periodo consiste nel fatto che Clive sarebbe andato fuori di scena per un cambio di costume e che Cronos avrebbe cantato la canzone \"Live Like An Angel, Die Like A Devil\", cosicch\u00e9 Clive potesse tornare in scena per cantare \"Schitzo\". Per qualche motivo Clive si sente spaesato nella band e sceglie di andarsene. Ed \u00e8 in questo momento che Cronos canta nella traccia \"Live Like An Angel\" su richiesta di Mantas. Alla fine della sessione la band ha un incontro e Jeff e Tony esprimono la preferenza verso lo stile vocale di Conrad, rispetto a quello di Clive; e cos\u00ec band decide di continuare in quel modo anche perch\u00e9 i loro stili vocali non erano poi cos\u00ec diversi. Inoltre, negli stessi giorni, Cronos, Mantas, e Abaddon distruggono il giardino dell'ormai ex cantante Clive Archer con fuochi d'artificio ed esplosivi. Clive ne aveva abbastanza riguardo all'intera situazione, anche se in realt\u00e0 era gi\u00e0 stato licenziato, tanto da lasciare persino il suo amplificatore a Cronos.\nMolte delle prime canzoni furono scritte da Mantas prima che Cronos si unisse alla band e registrate su cassetta durante una prova nella sala della chiesa dal 1979 con Clive Archer che canta \"Angel Dust\", \"Red Light Fever\", \"Buried Alive\" e \"Raise The Dead\", le ultime due canzoni menzionate ovviamente non sono apparse fino all'album \"Black Metal\". Tuttavia anche Cronos aveva composto alcuni brani come \"Sons of Satan\", \"Bloodlust\" e \"Welcome To Hell\" prima di entrare nei Venom.\nI Venom diventano cos\u00ec un trio e Cronos diventa anche cantante.\nCronos, che lavorava alla Neat Records, insistette con il capo per far pubblicare un singolo con i Venom. Nel 1980 la band \u00e8 in studio per registrare il singolo \"In League With Satan/Live Like an Angel\", la Neat aveva dato ai Venom un produttore che aveva fatto del singolo un sound tutto diverso da quello d'uscita, che a detta dal trio sembrava qualcosa di rock. La notte prima della pubblicazione del singolo Cronos (lavorando nello studio), si intrufola nella Neat per cambiare il sound del singolo e trasformarlo nel primo esempio di Thrash metal.\nLa Neat non sapendo di questo fatto pubblic\u00f2 il singolo e solo dopo se ne accorsero, Cronos stava per essere licenziato ma il singolo aveva riscosso un successo tale che hanno continuato su questa via. Le persone si trovarono confuse, alcuni ridevano su questo singolo e altri pensavano fosse un vero capolavoro.\nNel 1980 la band entra in studio per registrare il loro primo album \"Welcome to Hell\", l'album ricevette subito un enorme successo, anche se fu scartato da molti per il sound grezzo che presentava, la copertina dell'album \u00e8 la stessa del primo singolo solo che il pentacolo e bafometto erano di colore giallo/oro, e al posto della scritta \"In League With Satan/Live Like An Angel\" c'\u00e8 scritto \"Welcome to Hell\".\nGli esordi e il successo (1981-1985).\nEsce cos\u00ec nel 1981 \"Welcome to Hell\": l'album possiede una carica esplosiva, energica, primordiale, il tutto affiancato da un'iconografia basata su pentacoli e caproni satanici. L'uscita rappresenta un vero terremoto per il panorama musicale dell'epoca dove il satanismo nei testi e nell'attitudine era presente in modo non proprio marcato (Black Sabbath, Iron Maiden), i Venom invece fanno di questo il loro marchio di fabbrica.\nCuriosamente, a prescindere dal riscontro presso il pubblico metal dell'epoca, il disco avr\u00e0 un insospettabile successo nei circoli punk e hardcore di allora, per l'attitudine sporca del suono e certe similitudini stilistiche con Exploited, Discharge, Disorder. Questo album viene considerato un pezzo di storia della musica heavy metal poich\u00e9 sar\u00e0 la base di ispirazione per il nascente movimento thrash metal (dischi come \"Show No Mercy\" degli Slayer e \"Kill 'Em All\" dei Metallica, \"Bathory\" dei Bathory e molti altri risentono molto dell'impronta dei Venom).\nNel 1981 prima dell'uscita di \"Black Metal\", suonano la prima volta dal vivo, ed esce anche un altro singolo intitolato \"Bloodlust\", con \"In Nomine Satanas\" sul lato B.\nSempre prima dell'uscita del secondo album i Venom fanno uscire un falso video di un loro live per giustificare il fatto che non sapevano suonare dal vivo e perch\u00e9 non facevano concerti, nel live EP si vedono i Venom suonare come prima canzone \"Witching Hour\" e come seconda \"Bloodlust\", canzoni che usano sempre nelle esibizioni come inizio live o finale di concerto.\nNel 1982 esce \"Black Metal\", considerato l'album pi\u00f9 riuscito e forse il pi\u00f9 famoso della band. Le coordinate stilistiche e tematiche sono pressoch\u00e9 le stesse del suo predecessore ma con un suono pi\u00f9 appensantito e allo stesso tempo pi\u00f9 curato. L'album \u00e8 un susseguirsi di veri e propri simboli della musica estrema. Basti pensare che da solo, il disco imprimer\u00e0 il proprio marchio e nome a un intero genere (il black metal appunto) ma sar\u00e0 di grande contributo per tutte le forme pi\u00f9 aggressive dell'heavy metal.\nLa critica, questa volta, si mostra molto pi\u00f9 favorevole rispetto al precedente album, e anche chi diceva che non era musica perch\u00e9 non sapevano suonare per via del sound grezzo, si \u00e8 ricreduto.\nLa copertina di Black Metal, presenta Bafometto in uno sfondo nero, in \"Welcome to Hell\" sembrava quasi fosse in corso il rituale e Bafometto stesse per arrivare, ma in \"Black Metal\" sembra che il rituale \u00e8 stato portato a termine, e Bafometto \u00e8 libero.\nIl 4 giugno 1982 i Venom suonano davanti a 3000 persone in una data in Belgio al Maecke Blyde di Poperinge. Di questo concerto verr\u00e0 poi pubblicato un album live bootleg chiamato \"Belgian Assault\".\nSempre nell 1982 pubblicano una videocassetta chiamata \"Live E.P.\" per la Neat Records, nella quale sono presenti i video live di \"Witching Hour\" e \"Bloodlust\", auto-prodotti ai Chapell Studios di Durham.\nNel 1983 i Venom suonano per la prima volta negli USA con i loro \"USA Invasion Tour\" in due date (una il 22 e l'altra il 24 aprile) al Paramount Theatre di New York con i Metallica come band di apertura. Sempre nel 1983 pubblicano il singolo \"Die Hard/Acid Queen\", mentre l'anno successivo esce \"Warhead\", uno dei singoli pi\u00f9 apprezzati.\nDue anni dopo \"Black Metal\" esce \"At War with Satan\". In questo momento i Venom sono all'apice della loro fama e ovviamente cambiano molto poco della formula che li ha resi cos\u00ec famosi. Il gruppo \u00e8 infatti diventato un vero e proprio fenomeno musicale spaccando in due fan e critica fra detrattori e osannatori. Questo album \u00e8 uno dei pi\u00f9 curati dei Venom, e si pu\u00f2 definire quasi un semi concept album. L'album presenta una croce rovesciata in una copertina stile libro antico.\nSempre nel 1984 esce il singolo \"Manitou\" con \"Woman\" sul lato B.\nNel febbraio del 1984 la band intraprende il tour \u201cThe Seven Dates Of Hell\u201d (ispirato dal singolo uscito nel 1983 \"The Seven Gates Of Hell\") che vede la presenza dei Metallica come band di apertura per sei date che comprendono Svizzera, Italia, Germania, Francia, Olanda e Belgio.\nIl 1\u00ba giugno del 1984 la band conclude il tour in una settima data, esibendosi per la prima volta all'Hammersmith Odeon di Londra. La band rilascer\u00e0 un filmato dell'esibizione in VHS intitolato \"The 7th Date of Hell - Live at Hammersmith Odeon\" per la Palace Video.\nNel 1985 faranno il loro primo video musicale di una delle canzoni pi\u00f9 celebri e apprezzate dal pubblico, ovvero \"Nightmare\" che uscir\u00e0 dopo l'album \"Possessed\".\nNel 1985 viene dato alle stampe \"Possessed\" album che continua sulla rotta tracciata dai predecessori.\nIn questo periodo i rapporti iniziano a deteriorarsi, e Mantas manca a molte sessioni in studio tra cui missaggio, ecc... E infatti il suono della chitarra \u00e8 molto scarso; l'album come copertina presenta una foto in negativo di due bambini con la maglietta di \"Welcome to Hell\", di cui il bambino sulla destra \u00e8 il figlio del batterista Abaddon, mentre la bambina a sinistra \u00e8 la nipote del produttore Keith Nichol.\nA proposito dell'album \"Possessed\", in un'intervista per la webzine \"voicesfromthedarkside.de\", alla domanda: \"Credi che il problema principale dell'album \"Possessed\", fosse che non era all'altezza delle aspettative che avevano le persone nei VENOM?\", Cronos risponde dicendo:\"Non credo che tutti abbiano dato abbastanza contributi, perch\u00e9 quando siamo andati per registrare l'album, nessuno aveva canzoni, a parte me! E questo non era il modo in cui eravamo abituati a fare le cose... Mantas era gi\u00e0 partito per il suo piccolo fottuto viaggio e quello che eravamo abituati a fare, era che io e Mantas eravamo soliti allearci per scrivere il materiale, poi andavamo insieme da Abaddon per provarlo, ma tutti erano fuori, erano delle fottute rockstar, quindi non \u00e8 successo cos\u00ec. Quindi, quando siamo andati per fare l'album, tutti mi guardavano, dicendo: \"Che cos'hai?\" - E mi sentivo come...: \"Beh, fanculo!\" Quindi non abbiamo avuto la possibilit\u00e0 di provare le tracce cos\u00ec come dovevamo, non abbiamo avuto la possibilit\u00e0 di suonare dal vivo nessuna traccia, cosa che abbiamo sempre usato fare prima che le registrassimo. Preparavamo almeno qualche tipo di concerti finti... Quindi avremmo potuto... Avremmo scoperto errori come con 'Seven Gates ...', intendo dire che la versione in studio non \u00e8 cos\u00ec veloce come la comoda velocit\u00e0 che la canzone avrebbe dovuto avere... Forse pi\u00f9 di quella del video di Hammersmith... \u00e8 un po' pi\u00f9 lenta sul singolo; \u00e8 per errori del genere che impari! Quindi, se riesci a suonare abbastanza le canzoni, scopri quale velocit\u00e0 che la traccia abbia necessit\u00e0 di avere. Ma non abbiamo avuto la possibilit\u00e0 di farlo con \"Possessed\"! Nel mio libro l'album \"Possessed\" sarebbe stato la demo e poi saremmo potuti andare a provarlo e registrarlo di nuovo!\"Sempre nello stesso anno i Venom pubblicano \"From Hell to the Unknown...\" che \u00e8 una compilation delle loro canzoni pi\u00f9 alcune canzoni mai uscite.\nNel 1985 la band tiene un secondo live all'Hammersmith Odeon di Londra l'8 ottobre con tanto di ripresa audio e video poi sfruttata per la pubblicazione di un vinile e una videocassetta intitolata \"Hell at Hammersmith - Alive in '85\", pubblicata sotto la Castle Music Video. Questo diventer\u00e0 il concerto pi\u00f9 famoso della band. Per questa data ci sono i Dumby's Rusty Nuts come band di apertura.\nSempre nel 1985 la band tiene ben 46 date di cui dal mese di marzo, 17 negli Stati Uniti e 5 in Canada, 6 in Inghilterra, 5 in Italia (tra il 12 e il 17 ottobre che vedono le citt\u00e0 di Roma, Firenze, Torino, Milano e Padova), 5 in Germania, 2 nei Paesi Bassi, una in Finlandia, una in Danimarca, una in Svizzera e 3 in Francia di cui l'ultima esibizione del tour \u00e8 il 31 ottobre al Maison des Sports di Clermont-Ferrand. Questa sar\u00e0 l'annata pi\u00f9 proficua a livello di attivit\u00e0 live per i Venom.\nIl declino e lo scioglimento (1986-1987).\nAlla fine del tour negli Stati Uniti, Cronos stava diventando sempre pi\u00f9 frustrato dal modo in cui il chitarrista si stava allontanando dal resto della band, quindi inizi\u00f2 a cercare un nuovo chitarrista. Si stava stancando dell'atteggiamento di Mantas e del fatto che talvolta era chiaramente distratto. Sembrava non avere l'ambizione e la concentrazione, e mentre la band stava registrando il loro ultimo album, Possessed, il suo contributo era quasi a un punto morto. A tal proposito Cronos ha affermato:\n\"Aveva perso il contatto con la realt\u00e0 e si comportava come una diva con richieste di cazzate. Il suo contributo non era proprio quello di cui avevamo bisogno e non aveva alcuna passione. Abbiamo anche commesso un grosso errore affittando una casa signorile per lavorare all'album. Eravamo abituati alle vecchie sale e ai sotterranei delle chiese, dove in passato lavoravamo per le canzoni. Ora, eravamo nell'ambiente sbagliato per la musica che volevamo fare. Quando siamo arrivati, il chitarrista pensava di poter semplicemente mentire e fregarsene pensando che fosse il padrone del maniero, ma noi eravamo l\u00ec per creare un album, quindi era sbagliato per lo spirito dei Venom. Non aveva affatto nuove idee per le canzoni, non ho idea di come pensasse che l'album sarebbe stato creato, forse sperava che avrei fatto tutto, ed \u00e8 dannatamente fortunato che ho avuto un sacco di idee. L'unica canzone su cui tutti abbiamo lavorato era la title track, ma l'avevo inventata durante la stesura del primo album, sebbene il riff fosse originariamente il riff di Manitou, anche se ho scambiato i testi perch\u00e9 funzionava meglio viceversa.\"Infatti nel 1986 dopo l'uscita del live \"Eine Kleine Nachtmusik\", mentre la band sembra pronta a registrare il quinto disco (poi mai pubblicato), intitolato \"Deadline\", i rapporti interni si deteriorano del tutto. Cos\u00ec Mantas lascia il gruppo per dedicarsi al suo progetto solista, e viene sostituito da Jimmy Clare, chitarrista di Newcastle e da un secondo chitarrista americano, Mike Hickey.\nCon i due nuovi chitarristi la band si reca ai New Marquee Studios di Londra per registrare il nuovo album. Cos\u00ec nel 1987, sotto l'etchetta Filmtrax, esce \"Calm Before the Storm\", il quale segna l'abbandono dell'alone satanico che li aveva resi noti fino a quel momento in favore di tematiche ispirate perlopi\u00f9 al genere fantasy.\nAnche della furia e della violenza degli esordi rimane ben poco, \"Calm Before the Storm\" \u00e8 infatti un album dalle massicce influenze Glam metal, molto pi\u00f9 accostabile ai dischi solisti di Cronos che a un disco dei Venom.\nLa band promuove l'album in un nuovo tour che vede 6 date negli Stati Uniti e 4 date in Brasile, dove la band si esibisce per la prima volta nell'intera carriera.\nNell'ottobre del 1987 i Venom tengono 3 date in Giappone, rispettivamente il 27 ad Osaka, il 29 a Kyoto e il 31 a Tokyo al Shibuya Koukaidou.\nIn seguito al passo falso del sound dell'ultima uscita in studio, Abaddon comunica a Cronos di non voler continuare pi\u00f9 in quel modo e che quelli non erano i Venom e che avrebbe dovuto proseguire come se fosse stata la sua band.\nNell'intervista per la webzine \"voicesfromthedarkside.de\", Cronos ha espresso delle considerazioni riguardo a quel periodo nella band, dicendo:\"In realt\u00e0 mi dispiace che l'album \"Calm Before The Storm\" sia stato realizzato senza Mantas... Mi dispiace che sia stato un album dei VENOM, perch\u00e9 avrebbe dovuto essere di nuovo un album dei CRONOS, fondamentalmente. Dopo l'album dal vivo, avremmo dovuto chiudere completamente la cosa dei VENOM, perch\u00e9 Mike e Jim sono chitarristi eccezionali che non hanno la capacit\u00e0 di... Sai, sono musicisti, a questi ragazzi piace essere orgogliosi di quali note possono suonare e quanto possono suonare queste, mentre in una sorta di stile come quello di Mantas, si tratta pi\u00f9 di quanto rumore si possa ricavare dalla chitarra e quanto lontano lo si possa lanciare sul palco! \u00c8 completamente diverso! Quindi, quando arriva all'album \"Calm...\" , il modo in cui l'intero approccio \u00e8 arrivato, era basato sul fatto che volevo diventare un po' pi\u00f9 professionale, perch\u00e9 avevo questi due chitarristi e Tony [Abaddon] non voleva provare abbastanza, pensavo che la sua batteria fosse piuttosto approssimativa... ma io penso davvero che allora ci saremmo dovuti davvero sciogliere... Se ascoltate \"Dancing In The Fire\" e \"Rock'n'Roll Disease\" [i dischi solisti di Cronos] \u00e8 pi\u00f9 una continuazione dello stile \"Calm ...\" e \"Calm ...\" non era VENOM in realt\u00e0, non era un album dei VENOM...!\"\nNella stessa intervista per la webzine \"voicesfromthedarkside.de\", Cronos ha anche precisato il suo vero motivo della sua uscita dai Venom nel 1987, dicendo:\"No, il motivo per cui ho lasciato la band dopo aver fatto \"Calm Before the Storm\", \u00e8 stato perch\u00e9 Abbadon era diventato il tour-manager di una band chiamata Atomkraft e stava diventando davvero amico con gli Atomkraft; quindi abbiamo avuto una situazione dove avevamo un chitarrista americano e un altro chitarrista seduti qui senza fare niente insieme a me, mentre avevamo un batterista che era a met\u00e0 dell'Europa e la Polonia con un gruppo che non conoscevamo nemmeno, quindi abbiamo detto: \"Fanculo, troviamoci un nuovo batterista!\". Poi mi sono trasferito negli Stati Uniti, ho trovato un nuovo batterista e ci siamo andati. Quindi, in realt\u00e0 \u00e8 solo un caso che non stavo girando, non vedevo il motivo per cui non avrei dovuto stare in giro per questo tizio \"[Abaddon]\"... Era ovviamente pi\u00f9 interessato ad essere un tour manager che un batterista!\"Cronos, allora, decide di intraprendere una carriera solista per proseguire su nuove direzioni musicali differenti dallo stile musicale dei Venom. Cos\u00ec la band si scioglie e Cronos parte per gli USA per intraprendere la sua carriera solista utilizzando il proprio pseudonimo e portandosi con s\u00e9 i due chitarristi Mike Hickey e James Clare.\nRitorno in scena per volere di Abaddon: L'Era \"Demolition Man\" Dolan (1988-1992).\nArriva il 1988 e \"Abaddon\" Bray rimane come unico membro del gruppo, ma riesce ad essere in grado di convincere la Music for Nations concludendo un affare per il rilascio di un nuovo album dei Venom con l'etichetta Under One Flag, utilizzando alcune tracce della demo Deadline, registrate con la line-up precedente, ma mai pubblicate.\nCos\u00ec Anthony \"Abaddon\" Bray contatta Tony Dolan degli Atomkraft e gli dice che i Venom avevano perso la loro identit\u00e0 smarrendo ci\u00f2 che erano stati; e che per questo Cronos se n'era andato via dalla band.\nSapendo che Dolan fosse un fan legato alla band sin dai inizi, Abaddon pensa anche che sapendo quel che amava della band, forse, sarebbe riuscito anche a vedere cosa fosse andato storto. Bray e Dolan iniziano a scrivere del nuovo materiale da soli.\nAd ogni modo Tony Dolan avrebbe accettato di entrare nei Venom solo se Jeff \"Mantas\" rientrasse a far parte della band e quindi Dolan riesce a convincere Mantas a tornare ad essere il chitarrista della band.\nAnche Abaddon sembra ancora incerto se pu\u00f2 continuare ad usare il nome \"Venom\", cos\u00ec telefona a Cronos (il quale intanto \u00e8 in America impegnato nelle registrazioni del primo album dei Cronos e a suonare qualche concerto dal vivo) chiedendogli che fine avesse fatto la sua batteria; e Cronos gli dice che aveva messo in deposito tutte le apparecchiature dei Venom quando la band si era sciolta. Intanto la conversazione telefonica prosegue ed Abaddon comunica a Cronos che lui e Jeff stanno per iniziare un nuovo progetto, e cos\u00ec finiscono per parlare riguardo al nome della band e di come Jeff \"Mantas\" non avesse fatto scalpore quando qualche anno prima avevano continuato come Venom senza di lui. Ad un tratto Abaddon chiede a Conrad se gli dispiaccia che continuino ad usare il nome Venom e Conrad gli risponde dicendogli che, se ci sono due membri della band, allora avrebbero potuto usarlo, anche perch\u00e9 lui non ha intenzione di usare il nome Venom.\nA questo punto Tony Dolan, meglio conosciuto con il soprannome \"The Demolition Man\", assume il ruolo di vocalist e bassista nella band.\nIl soprannome \"Demolition Man\" deriva da un episodio che riguardava un'esibizione degli Atomkraft dove Tony Dolan stava facendo un assolo di basso. Dopo essere salito su una piattaforma, tir\u00f2 fuori tutti gli amplificatori e tutto esplose prendendo fuoco. Successivamente lui e i roadie tornarono indietro per mettere tutto a posto e spegnere le fiamme. Mentre il chitarrista della formazione degli Atomkraft dell'epoca, Steve White, parlava tranquillamente al microfono dicendo: \"Signore e signori... THE DEMOLITION MAN!!\".\nJeff \"Mantas\" Dunn intanto porta con s\u00e9 anche un chitarrista ritmico, Al Barnes, il quale aveva gi\u00e0 suonato nel suo disco solista \"Winds of Change\" e, per sperimentare l'impatto di questa nuova lineup, i componenti della band pensano di uscire allo scoperto in maniera temporanea con il nome \"Sons of Satan\" , realizzando qualche spettacolo di prova per vedere come avrebbe funzionato una versione dei Venom senza Cronos ed insieme ad Al Barnes come chitarrista aggiuntivo.\nCon questa formazione i Venom pubblicano \"Prime Evil\" nel 1989 che riscuote un discreto successo nonostante il cambio di frontman, e a cui segue un tour di promozione che vede anche una data al Marquee Club di Londra, del quale la band pubblica una videocassetta intitolata \"Live '90\" distribuita dalla Fotodisk Video.\nSuccessivamente la band pubblica l'EP \"Tear Your Soul Apart\" (1990) e l'album successivo \"Temples of Ice\" (1991), dischi che a dispetto di uno scarso successo e di una progressiva ripulizia e rifinitezza del sound (avvicinandosi sempre pi\u00f9 verso lidi \"power-speed metal\", soprattutto in \"Temples of Ice\") permisero di mantenere conosciuto il nome della band durante gli anni.\nL'attivit\u00e0 live tra il 1989 e il 1990 vede circa 20 date che comprendono Germania, Paesi Bassi, Inghilterra, Belgio e Svizzera.\nAlla fine del 1991 Al Barnes lascia sostituito da Steve \"War Maniac\" White (ex compagno di band di Demolition Man negli Atomkraft) a cui si aggiunge il tastierista V.X.S. Con questa formazione i Venom pubblicano nel 1992 \"The Waste Lands\" dove Demolition Man da un grande contributo artistico scrivendo buona parte della musica e dei testi.\nNello stesso anno la band si esibisce anche in Russia. Dopo questa uscita senza successo, lasciano sia il secondo chitarrista che il tastierista.\nAd un tratto, Demolition Man comincia ad averne abbastanza riguardo ad alcune pessime mosse non condivise, riguardo alla promozione del materiale della band, alla scelta degli artwork per le copertine degli album e dell'organizzazione dei tour che sono gestiti interamente da Abaddon e dal suo amico e manager della band, Eric Cook. Cos\u00ec la band si trova ad accettare organizzazioni per tour scadenti che non fanno altro che influenzare negativamente il successo degli album e Tony \"Demoltion Man\" inizia a pensare di lasciare la band.\nSuccessivamente, la Music for Nations si rifiuta di pubblicare altri album di Venom, quindi Dolan e Dunn smettono di comporre, sciogliendo di fatto i Venom.\nBray continua a pubblicare album di raccolte e live fino al 1993 con \"Old, New, Borrowed and Blue\", che raccoglie brani di \"Prime Evil\", \"Temples of Ice\", \"The Waste Lands\", versioni dal vivo e versioni registrate di vecchie canzoni con la formazione Mantas/Abaddon/Demolition Man.\nTuttavia, in un'intervista rilasciata nel 2004 Demolition Man dichiarer\u00e0: \"Le cose non sono andate bene con \"Temples Of Ice\". Sia io che Mantas abbiamo iniziato a perdere interesse: quando abbiamo fatto \"The Waste Lands\", lo \u00e8 stato per me. Immagino che il mio problema fosse dovuto al fatto che mi sarei aspettato che avremmo suonato in grandi show come la formazione originale, ma stavamo suonando nei club. Voglio dire, abbiamo fatto un'apertura per i Sacred Reich di fronte a 300 persone, e ricordo che pensavo che nessuno ci prendesse sul serio. Era come, \"Se questi sono i Venom, perch\u00e9 non siamo gli headliner al Dynamo Festival?\" I veri Venom lo sarebbero. Siamo stati accusati di esserci svenduti, in gran parte perch\u00e9 non ero Cronos. E cos\u00ec, ovviamente, dopo che me ne sono andato e hanno fatto il loro album di reunion con Cronos qualche anno dopo, qual \u00e8 la prima cosa che fanno? Essere gli headliner al Dynamo \"[ride]\".\"Intanto, in quegli anni Cronos pubblica da solista due album: \"Dancing in the Fire\" (1990) e \"Rock 'n' Roll Disease\" (1993), entrambi basati su uno stile Speed/Glam Metal.\nLa Reunion con la formazione originale e \"Cast in Stone\" (1995-1997).\nNel 1995, Cronos contatta Mantas e Abaddon proponendo loro un ritorno della band ed il 24 giugno dello stesso anno, la band ritorna con la lineup originale prendendo parte al Waldrock Festival nei Paesi Bassi, dove suona davanti a 5000 persone.\nIntanto, Cronos abbandona il suo progetto solista in seguito alla reunion, rilasciando per la Neat Records una raccolta intitolata \"Venom\" contenente alcune ri-registrazioni di alcuni brani dei Venom effettuate con la lineup del suo progetto solista e alcuni pezzi inediti che sarebbero dovuti essere pubblicati in previsione di un suo terzo album che avrebbe visto la partecipazione del batterista Mark Ramsay Wharton (ex-Acid Reign ed ex-Cathedral) e che si sarebbe dovuto intitolare \"Triumvirate\". La pubblicazione di questo album sarebbe stata prevista per il 1996 e dall'ascolto dei tre inediti si evince un'intenzione di voler irrobustire il sound su uno stile mid-tempo Groove Metal, ma ci furono problemi a livello sonoro nella registrazione delle tracce in studio, le quali non furono pi\u00f9 ri-registrate, ed in seguito alla reunion dei Venom furono ovviamente abbandonate tutte le idee per la realizzazione di questo album.\nNel 25 maggio del 1996 la band ritorna nei Paesi Bassi per partecipare come headliner al Dynamo Open Air, di cui si pu\u00f2 trovare il filmato dell'esibizione nel web e in alcuni bootleg. In questo concerto la band suona davanti a ben 89.000 persone.\nIl 26 luglio dello stesso anno, la band suona negli USA al Milwaukee Metalfest XI davanti, mentre il 6 settembre la band suona in Grecia al Metal Invader Festival davanti a 6000 persone.\nA tal punto, dopo un silenzio discografico di quattro anni, la band registra e auto-rilascia l'EP \"Venom '96\" con quattro brani ri-registrati e una nuova canzone: \"The Evil One\".\nNel 1997 esce \"Cast in Stone\" sotto l'etichetta SPV/Steamhammer, che segna il ritorno della collaborazione creativa tra i tre membri della formazione originale dopo 12 anni che hanno rappresentato diversi avvicendamenti che hanno visto prima l'abbandono di Mantas (dal 1986 al 1988) e successivamente di Cronos (dal 1988 al 1995). L'album include anche un secondo disco contenente altre ri-registrazioni di dieci canzoni popolari della band del periodo degli anni '80.\nConflitti interni ed espulsione di Abaddon dalla band (1998-1999).\nArriva il 1998 e la band termina il tour di promozione per \"Cast in Stone\" il 10 luglio con la partecipazione al festival tedesco With Full Force. Tuttavia non tardano ad arrivare conflitti interni tra i membri della band. Arriva il 1999 ed Eric Cook (manager dei Venom) e Abaddon si incontrano e decidono di non poter lavorare ancora con Cronos. Abaddon scrive una lettera diretta a Cronos con l'intento di cacciarlo fuori dalla band. La lettera scritta dal batterista comunica che il ruolo di Cronos nella band e il suo servizio non \u00e8 pi\u00f9 necessario e che avrebbe portato avanti la band con Jeff \"Mantas\" Dunn e altre persone. Cronos, cos\u00ec, telefona alla casa discografica tedesca SPV/Steamhammer per comunicare la situazione della band ed augurare buona fortuna a tutti per qualunque cosa decidessero di fare. A quel punto la casa discografica risponde in maniera inferocita rifiutandosi a bruciapelo di avere una line-up dei Venom che non contemplasse Cronos nella band.\nCronos comunica a Jeff quanto accaduto, e cos\u00ec i due decidono di contattare il fratello minore di Cronos, Antony Lant (proveniente dai DefConOne) chiedendogli se fosse interessato a prendere il ruolo di batterista della band e a fare un album. Cos\u00ec Anthony ha risposto dicendo che avrebbe fatto del suo meglio, cambiando persino il suo nome in \"Antton\".\nLa pubblicazione di \"Resurrection\" con \"Antton\" Lant come nuovo batterista (1999-2000).\nNel 1999, la band entra in studio per registrare il nuovo album in Germania e la casa discografica esprime molta soddisfazione per ci\u00f2 che \"Antton\" sta facendo sulle canzoni, pensando anche che l'album sarebbe stato il pi\u00f9 pesante dei Venom. Jeff \"Mantas\" Dunn commenta dicendo che Anthony era il primo batterista con cui aveva lavorato in vent'anni che fosse riuscito a suonare le canzoni dei Venom come voleva che fossero suonate.\nCos\u00ec nel 2000, sempre sotto l'etichetta SPV/Steamhammer, esce \"Resurrection\", album che presenta forti influenze Groove Metal e che lo rende forse il disco pi\u00f9 pesante del trio di Newcastle con due concerti di supporto al nuovo lavoro in studio, tra cui la partecipazione al \"Wacken Open Air 2000\" come co-headliner insieme ai Thin Lizzy.\nPausa per l'infortunio di Cronos, altri progetti, collaborazioni ed uscita di Mantas dalla band (2001-2004).\nNel mese di settembre del 2001 la band comunica di essere occupata a scrivere materiale per il loro nuovo album, la cui uscita sarebbe stata prevista per il 2002 e dichiara di avere 20 brani gi\u00e0 composti, di cui 13 sarebbero dovuti finire sul cd.\nNel 2002 Cronos ha un infortunio durante un'arrampicata in Galles con dei vecchi amici ex-marines e ci\u00f2 lo costringe a ritirarsi, portando la band a sciogliersi nuovamente. I dottori prevedono due anni per il recupero, cos\u00ec Cronos dice al chitarrista Mantas di andare avanti con tutto quello che poteva e sfruttare al meglio questa volta, sapendo che ci fosse una sua intenzione di fare un altro album da solista. Intanto, ad ottobre dello stesso anno, Antton entra a far parte come batterista di una band chiamata Nu-Future Cowboys.\nArriva il 2003 ed all'inizio di quest'anno, Cronos riemerge, dopo un periodo insolitamente tranquillo (a causa della fisioterapia), come uno dei cantanti ospiti del progetto \"Probot\" di Dave Grohl dei Nirvana e Foo Fighters, contribuendo con alcune espressioni tipicamente gutturali ad un brano intitolato \"Centuries Of Sin\".\nIntanto il chitarrista Jeffrey \"Mantas\" Dunn riprende la sua carriera musicale solista con una nuova vena sperimentale Industrial Groove/Death Metal al quale partecipa anche Tony \"Demolition Man\" Dolan come bassista per l'album \"Zero Tolerance\" pubblicato nel 2004. Dopo aver registrato il suo album, Mantas rilascia un comunicato stampa dove dichiara che non sarebbe tornato nei Venom, poich\u00e9 aveva investito molto tempo nella sua nuova band ed \u00e8 deciso a seguire la sua nuova direzione.\nRipresa dell'attivit\u00e0 su iniziativa di Cronos, ritorno di Mike 'Mykus' Hickey alla chitarra e pubblicazione di \"Metal Black\" (2004-2007).\nCronos aveva gi\u00e0 delle demo registrate insieme ad Antton (fratello di Cronos) alla batteria fin dal 2002 di quello che sarebbe stato il prossimo album della band che avrebbe preso il nome \"Maleficarvm\".\nTuttavia la band era rimasta senza chitarrista e, nel 2004, Cronos contatta l'ormai ex-chitarrista Mantas per chiedergli se pu\u00f2 continuare ad usare il nome \"Venom\" con lo scopo di ottenere una licenza per passare sotto l'etichetta Sanctuary in previsione della pubblicazione di un nuovo album. Mantas cos\u00ec cede a Cronos tutti i diritti riguardo alla band, specificando anche di non avere la testa in queste questioni e che non gli interessa pi\u00f9 nulla di quel che possa succedere col nome Venom e la pianificazione di quello che sarebbe stato il nuovo album perch\u00e9 la sua testa \u00e8 concentrata totalmente sulla famiglia (tuttavia, pi\u00f9 tardi, nel 2015 si dimostrer\u00e0 pentito di avergli lasciato i permessi per continuare e specificher\u00e0 che una delle motivazioni che lo spinse ad abbandonare la band fosse il suo impegno nell'assistere sua madre gravemente malata di cancro che sarebbe poi morta a dicembre del 2005).\nCos\u00ec, Cronos contatta l'ex chitarrista Mike Hickey alla chitarra (noto per essere stato un membro dei Venom gi\u00e0 nel 1987 per l'album \"Calm Before The Storm\" e per il progetto solista di Cronos tra il 1987 e il 1995) che prende parte alle registrazioni dell'album in programmazione assumendo lo pseudonimo di \"Mykus\" ed ufficializza il rientro in attivit\u00e0 della band a marzo del 2004.\nA febbraio del 2004 i Venom annunciano di essere al lavoro per le registrazioni del nuovo disco e 5 aprile dello stesso anno si esibiscono dal vivo per suonare la canzone \"Black Metal\" in veste di ospiti speciali ad un concerto della band Def-Con-One di Antton.\nA marzo del 2005, in un'intervista con Geoff Barton per la rivista musicale Classic Rock, Mantas dice:\"Il mio tempo con i Venom \u00e8 finito. Ci abbiamo riprovato con la line-up originale nel 1996 - abbiamo fatto il Dynamo Festival, non puoi seguire questo\".\nA proposito dell'uscita di Mantas dalla band, in un'intervista, Cronos dir\u00e0:\"Ho immaginato che non sarebbe tornato nei Venom in ogni caso. L'ho sentito nell'aria a partire dagli ultimi concerti che abbiamo fatto intorno al 1997. Le offerte per gli show si stavano prosciugando e le etichette non si contendevano esattamente su se stesse per noi, quindi una volta che il batterista [Abaddon] ha cercato di imbrogliare e ha abbandonato la \"nave\" durante le registrazioni di \"Resurrection\", ho capito che era solo questione di tempo prima che il chitarrista [Mantas] trovasse una scusa per scappare via come un matto dalla nave che affondava. Il fatto \u00e8 che non hanno potere di resistenza, nessuna visione del futuro e niente palle, non hanno le idee che io ho per Venom, e certamente non vogliono mettere il duro lavoro in questo, Penso che sarebbero rimasti a suonare le cover di Judas Priest in una vecchia sala prove umida, se non li avessi motivati. Potrei fare una previsione adesso col dire che scommetterei che una volta che avr\u00f2 messo in moto i Venom e inizier\u00f2 a registrare e suonare dal vivo, non sarei sorpreso se si mettessero in contatto con me chiedendo di riformare nuovamente la band originale, in pratica cercando di saltare sul carro del mio duro lavoro. Cazzate. Non lavorer\u00f2 mai pi\u00f9 con quei codardi, ve lo assicuro.Arriva Marzo del 2006 e la band tiene i primi live in Scozia a Glasgow e, successivamente in Inghilterra il 25 al Mean Fiddler di Londra e il 26 a Manchester nell'Academy 2 della University of Manchester Students' Union. Per tutte e 3 le date, ci sono gli Onslaught come band di apertura.\nIl 27 marzo 2006 \"Metal Black\", il quale (come si evince dal titolo) mostra un ritorno alle origini. Con questo prodotto, la musica dei Venom ha subito un ulteriore irrobustimento, per via di evidenti riferimenti al thrash metal. In seguito all'uscita dell'album la band intraprende un tour negli Stati Uniti e si esibisce in diversi festival europei.\nIn un'intervista per la webzine Terrorverlag, Cronos ha espresso la sua idea per il titolo dell'album dicendo:\"Abbiamo dovuto fare una sorta di taglio netto tra quello che era \"Black Metal\" e quello che era \"Metal Black\", perch\u00e9 \"Black Metal\" \u00e8 la line-up originale. Adesso questo \u00e8 il black metal del ventunesimo secolo. \u00c8 una nuova band. La band \u00e8 molto pi\u00f9 dura, molto pi\u00f9 veloce. Voglio dire, suoniamo quelle vecchie canzoni con una tale furia! Voglio dire, se tu avessi Mantas e Abaddon su quel palco adesso, sembrerebbe una merda. Ed \u00e8 cos\u00ec semplice! E loro dovevano ammetterlo. Quindi questo era il punto di chiamarlo \"Metal Black\", perch\u00e9 questo \u00e8 reinventare la musica che abbiamo inventato. E il modo migliore per farlo, sarebbe quello di mantenere un termine che fosse familiare alle persone. Ma, oh s\u00ec - ho avuto un sacco di merda per il titolo. Ma, voglio dire, questo \u00e8 ci\u00f2 che la compagnia discografica amava: che sarebbe stato un titolo controverso. Sai, la gente direbbe: \"Che cazzo?! Come si chiama il prossimo album: \"Hell to Welcome\" ?! S\u00ec?\" \"[Ride]\" \"S\u00ec, perch\u00e9 no? \u00c8 un bel titolo, eh? E lo useremo!\"Il 1\u00ba giugno 2006 i Venom si esibiscono all\u2019Idroscalo di Milano come headliner per la prima giornata del Gods of Metal 2006, dove durante l'esibizione compare come ospite anche Phil Anselmo (ex-Pantera, Down e Superjoint Ritual) per cantare la canzone \"Die Hard\".\nSempre nello stesso anno la band tiene 10 date negli Stati Uniti, una in Svezia, una in Finlandia e una in Germania.\nNel 2007, Mykus lascia la band, per tornare negli USA, avviando un progetto chiamato Heavy Metal chiamato \"Goatreign\" e svolgendo attivit\u00e0 di tecnico del suono e roadie per Joe Bonamassa.\nLa band intanto si mette alla ricerca di un chitarrista a livello locale e pi\u00f9 adatto al proprio stile compositivo.\nPubblicazione di \"Hell\" con l'ingresso del chitarrista \"La Rage\" Dixon e abbandono da parte di Antton (2008-2009).\nNel 2008 la band vede l'ingresso del chitarrista di Newcastle John Stuart Dixon, che prende lo pseudonimo di \"La Rage\"; a questa ultima modifica di formazione \u00e8 seguita la release di \"Hell\", nuovo album della band che lo ha sostenuto con apparizioni live in tutta Europa, fungendo fra l'altro come headliner della prima giornata dell'Hellfest di Clisson.\nAd ogni modo, nel 2009 il batterista Antton lascia la band a seguito di attriti con suo fratello Cronos, specificando di aver vissuto un pessimo clima nell'ultimo periodo in studio con la band e di aver composto e registrato molte parti di chitarra che inizialmente pensava fossero solo delle linee guida per il chitarrista che poi sarebbe entrato nella band e che invece, alla fine, sono state lasciate nelle versioni finali dei brani. Una volta uscito dalla band torna a concentrarsi nella sua band Hardcore/Groove Metal \"DefConOne\" e successivamente prende parte ai \"Prime Evil\" insieme agli ex-Venom, Mantas e Demolition Man, cambiando nome dopo poco tempo in M-pire of Evil.\nEntrata di Danny \"Dant\u00e9\" Needham alla batteria e tempi recenti (2009-presente).\nNel 2009 la band vede l'ingresso di Danny \"Dant\u00e9\" Needham come nuovo batterista e tiene numerosi show tra il 2009 e il 2010 tra cui uno al \"With Full Force XVII\" come headliner il 3 luglio 2010.\nNel 2011 esce \"Fallen Angels\", il primo disco dove il chitarrista Rage prende parte a pieno al processo di composizione e dove debutta nella discografia della band il nuovo batterista Dant\u00e9. A proposito di quest'album Cronos in un'intervista conferma che la band ha un feeling autentico che si \u00e8 manifestato soprattutto durante le registrazioni e dice:\"Da \"Resurrection\" in avanti abbiamo iniziato ad usare Pro Tools e le varie tecnologie come ogni gruppo, poi abbiamo pensato: \"\u201cFanculo, torniamo alle origini!\u201d\": il suono della batteria \u00e8 meraviglioso, abbiamo microfonato tutto, senza usare trigger o samples, cio\u00e8 nel modo in cui suoniamo dal vivo.\"Nel luglio del 2012, la band esegue una scaletta speciale intitolata \"Black Angels\" suonando esclusivamente gran parte dell'album \"Black Metal\" e dell'ultimo album per le date al Getaway Rock Festival in Svezia e per il Bang Your Head Festival in Germania.\nNel luglio 2013, sul proprio sito ufficiale, la band annuncia di essere al lavoro sul nuovo album in studio, che stando al comunicato, dovrebbe vedere la luce sul finire del 2014.\nIl 21 giugno 2014 durante il concerto all'Amnesia Rockfest in Canada, la band presenta un nuovo brano intitolato \"Rise\".\nLa band si dimostra consolidata e pi\u00f9 affiatata che mai con la line-up di Cronos/Rage/Dant\u00e9 e nel novembre 2014 tramite il sito ufficiale, annuncia il nuovo album \"From the Very Depths\" che viene pubblicato il 26 gennaio 2015 per la Spinefarm Records/Universal Records. Inoltre, l'album si aggiudica il premio di \"Best Album of 2015\" dall'agenzia di promozione radio-web \"The Aebyss Portal\".\nRiguardo all'album From The Very Depths, il chitarrista Rage dichiara in un'intervista a LongLiveRockNRoll.it:\u201cLa copertina e il titolo dell\u2019album sono una specie di concept iniziato con \u2018Fallen Angels\u2019 e che proseguiremo sicuramente anche con il prossimo disco. Gli angeli cacciati dal paradiso e confinati all\u2019inferno riemergono dagli abissi per spargere il male su tutta la Terra. La stregoneria \u00e8 solo una parte del male che si \u00e8 manifestato sinora nel mondo. Per quel che concerne il titolo dell\u2019album semplicemente ci \u00e8 sembrata una cosa molto \u2018cool\u2019 riprendere le parole dello storico intro da sempre usato nei concerti della band. Cosa vorrebbero le legioni dei nostri fans come titolo del disco? Ci domandavamo. Sicuramente qualcosa di molto forte, che faccia capir loro che i Venom sono sempre quelli di una volta! Cos\u00ec abbiamo optato per \u2018From the Very Depths\u2019 con demoni che emergono dagli inferi, pentagrammi e tutto quello che da sempre rappresenta la storia della band.Tutto qui, semplicemente!\u201dIl 19 agosto 2017 la band si esibisce nel sud Italia all'Agglutination Metal Festival a Chiaromonte (Potenza) come headliner al fianco dei Sodom.\nIl 22 dicembre 2017, la band pubblica il nuovo EP \"100 Miles to Hell\" contenente 3 nuove tracce e distribuito via Spinefarm Records in vinile, audiocassetta e digital download.\nNel 2018 Dant\u00e9 ha subito un incidente, e non potendo suonare la batteria, la band decide di cancellare una data in Canada a Montebello per l'Amnesia Rockfest del 2018. Fortunatamente per un concerto in Svezia al Gefle Metal Festival, a sostituirlo c'\u00e8 il suo tecnico, \"The Jackal\", che suoner\u00e0 anche nei prossimi live, fino a che Dant\u00e9 non si rimetter\u00e0.\nNel mese di settembre la band annuncia che il prossimo disco sar\u00e0 intitolato \"Storm The Gates\" e sar\u00e0 distribuito dalla Spinefarm Records / UMG in formato CD, vinile e audiocassetta per il mese di dicembre 2018.\nIl 30 ottobre la band annuncia ufficialmente il nuovo album che uscir\u00e0 il 14 dicembre del 2018, Cronos dice: \u201cPreparatevi per un altro album killer, pieno di fantastici e caotici riff urlanti. Abbiamo lavorato duro per oltre due anni per assicurarci che questa nuova release alzi il tiro, per offrire un mix demoniaco di vecchio e nuovo. Hell yeah!!! Preparatevi a vendere la vostra anima legione!!!\u201d.\nIl 16 novembre 2018 i Venom pubblicano una canzone del nuovo album, \"Bring Out Your Dead\", che \u00e8 anche la prima traccia dell'album.\nAltri progetti dei vari componenti.\nSide-project di Cronos.\nCronos ha intrapreso una carriera solista nel 1987 trasferendosi negli USA insieme ai due chitarristi Mike Hickey e James Clare presenti nell'album \"Calm Before The Storm\" per proseguire su nuove direzioni musicali differenti dallo stile musicale dei Venom. La band pubblica \"Dancing in the Fire\" nel 1990. Nel 1992 registra con i Massacre una cover dei Venom, \u201cWarhead\u201d. Nel 1993 pubblica \"Rock 'n' Roll Disease\" con uno scarso successo. Un terzo album dal titolo \"Triumvirate\" era previsto per il 1996 con la presenza del batterista Mark Ramsay Wharton (ex-Acid Reign ed ex-Cathedral) nella line-up. L'album non fu pi\u00f9 pubblicato in parte per via della reunion dei Venom nel 1995, ma soprattutto perch\u00e9 quando la band era in studio per registrare l'album, ha avuto un sacco di problemi con le parti di chitarra registrate sulle quali \u00e8 rimasto uno strano suono, come un corto sui cavi - a detta di Cronos -. Perci\u00f2 c'era bisogno di sostituire tutte le parti di chitarra ri-registrandole prima di poter pubblicare l'album. Ad ogni modo 3 tracce inedite che sarebbero poi finite nell'album sono state pubblicate in una raccolta della band intitolata \"Venom\". I brani sono rispettivamente \"Know Evil\", \"Babylon\" e \"Ye Of Little Faith\" dai quali si evince un'intenzione di voler irrobustire il sound su uno stile mid-tempo Groove Metal.\nSide-project di Mantas.\nDopo essere uscito dai Venom nel 1986, il chitarrista Mantas compone delle tracce per un disco solista rilasciato poi nel 1988 per la Neat Records con il titolo \"Winds of Change\": Tuttavia il chitarrista abbandon\u00f2 questo progetto subito dopo la pubblicazione per dedicarsi nuovamente ai Venom, riformati con Tony \"Demolition Man\" Dolan, per volere di Abaddon. Inoltre a questo ritorno del monicker Venom nel 1988 prender\u00e0 parte anche i chitarrista Alastair \"Al\" Barnes, che aveva partecipato alla band solista di Mantas. Tuttavia , dopo aver abbandonato i Venom, Mantas riporta la band in attivit\u00e0 nel 2004 con una differente line-up e con l'intento di assumere uno stile Industrial/Groove Metal per un nuovo album intitolato \"Zero Tolerance\", per cui anche Tony \"Demolition Man\" Dolan prender\u00e0 parte alle registrazioni nel ruolo di bassista. Il logo della band presente nella copertina dell'album vede anche la presenza del numero \"666\", che tra i fan ha erroneamente fatto credere che la band si chiamasse \"Mantas 666\"\nSide-project di Abaddon.\nIl batterista Abaddon ha avviato una carriera solista nel 1999, dopo essere stato cacciato dai Venom, rilasciando un album Industrial contenente due tracce dell'album dei Venom \"Cast In Stone\": \"Domus Mundi\" e \"Swarm\", con differenti titoli.\nIl batterista ha poi rimesso su questo suo progetto solista nel 2016, trasformandolo in una vera e propria band e rilasciando un EP intitolato \"Flowers of Evil\" dalle sonorit\u00e0 Heavy Metal.\nSide-project di Demolition Man.\nPrima di entrare nei Venom durante la fine del 1988, Tony \"Demolition Man\" Dolan \u00e8 stato frontman della band NWOBHM di Newcastle Atomkraft fin dal 1979. Condivise la sala prove della Westgate Road Chruch insieme ai Venom e pubblic\u00f2 le prime demo della band tra il 1981 e il 1983 e con l'album di debutto \"Future Warriors\" nel 1985 che vede la produzione dello stesso produttore che aveva gi\u00e0 collaborato con i Venom, Keith Nichol agli Impulse Studios con la label Neat Records. Nella prima lineup della band c'era Ged \"Wolf\" Cook alla batteria, che era il fratello del manager di Venom, Eric Cook. La band ha anche aperto per gli Slayer al Marquee, dove le apparecchiature difettose hanno portato la band a mandare in frantumi l'apparecchiatura dopo aver suonato solo tre pezzi. Nonostante questo, alla band \u00e8 stato chiesto di partecipare al progetto del tour dei Venom per fare l'opening act insieme agli Exodus per 3 date nell'ottobre del 1985, di cui una in Italia e due in Germania. Fino al 1987 rilascia diversi EP con gli Atomkraft, ed in seguito decide di sciogliere la band una volta dopo aver accettato la proposta di far parte dei Venom nel 1988 nel ruolo di bassista e cantante al posto di Cronos (con i quali pubblica 3 album in studio). Nel 2004 registra e tracce di basso per l'album solista di Mantas \"Zero Tolerance\", mentre un anno dopo, nel 2005 riunisce gli Atomkraft con una nuova lineup ed un nuovo EP nel 2011 dal titolo \"Cold Sweat\". In seguito, insieme a Mantas forma gli M-pire of Evil (2011) e i Venom Inc. (2015).\nDemoltion Man/Mantas/Antton insieme sotto il nome \"M-Pire of Evil\".\nNel 2010 il batterista Antton, ormai fuori dai Venom, si aggrega agli altri ex-Venom, Mantas e Demolition Man per formare i \"Prime Evil\" (dall'omonimo album dei Venom del 1989), nome che cambiano dopo poco tempo in M-pire of Evil. Tuttavia, dopo aver rilasciato una demo, un EP dal nome \"Creatures of The Black\" e l'album \"Hell To The Holy\", il batterista Antton lascia la band per divergenze artistiche e per decisioni prese a sua insaputa durante le incisioni dell'album. La band continua la sua attivit\u00e0 con il batterista Marc \"JXN\" Jackson per le incisioni dell'album \"Crucified\" che vede molte ri-registrazioni di brani della line-up 1988-1992 dei Venom e due nuovi singoli. Anche JXN lascer\u00e0 la band e al suo posto subentra il batterista genovese Francesco \"Frullo\" La Rosa.\nReunion della lineup dei Venom '89/'90 sotto il nome \"Venom Inc.\".\nNell'aprile 2015, in previsione di una data degli M-pire of Evil (band di Mantas e Demolition Man) al \"Keep It True Festival\" in Germania, gli organizzatori del festival, dopo aver visto che la scaletta del set includeva alcune canzoni dei Venom, chiedono a Mantas e Demolition band se avessero potuto suonare con Abaddon i brani dei Venom. Mantas non si parlava e sentiva da vent'anni circa, precisamente dal 1998. Cos\u00ec dopo averci pensato un po', i due ex-Venom suonano insieme all'ex-Venom Abaddon senza aver fatto alcuna prova per lo spettacolo e raggiungono grossi consensi dal pubblico. A questo punto i tre riuniscono la line-up dei Venom del periodo 1989-1992 sotto il nome di Venom Inc.. per volere dei fan (al posto del nome \"Iron &amp; Steel\" pensato dai componenti stessi). Tuttavia, a marzo del 2018, il batterista Abaddon lascia la band per dedicarsi alla famiglia, vista la recente nascita di sua figlia, ma anche per altre cause non specificate che comunque lasciano intendere delle divergenze riguardo al suo scarso impegno nei confronti della band. Intanto Jeramie Kling (proveniente dai The Absence) prende il suo posto suonano nel tour europeo della band, ma anche alle registrazioni per il prossimo disco.\nStile ed influenze.\nCronos in un'intervista ha detto:\nRiguardo all'etichetta sul genere musicale della band, Cronos ha detto:\"Vedi, a quei tempi tutti con i capelli lunghi venivano chiamati \"heavy metal\". Cos\u00ec, siamo stati ammassati con band come Journey e Foreigner - eravamo tutti 'heavy metal'. Non esisteva nessuno di questi generi come thrash, death e speed metal cos\u00ec come li abbiamo ora. Non volevamo assolutamente avere niente a che fare con quelle band. In effetti, abbiamo parlato male di quasi tutti durante le interviste.Un giorno siamo stati intervistati da una rivista, e il giornalista aveva appena detto, 'OK, se non siete heavy metal, cosa siete?'. Quindi gli risposi: \"Siamo black metal\". Non ho mai pensato per un momento che la cosa sarebbe rimasta e si sarebbe trasformata in qualcosa di cos\u00ec massiccio, anche se quello che \u00e8 noto come \"black metal\" in questi giorni non ha alcun legame con ci\u00f2 che abbiamo fatto quasi 25 anni fa.Penso che il termine 'black metal' fosse solo uno di un numero che abbiamo buttato fuori da quel giornalista in quel momento. Abbiamo iniziato a chiamarci \"long haired punks\", e poi \"power metal\", \"death metal\", \"thrash metal\". Ma la cosa del 'black metal' ha colpito una sorta di accordo. Ci\u00f2 che alla fine mi ha convinto a non voler avere pi\u00f9 niente a che fare con l' \"heavy metal\"' \u00e8 stato quando Eddie Van Halen ha fatto quel singolo 'Beat It' con Michael Jackson che \u00e8 entrato nelle classifiche metal, per l'amor del cielo! Abbiamo quindi deciso che i Venom non erano pi\u00f9 \"heavy metal\". Lasciate che band come i Raven si chiamino cos\u00ec: dovevamo distinguerci. Non volevamo definirci New Wave Of British Heavy Metal, perch\u00e9 era un boccone, quindi abbiamo inventato il nostro genere.\"\nNel 2006, l'ex pornoattrice e personalit\u00e0 del wrestling ECW, Jasmin St. Claire chiede in un'intervista alla band se il secondo album intitolato \"Black Metal\" volesse rappresentare davvero il satanismo o se fosse uno scherzo e Cronos risponde:\"Ci\u00f2 che facemmo fu dovuto al fatto che il metal fosse stato pensato per essere 'pesante' e c'erano cos\u00ec tante band poco convincenti che stavano uscendo fuori, come i Def Leppard e tutto il resto. E questa merda non \u00e8 metal: questa \u00e8 musica rock. Cos\u00ec ci\u00f2 che facemmo fu riportare indietro il fottutissimo metal nel metal e fu un fottuto ed onestissimo album che fu un incrocio tra il punk e il metal, che aveva l'intenzione di essere aggressivo e molto spaventoso. Non era pensato per essere per chiunque. Le persone che ascoltano i Def Leppard dovrebbero starne fuori: non \u00e8 metal, \u00e8 musica rock. \u00c8 musica di 'facile ascolto'.\"Il primo disco \"Welcome to Hell\" ha influenzato diverse band successive. La musica di Venom ha contribuito a formare lo sviluppo di molte band americane che svilupparono successivamente il thrash metal, ed in particolare del \"Big Four of Thrash\" (che a loro volta erano molto influenti): Metallica, Slayer, Anthrax e Megadeth. I Metallica hanno aperto per i Venom in due tour nella prima met\u00e0 degli anni '80, di cui uno nel 1983 con 2 date a New York e una per un tour europeo nel 1984; mentre nel 1985 sono stati co-headliner per il Loreley Metal Hammer Festival a Sankt Goarshausen in Germania. Gli Slayer hanno aperto per loro insieme agli Exodus nel Combat Tour nel 1985.\nI Venom sarebbero anche di estrema importanza per la scena black metal e anche per la scena death metal, con numerose band che hanno copiato il loro stili, tematiche e l'arte figurativa della band, come ad esempio la band svizzera Hellhammer che ha anche contribuito allo sviluppo della prima ondata del black metal. Il critico musicale Bradley Torreano ha scritto che i Venom \"hanno attirato l'attenzione sia dei metallari che dei punk, la band \u00e8 stata emulata dai primi e trasformata in icone dell'esagerazione teatrale da questi ultimi\".\nCritiche e riconoscimenti.\nMentre molti fan e musicisti vedono Venom come una band importante, la loro musica \u00e8 stata comunque oggetto di dibattito. La pi\u00f9 grande critica \u00e8 riguardo al satanismo, che \u00e8 la principale forza trainante della musica e delle copertine degli album della band. Al riguardo, Cronos ha spiegato nel 2008 in un'intervista per il quotidiano The Guardian che il ragionamento dietro \u00e8 a puro scopo di intrattenimento, dicendo:\"Sono sempre stato interessato al satanismo, ma siamo intrattenitori, e abbiamo usato argomenti come il satanismo e il paganesimo per intrattenere la gente, come fanno i film dell'orrore. Ascoltare un album dei Venom \u00e8 la stessa cosa che guardare un film come \"Evil Dead\" \"[La Casa]\". Non vado in giro a uccidere vergini durante il mio tempo libero. \u00c8 frustrante quando le persone non riescono a fare questa distinzione; Voglio dire, David Bowie non proviene davvero da Marte, vero? Ma venivamo sempre citati in modo errato nella stampa. I Venom che ammettono di ballare intorno a un fal\u00f2 con delle vergini? Non ha un senso.\"Il critico Eduardo Rivadavia di AllMusic scrive che sebbene Welcome to Hell abbia influenzato \"letteralmente migliaia\" di gruppi, i Venom sono stati \"criticamente insultati\". Il critico James Christopher Monger, tuttavia, dichiara che i membri di Venom \"sono cresciuti come musicisti\" nel corso del tempo mentre la loro carriera progrediva. L'etnografo Keith Kahn-Harris sostiene che le limitate abilit\u00e0 tecniche di Venom, in particolare all'inizio della loro carriera, furono un fattore profondo, sebbene inavvertito, nell'influenza dei Venom: essendo incapaci di imitare il metal tecnicamente pi\u00f9 complesso dei loro predecessori o contemporanei, i Venom preferirono concentrarsi sulla pura essenza della velocit\u00e0, creando musica che fosse ispirata dallo stile precedente metal, ma allo stesso tempo ha tracciando nuovi percorsi.\nSebbene non siano stati inseriti nella lista delle 10 migliori band heavy metal di MTV, hanno ricevuto una \"menzione d'onore\" che riporta:\"Questo trio di Newcastle, in Inghilterra, ha preceduto il thrash e il black metal con un ruggito e un sound satanico che combinava la velocit\u00e0 (ma non l'abilit\u00e0) dei Mot\u00f6rhead, la caratteristica sinistra dei Black Sabbath e la spettacolarit\u00e0 dei Kiss - avendo a disposizione un budget basso. La qualit\u00e0 delle loro canzoni \u00e8 discutibile, ma hanno chiaramente influenzato Slayer, Bathory e Possessed. Inoltre, i Venom ottengono punti bonus per aver coniato il termine \"black metal\" con il loro album omonimo del 1982.\"Nel 2013 la band si \u00e8 aggiudicata il premio di \"Icon Award\" ai Kerrang! Awards.\nIl 12 settembre 2014 Cronos ha partecipato ai Metal Hammer Awards a Berlino, dove \u00e8 stato nominato per la premiazione nella categoria \"Legend\".\nI Venom nella cultura di massa.\nNel 2005, la canzone \"Black Metal\" \u00e8 stata scelta per la colonna sonora del videogioco Tony Hawk's American Wasteland.\nNel 2016, il brano \"Countess Bathory\" \u00e8 stato parte della soundtrack del film X-Men: Apocalisse diretto da Bryan Singer.\nCuriosit\u00e0 e leggende sulla band e i vari componenti.\nCuriosit\u00e0 sui loghi della band nei vari album della discografia.\n\"The Waste Lands\" e \"Cast in Stone\", a differenza del resto della discografia della band, riportano il nome della band con una semplice font al posto di un logo vero e proprio, mentre in \"Possessed\", seppur manca il logo nella copertina in s\u00e9, il primo logo della band \u00e8 presente sulle canottiere dei due bambini raffigurati in negativo (il bambino a destra \u00e8 Jon, figlio del batterista Abaddon, mentre la bambina (a sinistra) \u00e8 la nipote del produttore Keith Nichol).\nAbaddon ha inoltre disegnato il logo degli Atomkraft presente nell'album di debutto \"Future Warriors\".\nCuriosit\u00e0 sul Combat Tour del 1985 insieme agli Slayer.\nNel 1985 gli Slayer intrapresero il Combat Tour facendo da band di supporto ai Venom, insieme agli Exodus. Un evento piuttosto curioso avvenne nel bus dei Venom: questi ultimi e gli Slayer erano ubriachi mentre ascoltavano \"Hell Awaits\"; a un tratto arriv\u00f2 Araya, il quale, secondo quanto raccontato da Lombardo, esclam\u00f2: \"\u00abDovrei pisciare! Dov'\u00e8 il cesso?\u00bb\". Il cantante dei Venom Conrad \"Cronos\" Lant gli rispose: \"\u00ab\u00c8 proprio qui: nella mia bocca!\u00bb\" e allora Araya lo prese alla lettera ed urin\u00f2 sulla sua testa. Cronos reag\u00ec tirandogli un pugno in faccia ed Araya fu costretto a proseguire il tour con un occhio nero.\nLe numerose offerte di reunion della lineup originale rifiutate dopo il 1992.\nMantas ha dichiarato in un'intervista che Andre Verhysan, il proprietario e promoter del Dynamo Open Air offr\u00ec numerose volte ai Venom il ruolo di headliner dal 1993 al 1994, ma che, non sentendo il suo cuore nella band e non avendo interesse a riunire i Venom, rifiut\u00f2. In compenso la band accett\u00f2 la proposta nel 1996, a distanza di un anno della reunion con la line-up originale.\nLitigio con i Cradle of Filth nel 1998 alla festa di promozione di \"Cast In Stone\".\nUna notizia risalente al 21 gennaio del 1998 pubblicata sul sito web Rockol.it riporta un litigio che sarebbe avvenuto ad un party di presentazione dell'album \"Cast in Stone\", che segnava il ritorno della lineup originale dei Venom. Il sito riporta di come tutto fosse andato bene, finch\u00e9 non sarebbero arrivati i Cradle of Filth, i quali avrebbero iniziato ad infastidire le signore presenti. Dopo aver rifiutato le proposte della band, non meglio definite, le ragazze pare che avessero chiamato la security. I Cradle of Filth intanto si sarebbero dapprima messi a tirare birra sui muri, venendo successivamente presi con forza dalla security e buttati fuori dal locale a calci nel sedere.\nAd ogni modo, pare che al party di promozione dell'album fosse presente solo Abaddon a rappresentare la band e che, a sua detta, il litigio fosse scaturito dal fatto che l'agenzia di promozione dei Cradle of Filth si fosse presentata al party per entrare nella pubblicit\u00e0 della band. Cos\u00ec Abaddon si scagli\u00f2 contro Dani Filth dicendogli di andarsene a quel paese insieme all'agenzia della sua band. Il party si concluse pacificamente con Abaddon che fin\u00ec per bere birra insieme a Nick Barker, al tempo batterista dei Cradle of Filth, fino ad essere sbronzi.\nCome i Venom hanno \"contrabbandato\" la propria storia black metal con la serie \"Assault!\".\nIn occasione della ripubblicazione ufficiale dei bootleg \"Assault!\" a dicembre del 2017 (sia in formato CD audio in boxset, che come singoli vinili), Il chitarrista Jeffrey \"Mantas\" Dunn ha spiegato in un'intervista rilasciata nel gennaio del 2018 per la piattaforma \"Noisey\" di Vice il fenomeno della nascita di questi EP ta partire dal 1985, dicendo:\"Tra il 1985 e il 1987, la serie Assault era originariamente distribuita come oggetto da collezione per i singoli territori che avevamo visitato in tour. Sono stati progettati per celebrare i paesi in cui eravamo appena stati. Essenzialmente, dopo aver concluso un tour per la prima volta in un nuovo paese, la band avrebbe approfittato degli spot di distribuzione internazionali che esistevano nei primi anni del metal underground degli anni '80. per compilare materiale che era apparso su vari EP e sette pollici rilasciati a casa nella loro nativa Inghilterra, e renderli disponibili in territori stranieri a prezzi non di importazione. \"Questa \u00e8 stata l'intera idea, per dire: \"Ci siamo stati\" - Ed ecco qualcosa di esclusivo per la gente di quei Paesi e che forse era qualcosa che non avevano mai sentito prima. Lo abbiamo sempre fatto. All'inizio avevamo canzoni come \"Bloodlust\", \"Die Hard\", \"Seven Gates of Hell\", \"Manitou\" e \"Warhead\" che erano singoli che non comparivano mai negli album. A quei tempi, ogni band, quando realizzava un album, avrebbe avuto anche un singolo e una B-side, una canzone che potrebbe esserci stata nell'album in ogni caso. Quindi, ottenevi dieci canzoni su un vinile e due di quelle che avevi gi\u00e0. Era qualcosa a cui pensavamo nel far separare i singoli e le B-side. All'epoca eravamo molto prolifici, quindi qualsiasi cosa fosse venuta fuori, l'abbiamo registrata. Ci sono poche idee che sono venute fuori che non abbiamo registrato e se non sono state inserite in un album o in un EP, saranno poi finite in una compilation o qualcosa del genere. E questo era l'intento della serie \"Assault\": di mettere alcune di quelle tracce pi\u00f9 oscure l\u00e0 fuori. Ci\u00f2 lo rende praticabile, ma quando si ripubblicano continuamente le cose con mix e mastering diversi, non lo so\".Alcune edizioni della serie Assault divennero molto popolari. Dato che sono stati cercati brani da pubblicazioni e spettacoli dal vivo difficili da trovare, \u00e8 stato come una manna dal cielo per fan e headbangers in nazioni in cui le apparizioni live di Venom erano rare o non esaustive (cio\u00e8 s\u00ec, suonavano in Giappone, ma come ogni metallaro giapponese vi potr\u00e0 dire, ci sono altre citt\u00e0 dove poter fare show oltre Tokyo e Osaka). In alcuni casi, il distributore autorizzato ha fatto un lavoro fantastico nel realizzare il disco, come nel caso della casa distributrice canadese Banzai, che spesso ha reso la ricerca di \"Canadian Assault\" pi\u00f9 facile rispetto alle copie dei primi due album storici della band, \"Welcome to Hell\" (1981) e \"Black Metal\" (1982). Il risultato fu che la band accumul\u00f2 un totale di vendite che, a quanto si dice, avevano il mini-LP che raggiungeva lo status di disco oro, superando le 50.000 copie in Canada. Tuttavia, nella stessa intervista, Dunn precisa:\u00abHo sentito anche quello, ma non puoi mai verificarlo. Ai tempi, non abbiamo mai ricevuto una dichiarazione di royalty ufficiale o uno di quei dischi dorati. Se avessimo ricevuto un disco che sarebbe stato un'ammissione di vendite.. No? Cos\u00ec, l'ho sentito, ma tutto ci\u00f2 non \u00e8 mai accaduto. \u00c8 frustrante pensare a chiunque stia facendo tutto ci\u00f2\u00bb - [n.d.r.: dice, tornando al tema delle versioni non autorizzate] - \"Sei una vittima della tua stessa popolarit\u00e0. Mi ricordo di aver letto un'intervista con Gene Simmons anni fa e gli \u00e8 stato chiesto dei bootleg e lui ha detto: \u00abSe nessuno sta facendo dei bootleg riguardo a te, allora a nessuno gliene frega un cazzo - Cosa che suppongo sia vera. Trattare con i bootleg e cercare di mantenere il controllo su ci\u00f2 che \u00e8 fuori pu\u00f2 essere ugualmente frustrante e lusinghiero.\u00bbMa Dunn capisce anche cosa succede nella mente dei fan irriducibili che sono collezionisti di dischi. Potrebbe essere stato quasi 40 anni fa, ma ricorda di essere dall'altra parte della medaglia, arrivando addirittura a dire: \u00abChiunque sia fan di una band, non pu\u00f2 dire di non avere un bootleg nella sua collezione!\u00bb.\nCuriosit\u00e0 e vita privata di Mantas.\nL'ex-chitarrista Jeff \"Mantas\" Dunn ha avuto la co-gestione per dieci anni di un dojo chiamato \"Fighting Fit\", situato a Newcastle. Lui e il suo socio avevano anche due istruttori che lavoravano per loro. Pare inoltre che la palestra tenesse circa 110 lezioni a settimana.\nIl 30 aprile 2018, l'ex-chitarrista Mantas \u00e8 stato portato in ospedale in ambulanza il dopo aver accusato un fortissimo dolore al petto. Successivamente stato sottoposto a un intervento chirurgico urgente a cuore aperto per un doppio bypass. L\u2019intervento \u00e8 andato a buon fine e il musicista \u00e8 rimasto a riposo per qualche mese dall'attivit\u00e0 live con i Venom Inc., riprendendo l'attivit\u00e0 live il 4 agosto per il Porispere 2018.\nCuriosit\u00e0 e vita privata di Cronos.\nCronos fu assistente tecnico presso gli Impulse Studios della Neat Records, inoltre pare che sia il cugino del musicista black metal belga Nornagest (R\u00e9gis Lant), chitarrista e vocalist della band Enthroned.\nDopo essere rimasto ferito in un incidente di arrampicata nel 2002 (che lo lasci\u00f2 incapace di suonare il basso o cantare per alcuni anni), si dedic\u00f2 all'uso del computer per passare il tempo e studi\u00f2 la programmazione dei videogiochi, imparando le abilit\u00e0 del software 3D e lavorando come principale ingegnere multimediale per le societ\u00e0 di computer K-Class Systems e Globalfibre.tv."}
{"id": "118989", "revid": "301156", "url": "https://it.wikipedia.org/wiki?curid=118989", "title": "Monarchia elettiva", "text": "La monarchia elettiva \u00e8 una forma di governo di tipo monarchico nel quale il capo di Stato, che ha titolo e poteri di monarca (re, imperatore, pontefice, ecc.), viene eletto, di norma da un collegio ristretto di principi, pi\u00f9 raramente da un'assemblea pi\u00f9 estesa. La forma di governo opposta, pi\u00f9 diffusa, \u00e8 la monarchia ereditaria.\nEsempi di monarchie elettive del passato sono:\nEsempi di monarchie elettive attuali sono:\nAnche entit\u00e0 non indipendenti presentano questa forma di governo: la Stato Monastico Autonomo del Monte Athos in Grecia, il Sovrano Militare Ordine di Malta o la popolazione degli Ashanti in Ghana ne sono un esempio."}
{"id": "118991", "revid": "124793025", "url": "https://it.wikipedia.org/wiki?curid=118991", "title": "Bright Eyes", "text": "Bright Eyes \u00e8 un gruppo musicale statunitense composto dal cantautore Conor Oberst e dai polistrumentisti Mike Mogis e Nate Walcott. Numerosi altri musicisti collaborano tuttavia al progetto alternandosi, musicisti per lo pi\u00f9 provenienti dalla scena musicale indie di Omaha, nel Nebraska. Il nome \"Bright Eyes\" \u00e8 stato scelto da Oberst dopo aver visto un film in cui il protagonista maschile utilizzava queste parole (\"occhi luminosi\") per descrivere la protagonista femminile.\nNonostante il gruppo sia legato alla casa discografica indipendente Saddle Creek Records, gode di una popolarit\u00e0 che compete con quella delle altre maggiori case discografiche contemporanee: nel 2004 i singoli \"Lua\" e \"Take It Easy (Love Nothing)\" si sono aggiudicati le prime due posizioni nella classifica Billboard Hot 100 dopo solo due settimane dalla loro pubblicazione simultanea.\nStoria del gruppo.\nGli inizi.\nI Bright Eyes nascono come progetto collaterale di Conor Oberst nel periodo in cui quest'ultimo si trovava ancora alla guida dei Commander Venus, gruppo indie rock che comprendeva Tim Kasher, in seguito fondatore dei Cursive. Nonostante Conor Oberst si occupasse prevalentemente della sua band, tra il 1995 e il 1997 scrive e registra indipendentemente materiale acustico nella cantina dei suoi genitori, grazie ad un registratore a quattro tracce. Delle quasi settanta canzoni incise, due verranno poi incluse nel primo prodotto dei Bright Eyes, un album a sette pollici senza titolo in collaborazione con il gruppo Squad Car 96.\nAl momento dello scioglimento dei Commander Venus nel 1997, i Bright Eyes diventano cos\u00ec il centro dell'attenzione di Oberst. Nel 1998 pubblica altre venti delle canzoni registrate in precedenza: ne esce cos\u00ec il primo lavoro sotto il nome Bright Eyes, \"A Collection of Songs Written and Recorded 1995-1997\". L'album vede Oberst sperimentare con la batteria, le tastiere e altri strumenti. Le sonorit\u00e0 dell'album spaziano da cantati belanti, inizialmente criticate perch\u00e9 definite come una cattiva imitazione di David Dondero, a canzoni acustiche e pezzi strumentali composti con il sintetizzatore, in uno stile techno. Le reazioni della critica sono inizialmente contrastanti, la All Music Guide definisce ad esempio il cantato di Oberst come l'incomprensibile balbettamento di un bambino, sostenendo che ogni equilibrio musicale che si \u00e8 mantenuto fino a quel punto, seppur fragile, si perde e cos\u00ec lo stesso ovviamente accade all'ascoltatore.\n\"Letting Off the Happiness\".\nIl 2 novembre 1998 esce sotto l'etichetta indipendente Saddle Creek \"Letting Off the Happiness\". Secondo il comunicato stampa della casa discografica, in esso si ha la collaborazione dei componenti di gruppi come Lullaby for the Working Class, Neutral Milk Hotel, e Of Montreal. L'ex componente della band Park Ave., Neely Jenkins, contribuisce inoltre ad alcune parti cantate. L'album viene registrato in gran parte nello scantinato della famiglia Oberst, ad Omaha, su un registratore ad otto tracce analogico; alcune parti vengono invece registrate nello studio del tastierista Andy Lemaster ad Athens, in Georgia. Tutti i pezzi sono suonati dall'intero gruppo, ad eccezione di \"June on the West Coast\" eseguita con solo chitarra acustica e voce. \"Padraic My Prince\" \u00e8 un resoconto drammatico e immaginario dell'annegamento del fratello minore di Conor Oberst. Quest'ultimo riprender\u00e0 successivamente il tema della canzone in \"Cartoon Blues\", canzone presente nell'EP Four Winds.\n\"Fevers and Mirrors\".\nNel 2000, i Bright Eyes pubblicano \"Fevers and Mirrors\". Per gli arrangiamenti vengono introdotti nuovi strumenti come il flauto, il pianoforte e la fisarmonica. Dopo il brano \"An Attempt to Tip the Scales\", ha luogo una finta intervista radiofonica, che vede Todd Fink dei The Faint imitare Conor Oberst mentre legge uno scritto dello stesso Oberst. L'intervistatore \u00e8 Conor. In questa intervista, il falso Oberst presenta una spiegazione intenzionalmente strana e contraddittoria del suo atteggiamento verso la musica. Nell'intervista si citano le critiche fatte ai suoi testi, considerate da Conor come esagerate e non sincere, ribattendo che i testi sono destinati a un'interpretazione personale. Verso la fine dell'intervista, si pu\u00f2 sentire Conor parlare nel sottofondo. Quando KittyMagik.com gli chiese chiarimenti su questa falsa intervista, il cantante rispose: \"Era un modo per prenderci in giro perch\u00e9 l'album \u00e8 cos\u00ec deprimente. Intendo, quella \u00e8 una parte di ci\u00f2 che sono, ma mi piace anche ridere e fare casino\".\n\"Lifted or The Story Is in the Soil, Keep Your Ear to the Ground\".\nNel 2002, con l'uscita di \"Lifted or The Story Is in the Soil, Keep Your Ear to the Ground\", i Bright Eyes cominciano ad acquistare popolarit\u00e0, anche grazie ad articoli apparsi sul New York Times, il The Los Anges Times, il Time Magazine, il Rolling Stones, Blender e Spin, molti dei quali lodavano Conor Obrest considerandolo un eccellente artista emergente. L'album fu un successo commerciale, vendendo oltre 250\u00a0000 copie.\nDurante la campagna presidenziale americana del 2004, i Bright Eyes partecipano con Bruce Springsteen e gli R.E.M. al MoveOn.org Vote for Change tour. Durante il tour, Oberst canta in numerosi duetti con Springsteen e Neil Young.\n\"I'm Wide Awake It's Morning\" e \"Digital Ash in a Digital Urn\".\nNel mese di novembre 2004, due singoli dei Bright Eyes, \"Lua\" e \"Take It Easy (Love Nothing)\", raggiungono la vetta della classifica Billboard dei singoli pi\u00f9 venduti, un risultato positivo, considerando l'appartenenza del gruppo ad un'etichetta indipendente. Il 25 gennaio 2005 vengono pubblicati due album molto differenti tra loro: da una parte vi \u00e8 il folk di \"I'm Wide Awake, It's Morning\", dall'altra l'elettronica con sonorit\u00e0 digitali di \"Digital Ash in a Digital Urn\". Segue quindi un tour mondiale in due parti, la prima dedicata a \"I'm Wide Awake It's Morning\", la seconda a \"Digital Ash in a Digital Urn\". Nonostante il successo, Oberst ha spesso dichiarato che il tour fu estenuante e di enorme peso alla salute e al benessere della band. Entro la fine di gennaio 2005, \"I'm Wide Awake It's Morning\" si trovava alla posizione numero 10 nella classifica di Billboard, mentre \"Digital Ash in a Digital Urn\" era alla posizione numero 15.\n\"Noise Floor\" e \"Motion Sickness\".\nIl 2 maggio 2005 i Bright Eyes si esibiscono al \"The Tonight Show with Jay Leno\" con la canzone di protesta \"When the President Talks to God\". Della canzone viene fatto un vinile a sette pollici, venduto in seguito ai concerti del gruppo.\nNel 2006 il gruppo si aggiudica i premi \"Artist of the Year\" e \"Song of the Year\" per \"When The President Talks to God\" agli \"PLUG Independent Music Awards\" e lo Special Recognition Award per il video di \"First Day of My Life\" ai 17th Annual GLAAD Media Awards. Inoltre, il Time ha citato \"I'm Wide Awake, It's Morning\" tra i dieci migliori album del 2005.\nNell'ottobre del 2006, venne pubblicata la raccolta di pezzi rari intitolata \"\".\n\"Cassadaga\".\nIl 10 aprile 2007 esce l'album \"Cassadaga\" negli Stati Uniti, preceduto da un EP intitolato \"Four Winds\". Poco tempo prima, aveva cominciato a circolare su internet il pezzo \"Endless Entertainment\", dopo essere stato pubblicato sul loro sito internet ufficiale ThisIsBrightEyes.com, tuttavia il brano non \u00e8 stato compreso nel nuovo album.\nIn seguito alla pubblicazione di \"Cassadaga\", i Bright Eyes partono per un tour in Nord America da febbraio a maggio 2007 con date in Europa e Giappone tra giugno e luglio dello stesso anno.\nIl 19 maggio 2005, al Ryman Auditorium di Nashville, Tennessee, Conor Oberst si esibisce durante il bis assieme a Gillian Welch e David Rawlings, presentando una nuova canzone intitolata \"Man Named Truth\". La canzone era stata composta nel camerino quella notte stessa.\nNei sette giorni di concerti al The Town Hall di New York City, i Bright Eyes eseguono duetti con numerosi musicisti: il 25 maggio con Lou Reed; il 26 con Ben Kweller; il 28 con Jenny Lewis e John Rice; il 29 con Norah Jones, Little Willie e Derrick E; il 30 con Nick Zinner, Maria Taylor e Ben Gibbard, il 31 con Steve Earle, ed infine il 1\u00ba giugno con Ron Sexsmith e Britt Daniel. Il 9 luglio esce il doppio singolo per \"Hot Knives\" e \"If the Brakeman Turns My Way\".\nProgetti paralleli e \"The People's Key\".\nNegli anni 2008 e 2009 Conor Oberst si dedica ad un progetto solista, pubblicando due album sotto il nome di Conor Oberst and the Mystic Valley Band, e al supergruppo Monsters of Folk, composto da due terzi dei Bright Eyes, M. Ward e Jim James dei My Morning Jacket. In un'intervista del giugno 2009 al Rolling Stone ha dichiarato di voler ritirare il \"nome\" Bright Eyes dopo un ultimo album.\nNel 2011 esce il nuovo album \"The People's Key\", anticipato dal singolo \"Shell Games\", sempre per la Saddle Creek Records.\nFormazione.\nFormazione attuale.\nI membri permanenti sono Oberst, Mogis e Walcott."}
{"id": "118992", "revid": "83531", "url": "https://it.wikipedia.org/wiki?curid=118992", "title": "Birmingham", "text": "Birmingham (pronuncia , localmente ) \u00e8 una citt\u00e0 e borgo metropolitano situato nella contea metropolitana delle West Midlands, nell'Inghilterra centrale.\nLa citt\u00e0 di Birmingham ha una popolazione di abitanti (secondo una stima del 2019) ed \u00e8 la seconda citt\u00e0 per popolazione del Regno Unito, da cui deriva il soprannome \"Second City\". Con Wolverhampton, Solihull e le citt\u00e0 del Black Country forma il terzo agglomerato urbano del Regno Unito denominato \"West Midlands Combined Authority\", con una popolazione di abitanti (censimento 2001).\nBirmingham fa parte della contea del West Midlands che comprende anche la citt\u00e0 di Coventry con una popolazione totale di abitanti. Grazie alle reciproche influenze economiche, l'area metropolitana si estende in effetti molto al di l\u00e0 della contea metropolitana di West Midlands e della stessa regione delle Midlands Occidentali.\nLa citt\u00e0 \u00e8 conosciuta col nomignolo di \"Brum\" (dal nome dialettale \"Brummagem\"), e i suoi abitanti sono chiamati \"Brummies\"; vi si parla un dialetto chiamato \"Brummie\".\n\u00c8 considerata il centro sociale, culturale, finanziario e commerciale delle Midlands. Distintamente, Birmingham ha solo piccoli fiumi che lo attraversano, principalmente il fiume Tame e i suoi affluenti Rea e Cole - uno dei fiumi principali pi\u00f9 vicini \u00e8 il Severn, a circa a ovest del centro citt\u00e0.\nUna citt\u00e0 di mercato del Warwickshire nel periodo medievale, Birmingham \u00e8 cresciuta con l'Illuminismo delle Midlands del XVIII secolo e grazie alla successiva rivoluzione industriale, che vide progressi nella scienza, nella tecnologia e nello sviluppo economico, producendo una serie di innovazioni che hanno gettato molte delle basi della moderna societ\u00e0 industriale. Nel 1791 venne considerata \"la prima citt\u00e0 manifatturiera del mondo\". Il profilo economico distintivo di Birmingham, con migliaia di piccoli lavoratori che praticano un'ampia variet\u00e0 di mestieri specializzati e altamente qualificati, incoraggi\u00f2 livelli eccezionali di creativit\u00e0 e innovazione e forn\u00ec una base economica per la prosperit\u00e0 che dur\u00f2 fino all'ultimo quarto del XX secolo. Il motore a vapore di James Watt \u00e8 stato inventato a Birmingham. \nL'elevato livello di mobilit\u00e0 sociale che ne risult\u00f2 promosse anche una cultura del radicalismo politico che, sotto i leader da Thomas Attwood a Joseph Chamberlain, le avrebbe conferito un'influenza politica senza pari in Gran Bretagna, seconda solo a Londra, e un ruolo fondamentale nello sviluppo della democrazia britannica. Dall'estate del 1940 alla primavera del 1943, Birmingham fu pesantemente bombardata dalla Luftwaffe tedesca in quello che \u00e8 noto come il Birmingham Blitz. I danni arrecati alle infrastrutture cittadine, oltre a una deliberata politica di demolizione e di nuova costruzione da parte dei pianificatori, hanno portato a un ampio rinnovamento urbano nei decenni successivi.\nL'economia di Birmingham \u00e8 ora dominata dal settore terziario. La citt\u00e0 \u00e8 un importante centro commerciale internazionale e un importante hub di trasporti, vendita al dettaglio, eventi e conferenze. La sua economia metropolitana \u00e8 la seconda pi\u00f9 grande del Regno Unito con un PIL di $ 121,1 miliardi. Le sue sei universit\u00e0 ne fanno il pi\u00f9 grande centro di istruzione superiore nel paese fuori Londra. Le principali istituzioni culturali ed artistiche di Birmingham - la City of Birmingham Symphony Orchestra, il Birmingham Royal Ballet, il Birmingham Repertory Theatre, la Biblioteca di Birmingham e il Barber Institute of Fine Arts - godono di una reputazione internazionale, e la citt\u00e0 ha un'arte di base vivace e influente riguardante: arti musicali, letterarie e culinarie. La citt\u00e0 ospiter\u00e0 i Giochi del Commonwealth del 2022. \nBirmingham \u00e8 la quarta citt\u00e0 pi\u00f9 visitata nel Regno Unito da visitatori stranieri.\nEtimologia.\nIl nome Birmingham deriva dall'antico inglese Beormingah\u0101m, che significa la casa o l'insediamento dei Beormingas - una trib\u00f9 o clan il cui nome significa letteralmente \"popolo di Beorma\" e che potrebbe aver formato una delle prime unit\u00e0 dell'amministrazione anglosassone. Beorma, da cui prende il nome la trib\u00f9, avrebbe potuto essere il suo leader al tempo dell'insediamento anglosassone, un antenato condiviso o una mitica polena tribale. I toponimi che terminano in -ingah\u0101m sono caratteristici degli insediamenti primari stabiliti durante le prime fasi della colonizzazione anglosassone, suggerendo che Birmingham esisteva probabilmente gi\u00e0 all'inizio del VII secolo. Gli insediamenti circostanti con nomi che terminano in -t\u016bn (fattoria), -l\u0113ah (radura boschiva), -wor\u00f0 (recinto) e -field (terreno aperto), sono probabilmente insediamenti secondari creati dalla successiva espansione della popolazione anglosassone, in alcuni casi forse su siti britannici precedenti.\nStoria.\nL'area occupata oggi dalla citt\u00e0 \u00e8 stata abitata per millenni. Ma una vera e propria citt\u00e0 si \u00e8 sviluppata solo in seguito alla rivoluzione industriale.\nBirmingham da piccolo villaggio agricolo anglo-sassone (il suo nome in lingua anglo-sassone, \"Beormingah\u0101m\", significava \"fattoria della famiglia/stirpe di Beorm\") crebbe fino a diventare una delle maggiori citt\u00e0 industriali e commerciali di tutta la Gran Bretagna.\nNell'area di Birmingham sorgevano al tempo dell'Impero Romano strade, accampamenti e forti militari. Il forte di Metchley fu costruito dai romani nell'area dell'attuale universit\u00e0 di Birmingham alla confluenza di una strada diretta a nord verso Wall nello Staffordshire e due strade dirette a sud, una verso le saline di Droitwich Spa e l'altra verso Alcester. Il forte fu fatto costruire dal governatore Publio Ostorio Scapula al tempo della conquista della Britannia e fu abbandonato nel corso del I secolo.\nNel Domesday Book del 1086 viene per la prima volta censito il piccolo villaggio esistente nell'area che aveva un valore di soli 20 scellini.\nNel XII secolo Birmingham concesse la prima licenza per la creazione di un mercato, che prese il nome di \"Bull Ring\" (\"Anello del toro\") e che nel corso dei secoli si svilupp\u00f2 sempre pi\u00f9.\nA partire dal XVI secolo l'estrazione del ferro e del carbone rese possibile lo sviluppo di industrie per la lavorazione dei metalli. Nel XVII secolo la citt\u00e0 divenne un importante nodo industriale con particolare vocazione alla costruzione di armi leggere, il cui commercio si concentr\u00f2 nell'area nota come \"Gun Quarter\".\nDurante la rivoluzione industriale (dalla met\u00e0 del XVIII secolo in poi), la citt\u00e0 divenne rapidamente uno dei maggiori centri industriali della Gran Bretagna. Diversamente che in molte altre citt\u00e0 inglesi, come Manchester, l'industria qui fond\u00f2 il suo sviluppo, in primo luogo, su piccole officine piuttosto che su grandi fabbriche o manifatture.\nA partire dal 1760 venne costruita una vasta rete di canali, ulteriormente ampliata a partire dal 1820 per trasportare materie prime e beni finiti. Grazie a tale opere la citt\u00e0 possiede oggi un'estensione di canali superiore a Venezia.\nNel 1837 fece la sua comparsa una delle prime ferrovie, con l'apertura della \"Grand Junction Railway\" e successivamente la \"London and Birmingham Railway\"; presto la citt\u00e0 fu collegata ad ogni parte della Gran Bretagna; nel 1854 furono aperte due stazioni di collegamento della \"Great Western Railway\": la \"New Street Station\", e la \"Birmingham Snow Hill Station\".\nDurante l'epoca vittoriana la popolazione crebbe rapidamente fino ad arrivare a mezzo milione di abitanti, la seconda pi\u00f9 popolosa citt\u00e0 di tutta la Gran Bretagna. Alla citt\u00e0 venne assegnato l'appellativo di \"citt\u00e0 dai mille commerci\", grazie alla fitta rete, ormai ben sviluppata, di piccole industrie locali. L'importanza di Birmingham crebbe, e nel 1889 ottenne dalla regina Vittoria il prestigioso riconoscimento di citt\u00e0.\nDurante la Seconda guerra mondiale sub\u00ec gravi danni a causa di pesanti bombardamenti. Tra il 1950 e il 1960 il suo centro fu quasi totalmente ricostruito: uffici, raccordi anulari, strade, sottopassaggi pedonali, a detta di molti una vera e propria di \"giungla di cemento\".\nIl 21 novembre 1974 l'Esercito Repubblicano Irlandese (IRA) piazza bombe in due pub, il \"Mulberry Bush\" e il \"Tavern in the Town\", uccidendo 21 civili. La risonanza presso l'opinione pubblica \u00e8 molto ampia e governo inglese viene chiamato ad agire per evitare il ripetersi di attentati.\nNegli ultimi anni Birmingham ha subito una grande trasformazione; il centro cittadino \u00e8 stato profondamente rinnovato e ristrutturato con la costruzione di nuove piazze, con il restauro conservativo di antiche strade, di edifici e canali, la conseguente rimozione di pericolosi sottopassaggi pedonali, ed il successivo risanamento urbano del \"Bull Ring\", il centro commerciale pi\u00f9 importante della citt\u00e0, comprendente l'unica e pregevole architettura del nuovo Selfridges.\nNei decenni successivi alla Seconda guerra mondiale, il volto della citt\u00e0 \u00e8 drammaticamente cambiato, anche a causa di una forte flusso migratorio proveniente da tutto il mondo, principalmente dai paesi del Commonwealth.\nLa transizione di Birmingham da centro industriale a citt\u00e0 di servizi e turismo \u00e8 ben illustrata dal primo summit dei G8 tenuto presso l'International Convention Centre dal 15 maggio al 17 maggio 1998.\nEconomia.\nBirmingham \u00e8 stata una grande citt\u00e0 industriale. Ma a partire dagli anni settanta del Novecento la sua industria \u00e8 in netto declino. Nel 2008 solo il 9,8% della sua forza lavoro era impiegata nel settore manufatturiero. Con la crisi iniziata nel 2008 le cose sono ulteriormente peggiorate.\nCon il declino dell'industria a Birmingham si \u00e8 definitivamente affermato il settore terziario. Birmingham \u00e8 un grande centro bancario, assicurativo, commerciale, ricreativo ed educativo (potendo vantare tre universit\u00e0) e rimane pur sempre uno dei maggiori centri industriali del Regno Unito.\nEredit\u00e0 industriale.\nL'eredit\u00e0 industriale dell'area di Birmingham si rif\u00e0 alla rivoluzione industriale, avendo mantenuto viva fino all'inizio del XX secolo la tradizione dei piccoli artigiani, talvolta lavoratori in proprio o spesso a cottimo in officine prese in affitto, a fianco delle grandi industrie nascenti.\nDurante la rivoluzione industriale molte fabbriche, fonderie ed aziende prosperavano in citt\u00e0, soprattutto nell'area del \"Gun Quarter\" e del \"Jewellery Quarter\" (\"Quartiere dei Gioiellieri\"), , e un terzo di tutte le gioiellerie britanniche, nel raggio di un miglio dal centro cittadino.\nFino al 2003, le monete in circolazione in Gran Bretagna erano fabbricate nel \"Jewellery Quarter\" presso la \"Birmingham Mint\", la pi\u00f9 antica zecca indipendente del mondo, che ancora oggi continua a produrre medaglie e monete commemorative.\nIn questa citt\u00e0 James Watt mise a punto il suo primo motore a vapore, e storicamente le pi\u00f9 grandi fabbriche della citt\u00e0 sono state associate all'energia, al vapore, all'elettricit\u00e0, ai trasporti a benzina e alle industrie dei motori.\nI lavoratori della citt\u00e0 hanno progettato e costruito ferrovie, vagoni, locomotive, biciclette, automobili e persino, cosa insolita per una citt\u00e0 cos\u00ec lontana dal mare, navi prefabbricate, poi assemblate nei cantieri navali in riva al mare.\nBirmingham era la sede principale dell'industria automobilistica britannica. Nel 2005 anche la MG Rover ha chiuso il suo impianto di Longbridge. Nel 2008 la Nanjing Automobile che ha rilevato la MG Rover ha iniziato a produrre un numero limitato di vetture MG in quel che \u00e8 rimasto dell'impianto di Longbridge. Nel 2008 anche il produttore di veicoli commerciali LDV ha cessato la produzione. L'unico impianto automobilistico rimasto a Birmingham \u00e8 quello della Jaguar a Castle Bromwich.\nAltra industria storica di Birmingham \u00e8 l'industria dolciaria Cadbury situata ancora nello storico stabilimento di Bournville.\nAttualmente la citt\u00e0 produce veicoli a motore, componentistica, accessori, armi, equipaggiamenti elettrici, plastiche, macchine utensili, alimentari, prodotti chimici, gioielli, e vetro. La ricerca scientifica, tra cui le nanotecnologie presso l'universit\u00e0, \u00e8 in piena espansione.\nAlcuni dei marchi industriali storici legati alla \"citt\u00e0 dai mille commerci\" sono: \"J. Lancaster &amp; Son\", \"Bakelite\", \"Bird's Custard\", \"Brylcreem\", \"Birmingham Small Arms Company\", \"Cadbury\", \"Chad Valley Toys\", \"Halfords\", \"HP Sauce\", \"Typhoo Tea\" e \"Yale &amp; Valor\".\nTerziario.\nA Birmingham hanno sede pi\u00f9 di cinquecento studi legali, ed \u00e8 il . La citt\u00e0 da sola attrae . Due delle pi\u00f9 prestigiose banche inglesi sono state fondate in questa citt\u00e0: la \"Lloyds Bank\" (ora \"Lloyds TSB\") nacque nel 1765, mentre la \"Midland Bank\" (ora parte della \"HSBC\") apr\u00ec i battenti a Union Street nell'agosto 1836.\nNegli ultimi anni l'economia di Birmingham si \u00e8 diversificata nei servizi, nella vendita al dettaglio, nel turismo e nel settore congressuale, attualmente il principale ambito di lavoro della citt\u00e0. Ogni anno \u00e8 meta di molti turisti, e nel 2004 \u00e8 stata definita, dopo il West End di Londra, la citt\u00e0 pi\u00f9 indicata per fare acquisti in tutta la Gran Bretagna.\nLe principali attrattive turistiche comprendono: il \"Birmingham Museum &amp; Art Gallery\", il \"Millennium Point\", il \"Bull Ring\", il \"Selfridges Building\", \"Cadbury World\", il \"Tolkien Trail\", il \"Birmingham Royal Ballet\", e il \"National Sea Life Centre\".\nArchitettura.\nAnche se Birmingham esiste come insediamento da pi\u00f9 di mille anni, oggi la citt\u00e0 \u00e8 un tipico prodotto dei secoli dal diciottesimo al ventesimo, dato che la sua vera crescita si ebbe con la rivoluzione industriale. Di conseguenza ben pochi edifici risalenti alla storia antica della citt\u00e0 sono rimasti in piedi.\nLe tracce della Birmingham medioevale si possono osservare nelle chiese pi\u00f9 antiche, in particolare nella chiesa parrocchiale di \"St Martin in the Bull Ring\", risalente al XII secolo. L'edificio attuale, iniziato attorno al 1290, fu quasi totalmente ricostruito nel 1870 e conserva dell'originale solo le fondamenta e alcune mura. Sopravvivono pochi altri edifici della stessa epoca e del periodo tudor, tra cui il pub \"Old Crown\" (\"Antica corona\") a Digbeth, il pub \"Saracen' Head\" (\"Testa del Saraceno\", del XV secolo) e la \"Old Grammar School\" a King Norton, ed infine la \"Blakesley Hall\" a Yardley.\nDurante l'et\u00e0 georgiana (1714-1830) la citt\u00e0 crebbe rapidamente, e ancora oggi possiamo ammirare una serie di edifici risalenti a quel periodo. La cattedrale di San Filippo, costruita originariamente su una chiesa parrocchiale, la chiesa di San Paolo costruita nello stile dell'epoca, situata in \"St. Paul Square\", \"Soho House\" ad Handsworth, la casa di Matthew Boulton, il \"Perrot's Folly\" a Ladywood (si dice che tale edificio abbia ispirato J. R. R. Tolkien) e la \"Town Hall\".\nL'et\u00e0 vittoriana vide un rapido incremento delle costruzioni. I pi\u00f9 importanti edifici pubblici come il tribunale, la \"Council House\" e la \"Museum &amp; Art Gallery\", furono costruiti in gran parte per iniziativa di Joseph Chamberlain, sindaco riformatore della citt\u00e0. La \"Saint Chad's Cathedral\", del 1839, fu la prima cattedrale cattolica costruita in Gran Bretagna dopo la Riforma protestante.\nCaratteristica peculiare della Birmingham vittoriana sono i famosi mattoni rossi in terracotta, di cui si possono ammirare diversi edifici ben conservati in \"New Street\" e in \"Corporation Street\" nel centro della citt\u00e0. La necessit\u00e0 di costruire le case per gli operai, in una citt\u00e0 in rapida crescita, fece sorgere miglia e miglia di strade racchiuse fra edifici in mattoni rossi a schiera, alcune delle quali divennero in seguito veri e propri \"slum\".\nIl continuo crescere della popolazione nel periodo tra le due guerre, vide un forte incremento dell'edilizia residenziale, soprattutto nelle periferie, nelle localit\u00e0 di Kingstanding e di Weoley Castle ma la Seconda guerra mondiale e i bombardamenti costarono molte vite e molti edifici; tuttavia altrettanto estesa fu la distruzione avvenuta nella Birmingham postbellica: dozzine di pregiati edifici vittoriani come la \"New Street Station\", col suo tetto a vetri, e la vecchia \"Central Library\" furono rase al suolo negli anni cinquanta e sessanta e rimpiazzate da edifici in calcestruzzo di stampo moderno.\nAnche nel centro della citt\u00e0 molte case vittoriane furono riconvertite, e gli abitanti trasferiti in quartieri-dormitorio come \"Castle Vale\".\nLe decisioni urbanistiche degli anni successivi alla guerra ebbero un profondo effetto sull'immagine di Birmingham nei decenni successivi, con la mistura di tangenziali, centri commerciali, quartieri-dormitorio, a richiamare l'immagine della \"giungla di cemento\".\nMa con il tempo la citt\u00e0 ha reagito e imparando dai propri errori degli anni sessanta ha attuato il pi\u00f9 vasto programma in Europa di riqualificazione urbana. Sono stati costruiti molti nuovi edifici nel centro della citt\u00e0, compreso il premiato \"Selfridges building\", struttura avveniristica dalla forma irregolare coperta da migliaia di dischi riflettenti, la riqualificazione del \"Brindleyplace\" e il centro di ricerca scientifica e tecnologica del \"Millennium Point\".\nPolitica.\nIl \"Birmingham City Council\" \u00e8 la pi\u00f9 popolata autorit\u00e0 municipale della Gran Bretagna, a seguito della riorganizzazione dei confini amministrativi del giugno 2004, con 120 consiglieri a rappresentare poco meno di un milione di persone, in 40 circoscrizioni. In seguito alle elezioni amministrative del 22 maggio 2014 il Partito Laburista ha conquistato 77 consiglieri, il Partito Conservatore 31 e i Liberal Democratici 12.\nAttualmente la citt\u00e0 \u00e8 governata dal Partito Laburista. Il Capo del Consiglio \u00e8 Sir Albert Bore (L).\nBirmingham \u00e8 rappresentata alla Camera dei Comuni da dieci deputati. Di questi otto sono laburisti, uno conservatore e uno liberal-democratico.\nParrocchie civili.\nL'unica parrocchia civile del distretto \u00e8 New Frankley.\nInfrastrutture e trasporti.\nGrazie in parte alla sua posizione geografica, Birmingham \u00e8 un importante nodo sulla rete stradale, ferroviaria, e di navigazione interna. \u00c8 collegata con molte importanti l'autostrada M5 (\"Motorway M5\"), l'autostrada M6, l'autostrada M6 Toll (a pagamento), l'autostrada M40 e l'autostrada M42. L'uscita 6 della M6 \u00e8 probabilmente lo svincolo autostradale pi\u00f9 famoso del Regno Unito, per la sua complessit\u00e0 \u00e8 detta \"Spaghetti Junction\".\nIl sistema di trasporto pubblico locale si basa su autobus, treni locali e tram metropolitani (il sistema di treni leggeri \"Midland Metro\" che collega il centro con la citt\u00e0 di Wolverhampton). I percorsi delle circolari di autobus 11A e 11C sono i pi\u00f9 lunghi d'Europa.\nLa stazione principale, la \"Birmingham New Street Station\", si trova centro della rete ferroviaria nazionale, la stazione di Birmingham Moor Street \u00e8 il capolinea dei treni provenienti dalla stazione di Stazione di London Marylebone mentre la \"Birmingham International railway station\" collega la citt\u00e0 con l'aeroporto, da cui partono voli verso diverse citt\u00e0 europee, asiatiche e nordamericane.\nUn'altra caratteristica importante di questa citt\u00e0 \u00e8 il sistema di canali, in passato linfa vitale per le industrie ed ora utilizzato a fini turistici e ricreativi. Esistono 60 chilometri di canali in citt\u00e0, la maggior parte ancora navigabili, pi\u00f9 che a Venezia che ne possiede 41, anche se, a dire il vero, Birmingham \u00e8 molto pi\u00f9 estesa della citt\u00e0 della laguna e la tipologia dei suoi canali \u00e8 molto differente.\nIstruzione.\nBirmingham \u00e8 sede di tre universit\u00e0: la \"Aston University\", la \"University of Birmingham\", e la \"Birmingham City University (ex UCE - University of Central England)\". \u00c8 anche sede di due prestigiosi college: il \"Newman College\" e l\"University College Birmingham\" chiamato fino al 2007 \"Birmingham College of Food, Tourism and Creative Studies\". Il \"Birmingham Conservatoire\" e la \"Birmingham School of Acting\", entrambi parte dell'UCE, offrono un elevato standard di educazione nel campo delle arti.\nIl consiglio municipale \u00e8 la maggiore autorit\u00e0 educativa locale d'Inghilterra, direttamente o indirettamente responsabile delle 25 \"nursery school\" (asili), delle 328 \"primary school\" (scuole elementari), delle 77 \"secondary school\" (scuole secondarie) e delle 29 \"special school\" (scuole speciali). Inoltre gestisce il servizio di biblioteca con 4 milioni di visitatori annuali, e corsi.\nUna minoranza di bambini della citt\u00e0 riceve una educazione privata. La \"Kings Edward's School\", fondata nel 1552 da Edoardo VI d'Inghilterra, annovera tra i suoi studenti pi\u00f9 insigni J. R. R. Tolkien, autore de Il Signore degli anelli, e Sir Maurice Wilkins (Premio Nobel per la Medicina 1962). La \"Kings Edward's School\" \u00e8 tra le pi\u00f9 rinomate scuole del Regno Unito e, forse, la pi\u00f9 prestigiosa della citt\u00e0.\nSport.\nNel 1745 esisteva gi\u00e0 in citt\u00e0 un club di cricket, ed oggi vi ha sede il prestigioso \"Warwickshire County Cricket Club\" il cui campo di Edgbaston \u00e8 sede di incontri internazionali.\nSi tengono incontri internazionali di atletica allo stadio \"Alexander\" a Perry Barr, sede del club di atletica \"Brichfield Harriers\", che annovera tra i suoi membri presenti e passati diversi medagliati olimpici.\nIl \"National Indoor Arena\", (NIA) \u00e8 il principale stadio coperto e ha ospitato nel 2003 sia il 9\u00ba Campionato Mondiale Indoor di atletica leggera, che il campionato mondiale indoor di badminton. Il primo incontro di tennis della storia fu disputato ad Edgbaston nel 1859, e qui si tengono ancora incontri internazionali di tennis, all\"Edgbaston's Priory Club\".\nLa citt\u00e0 \u00e8 anche sede di due dei pi\u00f9 antichi e prestigiosi club professionistici di calcio inglesi: l' e il Birmingham City F.C. entrambi hanno militato nella Premier League, la Serie A inglese. La prima squadra di calcio professionista fu fondata ad Aston il 22 marzo 1885 sotto gli auspici di William Mc Gregor, dirigente dell'Aston Villa.\nA Birmingham hanno sede anche diversi club professionistici di sport considerati minori, come il rugby, con il \"Moseley Rugby Football Club\", e ancora pallacanestro, pugilato, hockey su prato, corse di cani (levrieri). La citt\u00e0 \u00e8 stata anche insignita dal Consiglio dello sport inglese del titolo di \"National City of Sport\".\nGastronomia.\nBirmingham possiede molti pub, bar e locande (\"inn\") in stile vittoriano, tra cui l\"Old Crown\" sorto attorno al 1450, e a Digbeth l\"Anchor Inn\" inaugurato nel 1797, nonch\u00e9 diversi marchi alimentari e alcune fabbriche di birra.\nArte e cultura.\nMusica leggera.\nBirmingham ha avuto nell'ultimo mezzo secolo una storia musicale varia e palpitante.\nNel 1960 il \"Brum Beat\" era un tipico e caratteristico blues del luogo, una sorta di rock progressivo prima maniera, che ha visto emergere band come lo Spencer Davis Group, i Traffic, i The Move, e i The Moody Blues.\nLa citt\u00e0 \u00e8 stata spesso descritta come la culla dell'Heavy metal: gruppi come i Judas Priest e i Black Sabbath sono infatti originari di Birmingham (questi ultimi sono precisamente di Aston). I fondatori dei Led Zeppelin Robert Plant e John Bonham provengono da localit\u00e0 vicine, e hanno suonato nella locale \"Brum Beat Band\" prima di formare il gruppo diventato famoso a livello mondiale. Anche il death metal ha visto nascere in questa citt\u00e0 realt\u00e0 fondamentali per lo sviluppo del genere come i Napalm Death e i Benediction.\nCarl Palmer degli Emerson, Lake and Palmer e Nick Mason dei Pink Floyd sono nati a Birmingham.\nNegli anni settanta gli ex membri dei The Move e dei Idle Race formarono la Electric Light Orchestra e gli Wizzard. Sempre questo periodo vide sorgere il revival britannico della musica giamaicana come reggae e ska, con gli Steel Pulse e pi\u00f9 tardi gli UB40, i The Beat e i Musical Youth. Altra famosa \"brummies\" di questa decade storica musicale \u00e8 Joan Armatrading.\nGli anni ottanta videro la nascita della rock band dei Magnum e dei Duran Duran, probabilmente il gruppo \"Synth pop\" pi\u00f9 famoso del mondo, e dei Dexys Midnight Runners.\nGli anni novanta videro sorgere i Charlatans, i Dogdy e gli Ocean Colour Scene. Gi\u00e0 all'inizio degli anni ottanta la citt\u00e0 vide un fiorente sviluppo sia della house music che del hip hop; recenti successi nelle classifiche discografiche sono venuti da Mike Skinner (o The Streets), dalla cantante di R&amp;B Jamelia e dagli Editors.\nIl jazz \u00e8 molto apprezzato a Birmingham, che \u00e8 sede dell'annuale \"International Jazz Festival\", il pi\u00f9 importante di tutta la Gran Bretagna. In citt\u00e0 si tiene anche il popolare \"Party in the Park\", importante festival musicale.\nMusica classica.\nLa \"City of Birmingham Symphony Orchestra\" \u00e8 l'orchestra sinfonica cittadina, famosa a livello internazionale, e ha sede presso la \"Symphony Hall\", dove tiene frequenti concerti. Il famosissimo \"Birmingham Royal Ballet\" \u00e8 l'emanazione di una delle pi\u00f9 antiche scuole di danza a livello mondiale, la \"Elmhurst School for Dance\".\nA Birmingham si tenne dal 1784 al 1912 il \"Birmingham Triennal Music Festival\", al tempo considerato il pi\u00f9 importante del suo genere in tutta la Gran Bretagna. Per il festival musicisti del calibro di Felix Mendelssohn, Charles Gounod, Arthur Sullivan, Anton\u00edn Dvo\u0159\u00e1k, Granville Bantock ed Edward Elgar, scrissero i loro pi\u00f9 famosi pezzi corali.\nA Birmingham vi sono altri centri musicali di prestigio: la \"National Indoor Arena\" (NIA), il \"CBSO Centre\", l\"Adrian Boult Hall\" (ABH) al \"Birmingham Conservatorire\" e la \"Birmingham Town Hall\", attualmente chiusa per restauri, attiva nei concerti di musica classica e popolare fin dalla fine del XIX secolo.\nTeatri.\nA Birmingham vi sono molti teatri. I pi\u00f9 importanti teatri professionistici sono l\"Alexandra Theatre\" (\"the Alex\"), il \"Birmingham Repertory Theatre\" (\"The Rep\"), il \"Birmingham Hippodrome\" e l\"Old Rep\"; anche il \"mac\" ed il \"Drum arts center\" ospitano rappresentazioni.\nAl \"Fierce Festival\", presso il \"Birmingham Repertory Theatre\" viene annualmente rappresentata una serie di spettacoli stravaganti recitati da compagnie locali e nazionali.\nLetteratura.\nJ. R. R. Tolkien, Arthur Conan Doyle, Washington Irving, David Lodge, W. H. Auden, Benjamin Zephaniah, e Jonathan Coe sono gli scrittori pi\u00f9 noti fra quelli nati o vissuti in citt\u00e0.\nArti figurative.\nI musei di Birmingham conservano una delle pi\u00f9 vaste collezioni di arte preraffaellita del mondo presso il Birmingham Museum &amp; Art Gallery: Edward Burne-Jones nacque a Birmingham dove visse fino a vent'anni, e in seguito divenne presidente della \"Birmingham Society of Artists\". Il Barber Institute of Fine Arts venne dichiarata, dalla \"Good Britain Guide\", \"Galleria dell'anno\" per il 2004.\nBirmingham \u00e8 la patria di altri artisti famosi: David Cox, David Bomberg, diversi artisti afro-caraibici tra cui Pogus Caesar, Keith Piper e Donald Rodney. Agli inizi degli anni ottanta si afferma per la prima volta la cultura dei \"graffiti\", (o \"spraycan art\"), di cui da allora si tiene una regolare competizione.\nFestival e mostre.\nLa citt\u00e0 di Birmingham \u00e8 sede di molti festival nazionali, religiosi e spirituali, compreso il \"Saint George Party\". La \"Birmingham Tattoo\" \u00e8 una sfilata militare attiva in citt\u00e0 da diversi anni. La mostra biennale in stile caraibico, tenuta ad \"Handsworth Park\", trae origine dall'omonimo carnevale presente nella citt\u00e0 dal 1984, viene ora tenuta ad agosto durante gli anni dispari, invadendo gioiosamente le strade di Handsworth fino al \"Perry Barr Park\".\nIl \"Birmingham Pride\", la celebrazione cittadina del Gay pride, ha luogo nel \"gay village\", e attrae fino a visitatori all'anno.\nLa citt\u00e0 ospita anche il festival annuale d'arte, l\"Artfests\", nel mese di settembre, dove il pubblico pu\u00f2 accedere gratuitamente. Il pi\u00f9 importante evento della durata di un giorno \u00e8 la parata del \"St. Patrick's Day\", (\"giorno di San Patrizio\"), seconda solo a quello di Dublino.\nFilm e media.\nIl principale quotidiano locale \u00e8 il \"Birmingham Mail\" che assieme ai settimanali \"Birmingham Post\" e \"Sunday Mercury\" fa parte del gruppo Trinity Mirror che pubblica anche il \"Birmingham News\", un settimanale gratuito distribuito a domicilio.\nL\"Electric Cinema\" presso Station Street \u00e8 il pi\u00f9 antico cinema inglese tuttora in attivit\u00e0, mentre Oscar Deutsch negli anni venti apr\u00ec il primo cinema della catena \"Odeon\" a Perry Barr. Annualmente in citt\u00e0 ha luogo il \"Birmingham Film Festival\" mentre la \"Birmingham School of Acting\" ha vinto un \"Royal Television Society Award\" per il film breve \"Soul Boy\".\nLo \"StarCity\" viene definito come il pi\u00f9 comodo e vasto multiplex europeo, e non \u00e8 distante dal solo cinema Drive-In permanente di tutta la Gran Bretagna.\nLa BBC ha il suo quartier generale regionale nel \"Mailbox\", presso il \"Convention Quarter\". Molti programmi televisivi e radiofonici sono prodotti in citt\u00e0, tra cui la pi\u00f9 longeva soap opera radiofonica del mondo, \"The Archers\". La \"Central TV\" e i \"BBC Studios\", sono famosi per la realizzazione di diversi programmi tra cui \"Tiswas\", \"Crossroads\", \"Dalziel and Pascoe\", \"Midlands Today\", e \"BBC Asian Network\". Tra le radio locali si distinguono \"BRMB\", \"Galaxy 102.2\", \"Heart FM\" e infine \"Kerrang\", la prima radio della citt\u00e0 dedicata interamente alla musica rock.\nA Birmingham esistono diversi media etnici, tra cui \"The Voice\", \"The Sikh Times\", \"Desi Xpress\", \"The Asian Today\" e \"Raja TV\", tutte con sede nel \"Mailbox\".\nNella Birmingham del 1919 \u00e8 ambientata la serie televisiva \"Peaky Blinders\".\nScienza e invenzioni.\nIl grande dinamismo della citt\u00e0 ha prodotto importanti invenzioni: l'Illuminazione a gas, il carattere \"Baskerville\", i questionari, la gommapiuma, il magnetron (il principale componente dello sviluppo del radar e del forno a microonde), la galvanoplastica, la prima radiografia realizzata in un'operazione chirurgica, e il primo intervento di correzione del difetto del setto interatriale della Gran Bretagna, presso il \"Birmingham Children's Hospital\".\nAmministrazione.\nGemellaggi.\nBirmingham \u00e8 gemellata con:"}
{"id": "118993", "revid": "1534511", "url": "https://it.wikipedia.org/wiki?curid=118993", "title": "Limite", "text": ""}
{"id": "118995", "revid": "174925", "url": "https://it.wikipedia.org/wiki?curid=118995", "title": "Monarchia costituzionale", "text": "La monarchia costituzionale \u00e8 una forma di monarchia. Il sovrano regna, ma ha poteri limitati e stabiliti da una costituzione, che sono tuttavia pi\u00f9 vasti di quelli di cui godrebbe in una monarchia parlamentare. La funzione legislativa \u00e8 esercitata collettivamente dal sovrano e dal Parlamento; il sovrano \u00e8 anche titolare del potere esecutivo, che viene per\u00f2 affidato a un Governo, che dipende dal volere del monarca (ne \u00e8 un esempio l'Impero tedesco, o quello Giapponese e anche il Regno d'Italia).\nDescrizione.\nNella monarchia costituzionale a capo dello Stato c'\u00e8 un sovrano che esercita i poteri secondo uno Statuto costituzionale concesso dal monarca, o una Costituzione approvata dal parlamento o da un'assemblea costituente. In quest'ultimo caso si parla pi\u00f9 precisamente di monarchia parlamentare.\nAl sovrano spettano poteri rappresentativi e quelli di nomina di altre cariche, come quelle della magistratura. Il monarca concorre alla prassi legislativa attraverso il potere di nomina dei membri di una delle due Camere del Parlamento \u2013 si tratta della Camera alta che ha, tuttavia, in genere poteri pi\u00f9 ristretti, rispetto a quella eletta dal popolo; inoltre, a seconda delle costituzioni, il monarca pu\u00f2 conservare un potere di veto, parziale o assoluto, all'atto della promulgazione delle leggi; oggi, per esempio, senza la firma del Granduca, nessuna legge pu\u00f2 entrare in vigore nel Lussemburgo: egli dispone di un diritto di veto assoluto, sebbene il Granducato si configuri pi\u00f9 come una monarchia parlamentare che costituzionale.\nIl potere giudiziario, infine, viene amministrato da un corpo di funzionari a ci\u00f2 preposti, i giudici, la cui indipendenza \u00e8 garantita dal sovrano; essi amministrano la giustizia in suo nome. In questa formula, come si vede, il capo del governo non \u00e8 che un fiduciario del sovrano; pertanto, l'eventuale voto di sfiducia da parte del Parlamento non pu\u00f2 determinarne la caduta.\nLa naturale evoluzione della monarchia costituzionale \u00e8 la monarchia parlamentare, in cui la figura del re funge da garante della costituzione e dell'unit\u00e0 nazionale - come ad esempio in Spagna e in Gran Bretagna - rendendosi assimilabile alla figura del presidente di una Repubblica parlamentare; non ha pi\u00f9 il potere esecutivo, in quanto la nomina del primo ministro \u00e8 affidata soltanto formalmente al monarca, mentre di fatto egli \u00e8 indicato dalle forze politiche di maggioranza presenti nel parlamento, al quale spetta dare la fiducia al governo.\nStoria.\nLa monarchia costituzionale ha avuto origine in Inghilterra in seguito alla Gloriosa rivoluzione e al \"Bill of Rights\" del 1688-1689 che insedi\u00f2 sul trono Guglielmo d'Orange, col nome di Guglielmo III d'Inghilterra, evolutasi poi in monarchia parlamentare.\nIn Italia.\nIn Italia la prima Carta Costituzionale si ebbe nel 1812 nel Regno di Sicilia quando venne promulgato il primo Statuto a Palermo. Poi nel Regno delle Due Sicilie nel 1820 e nel 1848 (l'anno della Primavera dei popoli) fu concessa una Costituzione, tuttavia ritirata e promulgata pi\u00f9 volte, non agendo mai completamente e rimanendo pi\u00f9 teorica che pratica.\nSempre nel Regno di Sicilia, nel luglio del 1848, venne emanato un nuovo Statuto costituzionale non ottriato, in quanto approvato e promulgato dal Parlamento siciliano. \nNel 1848, sotto la spinta dei moti, anche Leopoldo II di Toscana, Papa Pio IX e Carlo Alberto di Savoia dovettero concedere uno statuto costituzionale. L'unica tra queste che rimase in vigore anche dopo il 1848 fu quella del Regno di Sardegna che prese il nome di Statuto Albertino.\nLo stesso \"Statuto\" fu poi di fatto la prima costituzione del Regno d'Italia dal 1861 fino al 1946, anno nel quale l'Italia divenne una repubblica. La natura flessibile dello Statuto rese possibile la trasformazione della monarchia costituzionale italiana in una monarchia parlamentare ma anche, in seguito, la formazione dello Stato fascista."}
{"id": "118996", "revid": "122683407", "url": "https://it.wikipedia.org/wiki?curid=118996", "title": "Doom metal", "text": "Il doom metal \u00e8 un sottogenere dell'heavy metal. I Black Sabbath sono considerati per certi aspetti precursori del genere (si vedano brani come \"Black Sabbath\", \"Hand of Doom\", \"Iron Man\", \"Electric Funeral\"). Da citare, poi, anche i Pentagram, gruppo musicale nato originariamente negli anni settanta ed importante nella storia del genere. In virt\u00f9 di tali ragioni questi gruppi sono stati definiti in qualche caso \"proto doom\".\nIl doom metal \u00e8 caratterizzato da sonorit\u00e0 cupe e ritmi lenti, che evocano atmosfere drammatiche e melodie decadenti, accentuate da testi spesso riguardanti l'occulto, l'introspezione e la sofferenza. Il tempo \u00e8 solitamente scandito da cadenzati colpi di cassa; a volte \u00e8 presente un tappeto di tastiera o organo. Alcuni gruppi doom metal utilizzano il growl, prassi che ha poi dato vita ad una commistione che ha generato un vero e proprio sottogenere, il death doom metal (My Dying Bride, primi Anathema), ma il doom pi\u00f9 classico \u00e8 caratterizzato generalmente da un canto pulito e molto malinconico. Altri gruppi come i Cathedral usano una voce sporca, tendenzialmente gutturale, pi\u00f9 vicina al metal degli anni ottanta, ma si tratta sempre di particolarit\u00e0 dovute alle influenze del caso che ogni gruppo pu\u00f2 avere.\nIl genere.\nDurante gli anni 80 il genere trov\u00f2 terreno fertile negli Stati Uniti con gruppi come Pentagram e Saint Vitus, che proposero uno stile di heavy metal cupo molto influenzato dai Black Sabbath. Il genere fu poi sviluppato secondo differenti strade da gruppi come Melvins, Sleep ed Electric Wizard, che ispirarono successivamente ulteriori sperimentazioni come quelle degli Earth e dei pi\u00f9 recenti Sunn O))).\nIn Europa la prima formazione di doom moderno fu quella degli svedesi Candlemass con Epicus Doomicus Metallicus (1986), con cui, in verit\u00e0, si addizionavano anche melodie relativamente pi\u00f9 \"epiche\" piuttosto che oscure. Un altro gruppo fra i pionieri del genere sono gli inglesi Cathedral (fondati dal cantante Lee Dorrian, ex componente del gruppo grindcore inglese Napalm Death), che invece tendevano ad essere maggiormente influenzati dall'heavy metal classico. Giungiamo cos\u00ec all'inizio degli anni novanta dove, sotto l'influenza del death metal, si parla di death doom: growls e accelerazioni tipiche del death metal si adagiano e si amalgamano con i rallentamenti tipici del genere creando un vero e proprio sottogenere.\n\u00c8 stata la Gran Bretagna a dare alla luce i pionieri di questo nuovo sottogenere: gli Anathema (che avrebbero abbandonato il genere per darsi ad un dark/alternative rock), i My Dying Bride e i Paradise Lost, tutti e tre agli inizi della loro carriera sotto contratto con la Peaceville Records.\nIn particolare i Paradise Lost, in occasione del loro secondo album, Gothic, del 1991, diedero lo spunto per quella corrente musicale che di l\u00ec a poco sarebbe nata e che si sarebbe chiamata proprio Gothic metal.\nSono considerati fondamentali come influenza anche gli svedesi Katatonia dei primi album (nonostante siano datati 1993 e 1996, cio\u00e8 a movimento gi\u00e0 iniziato), particolarmente depressivi, malinconici, con uso del canto in growl (che poi avrebbero abbandonato a partire dal terzo album), ma anche molto melodici.\nInfluenze e derivazioni.\nI The Gathering, sebbene all'inizio su lidi death/doom atmosferici, sono diventati famosi in occasione del loro album Mandylion del 1995, che presentava un'interessante commistione di elementi tipicamente doom metal con atmosfere e melodie tipiche del gothic.\nAltri gruppi, come gli americani Type O Negative, vengono etichettati con influenze doom, ma li si cita raramente nella storia del genere nonostante nascano alla fine degli anni ottanta.\nCi sono stati anche altri gruppi che in certe fasi della propria discografia hanno abbracciato, a volte persino inconsapevolmente, sonorit\u00e0 tipicamente doom: alcuni esempi di ci\u00f2 possono essere fatti citando gli svedesi Tiamat in occasione del loro acclamatissimo \"Clouds\" (Century Media - 1992), i finlandesi Amorphis in \"Tales from the Thousand Lakes\" (Nuclear Blast - 1994) o i portoghesi Moonspell sul loro fortunatissimo \"Wolfheart\" (Century Media - 1995), ma in questi casi si parla pi\u00f9 che altro di lievi influenze sonore, addirittura a volte solamente su alcune canzoni pi\u00f9 che sull'intero album, mentre se si va ad analizzare un passato pi\u00f9 remoto sembrerebbe consolidata la pesante influenza del doom che i Judas Priest dimostrarono limitatamente al loro secondo album Sad Wings of Destiny del 1976.\nRecentemente, verso la fine degli anni novanta, \u00e8 balzata all'attenzione una nuova scena nata in Finlandia, protagonista in quello che viene definito funeral doom, ossia la parte pi\u00f9 claustrofobica e lenta di tutto il doom: dai Thergothon nei primi anni novanta (dei veri e propri innovatori) per arrivare prima ai Funeral, che influenzarono a tal punto il genere che esso prese il nome da loro, e successivamente ai Shape of Despair, Esoteric, Evoken, Disembowelment, My Shameful e Skepticism, fautori di sonorit\u00e0 catacombali.\nA conferma dell'influenza esercitata dal genere, sono nate negli anni diverse formazioni d'avanguardia che hanno abbracciato il genere come confermano i gruppi del sottogenere sludge metal, certe formazioni drone music e persino gruppi di stampo jazz come i Bohren &amp; der Club of Gore e The Kilimanjaro Darkjazz Ensemble.\nSottogeneri del doom.\nAvantgarde doom.\nSottogenere del doom metal, definito talvolta anche come experimental doom, caratterizzato dalla fusione con elementi stilistici del symphonic black metal. La struttura ritmica \u00e8 come nel doom. cio\u00e8 che segue un andamento lento, i riff di chitarra sono pi\u00f9 puliti rispetto al black metal tradizionale, grazie all'inserimento di parti sinfoniche di tastiere. Prevale comunque una struttura delle canzoni piuttosto inusuale, specie per l'utilizzo di tecniche come la poliritmia, voce atonale in growl e occasionalmente il blast beat, ma anche dei particolari canoni stilstici che provengono dalla stessa radice del post-metal, tanto da essere confuso con quest'ultimo, come l'utilizzo di feedback, distorsione ed effetti ambient. Gruppi assai importanti di questo sottogenere sono Aarni, Midwinter e Dark Obscenity "}
