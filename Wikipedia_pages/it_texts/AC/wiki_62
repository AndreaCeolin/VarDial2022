{"id": "120939", "revid": "767487", "url": "https://it.wikipedia.org/wiki?curid=120939", "title": "Giampaolo Bertuzzi", "text": "Biografia.\nNel 1988 incontra Marco Tansini e Simona Zanini (Tanzan Music) e collabora alle produzioni.\nNel 1992 partecipa al Festival di Sanremo col brano \"Un altro mondo nell'universo\" e di seguito al Nuovo Cantagiro.\nDal 1993 al 1998 suona, canta e scrive nel gruppo Shout!, cover band dei Beatles (Premio nazionale nel 1995 quale miglior cover band), intraprendendo una lunga collaborazione con il chitarrista Roby Fancini, il bassista Franz Dondi, il batterista Sandro Ravasini, il chitarrista Giacomo Fava ed ospitando interventi di noti personaggi dello spettacolo quali Riccardo Fogli, per il quale scrivono \"Darlin' I love you\", Andrea Fornili (chitarrista degli Stadio), Giorgio Faletti.\nPer l'UNICEF nel 1996 il brano \"Per quando Natale non \u00e8\" di G.Bertuzzi/R.Facini/G.Faletti, si aggiudica il primo posto come la miglior canzone di Natale.\nNel 1999 produce per \"Electromantic music\" un album di orientamento \"beat\".\nNel 2000-2001 si trasferisce a vivere a Tenerife.\nAttualmente ha ricostituito un gruppo di cover per la sua grande passione, i Beatles, e continua a scrivere orientandosi decisamente verso uno stile pop."}
{"id": "120940", "revid": "1442080", "url": "https://it.wikipedia.org/wiki?curid=120940", "title": "Samurai Shodown (serie)", "text": "Samurai Shodown (\"Samurai Spirits in Giappone\") \u00e8 una serie di videogiochi appartenenti alla categoria picchiaduro, prodotti da SNK originariamente come videogiochi arcade e per le console Neo Geo. Il primo gioco della serie \u00e8 stato realizzato nel 1993 ed \u00e8 considerato il primo picchiaduro a utilizzare solo il combattimento con arma bianca e calci.\nLa storia.\nI vari capitoli sono ambientati attorno al XVIII secolo in Giappone (i primi quattro giochi vanno dal 1788 al 1789) e comprendono alcune licenze artistiche che permettono la comparsa di mostri e personaggi stranieri provenienti da nazioni non ancora esistenti all'epoca. La trama si differenzia da capitolo a capitolo, anche se \u00e8 sempre incentrata su un gruppo di personaggi principali.\nLa storia di \"Samurai Shodown\" \u00e8 stata trasformata successivamente in anime e alcune serie come Rurouni Kenshin contengono omaggi al videogioco.\nCultura giapponese.\nIl gioco viene considerato da alcuni come rappresentante di parte della cultura e del linguaggio giapponese: al contrario della maggior parte dei giochi esportati dal Giappone, molti personaggi nel gioco parlano il giapponese e nell'adattamento occidentale vengono tradotti solo i sottotitoli. Gran parte della musica di gioco \u00e8 basata su temi della musica tradizionale giapponese, compreso il suono di strumenti come lo shakuhachi, shamisen e koto. Alcuni personaggi sono basati su persone realmente esistite."}
{"id": "120943", "revid": "1543377", "url": "https://it.wikipedia.org/wiki?curid=120943", "title": "Capsicum", "text": "Capsicum L. \u00e8 un genere di piante della famiglia delle Solanaceae originario delle Americhe, ma attualmente coltivato in tutto il mondo. Oltre al noto peperone, il genere comprende varie specie di peperoncini piccanti, ornamentali e dolci.\nSecondo alcuni, il nome latino \"\"Capsicum\" deriva da \"capsa\"\", che significa scatola, e deve il nome alla particolare forma del frutto, una bacca, che ricorda proprio una scatola con dentro i semi. \nLa paprica (nell'alfabeto originale\"\u02c8p\u0252prik\u0252\") \u00e8 una spezia che, contenendo tracce di \"capsaicina\" e buone quantit\u00e0 di \"fruttosio\", si distingue per il sapore delicato, dolciastro e vagamente piccante (a volte amarognolo); sia la dolcezza che la piccantezza della paprica variano in base alla materia prima di utilizzo, ovvero in base alla variet\u00e0 del frutto (o dell'eventuale miscela) e alle manipolazioni su di esso esercitate. Tuttavia, la specie di peperoncino prediletta nella produzione della paprica \u00e8 il \"Capsicum annuum\".\nStoria.\nIl peperoncino piccante era usato come alimento fin da tempi antichissimi. Dalla testimonianza di reperti archeologici sappiamo che gi\u00e0 nel 5500 a.C. era conosciuto in Messico come pianta coltivata, ed era la sola spezia usata dagli indigeni del Per\u00f9 e del Messico. In Europa il peperoncino giunse grazie a Cristoforo Colombo che lo port\u00f2 dalle Americhe col suo secondo viaggio, nel 1493. Poich\u00e9 Colombo sbarc\u00f2 in un'isola caraibica, molto probabilmente la specie da lui incontrata fu il \"Capsicum chinense\", delle variet\u00e0 \"Scotch Bonnet\" o \"Habanero\", le pi\u00f9 diffuse in quelle isole.\nIntrodotto quindi in Europa dagli spagnoli, ebbe un immediato successo, ma i guadagni che la Spagna si aspettava dal commercio di tale frutto (come accadeva con altre spezie orientali) furono deludenti, poich\u00e9 il peperoncino si acclimat\u00f2 benissimo nel vecchio continente, diffondendosi in tutte le regioni meridionali, in Africa e in Asia, e venne cos\u00ec adottato come spezie anche da quella parte della popolazione che non poteva permettersi l'acquisto di cannella, noce moscata e altre spezie molto usate per il condimento e la conservazione di alimenti.\nIl frutto venne chiamato peperone a causa della somiglianza nel gusto (sebbene non nell'aspetto), con il pepe, \"Piper\" in latino. Il nome con il quale era chiamato nel nuovo mondo in n\u0101huatl era \"chilli \" o \"xilli\" (da pronunciarsi o , \"c\u00eclli\" o \"sc\u00eclli\"), e tale \u00e8 rimasto sostanzialmente nello spagnolo del Messico e dell'America Centrale (\"chile\") e nella lingua inglese (\"chili\") e pure in alcuni nomi di variet\u00e0, come il \"chiltepin\" (\"C. annuum\" var. \"aviculare\"), derivato dalla Lingua nahuatl \"chilitecpintl\" o peperoncino pulce, per le dimensioni e il gusto ferocemente piccante. Il chiltepin \u00e8 ritenuto l'antenato di tutte le altre specie. Nei paesi del Sudamerica di lingua spagnola e portoghese, invece, viene comunemente chiamato \"aj\u00ed\", modernizzazione dell'antillano \"asci\". La parola in lingua quechua per i peperoncini \u00e8 \"uchu\", come nel nome usato per il rocoto dagli Inca: \"r\u00f3cot uchu\", peperoncino spesso, polposo.\nDescrizione.\nIl \"Capsicum annuum\" \u00e8 un arbusto perenne a vita breve che, in condizioni di clima sfavorevole, viene coltivato come annuale. Le piante si presentano sotto forma di cespuglio alti da 40 a 80\u00a0cm (a seconda della specie) con foglie di colore verde chiaro. I fiori hanno la corolla bianca avente da 5 a 7 petali con stami giallo tenue.\nLe altre specie hanno portamenti diversi: \"C. frutescens\" significa \"a forma di arbusto\", mentre molte variet\u00e0 di \"C. chinense\" arrivano a 2 metri nei paesi d'origine. Anche la resistenza al clima freddo e caldo varia: il tabasco (\"C. frutescens\") e il rocoto (\"C. pubescens\"), ad esempio, resistono anche a \u22125\u00a0\u00b0C per brevi periodi, mentre l'habanero (\"C. chinense\") \u00e8 molto sensibile all'insolazione: se eccessiva causa scottature sui frutti. Il \"Capsicum pubescens\" ha fiori viola e semi neri, il \"Capsicum baccatum\" presenta delle macule sulla corolla, il \"Capsicum chinense\" ha corolla bianca o verdognola e stami viola, con 2 o pi\u00f9 fiori per nodo. Il \"Capsicum frutescens\" ha anch'esso corolla verdognola e stami viola, ma i fiori sono singoli.\nColtivazione.\nTutte le specie possono essere coltivate in Italia, anche in balcone, seminando verso febbraio al Centro e al Sud e marzo al Nord, mentre i frutti si possono raccogliere in estate e in autunno. Questi andrebbero usati subito dopo la raccolta affinch\u00e9 non perdano le loro propriet\u00e0, ma si possono conservare anche sott'olio o in polvere (dopo averli fatti seccare al sole), oppure congelandoli. La semina avviene in febbraio-marzo, a seconda del clima, possibilmente in ambiente riscaldato a temperatura di circa 25-30\u00a0\u00b0C, con composta da semi, \u00bd torba e \u00bd sabbia. Alcune variet\u00e0, soprattutto i \"C. chinense\" e il chiltepin, hanno lunghi tempi di germinazione.\nQuesti possono essere ridotti con una corretta concimazione, e una temperatura della composta di 30-35\u00a0\u00b0C di giorno, e circa 20\u00a0\u00b0C di notte. Allo spuntare della seconda coppia di vere foglie, si ripicchettano le piantine in contenitori singoli, per poi mettere a dimora dopo le ultime gelate, e comunque quando la temperatura notturna non scende sotto i 15\u00a0\u00b0C (aprile - maggio). Il terreno dev'essere sciolto, acido, ben drenato con una buona componente sabbiosa, non troppo fertilizzato: un uso eccessivo di nitrati porterebbe a bellissime piante fogliose, con pochissimi o nessun fiore, e quindi frutti. Va bene una composta John Innes numero 2: successive concimazioni dovrebbero limitarsi a potassio, fosforo e microelementi. Va somministrato nuovamente dell'azoto solo se la pianta viene fatta svernare, alla ripresa vegetativa.\nAl contrario di quanto si pensa, il peperoncino ha bisogno di molta acqua durante la coltivazione, senza per\u00f2 creare ristagni che causerebbero il propagarsi di malattie fungine.\nPer evitare ristagni, oltre a scegliere un terriccio molto drenante e non compatto, \u00e8 doveroso annaffiare solo al bisogno: quando il terriccio \u00e8 asciutto, ma non estremamente secco.\nUna pratica comune per capire quando annaffiare \u00e8 quella di soppesare il vaso, se risulta ancora pesante, la pianta di peperoncino non ha bisogno d'acqua, in caso contrario \u00e8 necessario bagnare il terriccio.\nPer aumentare il gusto piccante dei frutti, basta diminuire le innaffiature, anche azzerandole, nelle 48-72 ore precedenti la raccolta, stando attenti a non far morire la pianta. Un'altra tecnica \u00e8 quella di annaffiare solamente quando le foglie si sono abbassate, un chiaro indice di scarsit\u00e0 d'acqua.\nPer favorire la maturazione dei frutti, si pu\u00f2 aumentare il tenore di potassio del terreno, ad esempio con del solfato di potassio.\nLa raccolta va effettuata quando le bacche sono completamente mature asportando i frutti per mezzo di una piccola cesoia per non danneggiare le piante. Essa va effettuata da giugno-luglio a settembre.\n\"C. chinense\" richiede molto calcio, che pu\u00f2 essere aggiunto tramite farina d'ossa o equivalente. Quando la pianta ferma la crescita e le nuove foglie avvizziscono, \u00e8 un indizio della carenza di calcio.\nEssendo perenni a vita breve, le piante possono essere fatte svernare in casa, in una posizione calda e assolata. Devono essere portate all'interno o in serra quando la temperatura di notte scende sotto i 10\u00a0\u00b0C (le tropicali, sotto i 15\u00a0\u00b0C), mentre di giorno possono essere portate fuori se la temperatura si mantiene sopra i 15-20\u00a0\u00b0C. D'inverno le piante possono perdere le foglie, e necessitano una potatura per lo meno dei rami secchi in marzo.\nRiproduzione.\nIl metodo solitamente utilizzato \u00e8 la riproduzione per seme, anche se \u00e8 possibile fare delle talee di rami semi-maturi, lunghe 10\u00a0\u2013 15\u00a0cm, trattando le estremit\u00e0 con ormone radicante e mettendole in cassone freddo con composta da radicazione, trapiantando poi a dimora in vaso o in terra nello stesso periodo delle piantine ottenute da semi. Tale metodo \u00e8 indicato per ringiovanire una pianta fatta svernare all'interno o in serra. \u00c8 possibile l'innesto su solanacee pi\u00f9 resistenti, tipo il \"Solanum capsicastrum\" o il \"Solanum jasminoides\", tuttavia non \u00e8 una pratica molto diffusa, sia per la scarsa percentuale di successo, sia per la difficolt\u00e0 dell'innesto con piante semilegnose.\nAvversit\u00e0.\nIl peperone \u00e8 attaccato da diversi insetti e funghi. Tra gli insetti rivestono maggiore importanza la mosca bianca (\"Trialeurodes vaporariorum\"), la nottua (\"Agrotis ipsilon\"), la minatrice americana (\"Liriomyza trifolii\") e un afide, \"Macrosiphum euphorbiae\". Tra i funghi, i pi\u00f9 importanti sono la muffa grigia, il mal bianco, la gangrena pedale e le tracheomicosi causate da \"Fusarium oxysporum\", \"Verticillium albo-atrum\" e \"Verticillium dahliae \".\nSpecie e cultivar.\nLe 5 specie domesticate, e quindi pi\u00f9 comuni, di peperoncino sono:\nUna guida all'identificazione delle cinque specie domesticate \u00e8 visibile nell'immagine. Un'eccezione alla tabella riportata sono i peperoncini viola, tra cui il \"Purple Tiger\": questi hanno foglie, fiori e frutti immaturi screziati o totalmente viola, ma appartengono a \"C. annuum\", forse ibridato con qualche specie minore.\nSebbene siano poche le specie di peperoncino coltivate commercialmente in Italia, ci sono molte cultivar: il peperone verde e quello rosso, ad esempio, sono la stessa cultivar, ma i verdi sono immaturi. A livello amatoriale, invece, vi \u00e8 una fiorente comunit\u00e0 di appassionati, che coltivano tutte le 5 specie principali e molte delle minori. Per la gran variet\u00e0 di cultivar, sicuramente \"C. annuum\" \u00e8 il pi\u00f9 diffuso, mentre le altre specie sono relativamente meno coltivate. Le cinque specie principali si ibridano come riportato nella tabella sotto.\nL'ibridazione dipende anche dall'ordine di impollinazione: ad esempio se un \"C. annuum\" impollina un\" C. frutescens\", i semi saranno fertili, nel caso inverso \u00e8 molto difficile che i semi germinino.\nAltre specie meno diffuse sono:\nTassonomia del genere.\nIl genere \"Capsicum\" si \u00e8 differenziato nella famiglia delle Solanacee abbastanza recentemente, ed \u00e8 quindi difficile individuare con esattezza le barriere di specie. Alcuni autori hanno proposto un dendrogramma parziale, basato sugli enzimi, comparato con un raggruppamento secondo il colore dei fiori, riportato nell'immagine. Successive analisi, tuttavia, basate sul DNA, specificamente sullo spazio tra i geni \"atpB\" e \"rbcL\" dei cloroplasti unitamente ad una sequenza del gene \"waxy\", hanno parzialmente modificato tale dendrogramma. Secondo tali studi, il genere \"Lycianthes\" sarebbe correlato a \"Capsicum\", il quale \u00e8 monofiletico e scarsamente separato. Il pi\u00f9 distante del genere, tanto da suggerire di essere separato, \u00e8 il \"C. ciliatum\", privo di capsaicina. I pi\u00f9 difficilmente collocabili, sempre secondo questo studio, sono \"C. tovarii\" e \"C. pubescens\". Verrebbero proposti dunque i seguenti gruppi:\nPiccantezza.\nLa sostanza artefice principale della piccantezza \u00e8 l'alcaloide capsaicina (8-metil-\"N\"-vanillil-6-nonenamide o C18H27NO3) insieme ad altre 4 sostanze naturali correlate, chiamate collettivamente capsaicinoidi, che ne comprendono anche altre di sintesi. Ogni capsaicinoide ha piccantezza relativa e un sapore diversi nella bocca, e una variazione nelle proporzioni di queste sostanze determina le differenti sensazioni prodotte dalle diverse variet\u00e0, oltre al loro contenuto.\nLa capsaicina provoca dolore e infiammazioni se consumata in eccesso. Rappresenta anche l'ingrediente principale nello spray al pepe, usato come arma non letale.\nLa sensazione di bruciore che percepiamo, tanto pi\u00f9 intensa e persistente quanto pi\u00f9 il peperoncino \u00e8 piccante, in realt\u00e0 non esiste, nel senso che non si ha un aumento di temperatura nella nostra bocca. La capsaicina interagisce semplicemente con alcuni termorecettori presenti nella bocca, nello stomaco e nell'ano, che mandano un segnale al cervello come se la nostra bocca o il nostro stomaco bruciassero. Stessa sensazione si ha quando defechiamo, in quanto gli stessi termorecettori sono presenti anche nell'ano.\nCome riferimento, la capsaicina pura misura 16 o 15 milioni di unit\u00e0, a seconda della taratura, per cui 16 o 15 unit\u00e0 Scoville corrispondono a 1 ppm.\nIn ordine crescente di piccantezza media delle variet\u00e0, possiamo dare la seguente scala:\nVa tuttavia precisato che anche nel \"C. chinense\", che vanta appunto alcune delle pi\u00f9 piccanti al mondo, vi sono \"cultivar\" a 0 SU.\nAd ogni modo, a partire da 250.000 SU la sensazione di piccantezza cede il posto al dolore, la cui intensit\u00e0 \u00e8 per lo pi\u00f9 costante a prescindere dal contenuto in capsaicina, mentre aumentano la diffusione in bocca e gola e la persistenza nel tempo. Pertanto, assaggiare un bhut jolokia o un habanero orange, a parte il sapore, d\u00e0 la stessa sensazione di dolore, solo che il primo dura di pi\u00f9.\nUno dei modi migliori per alleviare il bruciore \u00e8 bere latte, mangiare yogurt od ogni prodotto caseario, possibilmente a pasta morbida o liquido. Infatti, una proteina presente nei latticini, la caseina, agglutina la capsaicina, rimuovendola dai recettori nervosi.\nLa capsaicina si scioglie molto bene anche nei grassi e nell'alcool, quindi anche prodotti grassi o bevande alcoliche aiutano a rimuovere la sensazione dolorosa. Per le alte concentrazioni, come nell'habanero Red Savina o estratti vari, il modo pi\u00f9 efficace \u00e8 usare del ghiaccio come anestetico.\nUn bicchiere di latte freddo, sorseggiato lentamente, \u00e8 senz'altro il rimedio migliore, da tenere a portata di mano per l'assaggio di salse piccanti o peperoncini sconosciuti.\n\u00c8 molto efficace anche mangiare del pane, specie la mollica, perch\u00e9 rimuove meccanicamente il peperoncino dalla bocca.\nIl peperone in cucina.\nIl frutto viene consumato fresco, essiccato, affumicato, cotto o crudo. Oltre alla sua capacit\u00e0 di bruciare il palato, si utilizza anche per aromatizzare, nonch\u00e9 per fare salse piccanti. Nelle specie piccanti, la capsaicina si concentra nella parte superiore della capsula, dove ci sono ghiandole che la producono, diffondendosi poi lungo la capsula. Al contrario di quanto si crede comunemente, non sono i semi, ma la membrana interna, la placenta, che contiene la maggior parte di capsaicina: quindi \u00e8 quasi inutile togliere i semi per ridurre la piccantezza del frutto, mentre \u00e8 consigliabile togliere la placenta.\nIn Italia il peperoncino \u00e8 ampiamente usato e alcune regioni ne hanno fatto, soprattutto ispirandosi a piatti spagnoli e aragonesi, la base dei propri piatti regionali, come la Calabria, con la sardella e la famosa nduja, la Basilicata con i peperoni cruschi (\"croccanti\" in dialetto) per preparare piatti come pasta con peperoni cruschi, acquasale, baccal\u00e0 alla lucana o semplicemente scottati in olio caldo, la Campania con il baccal\u00e0 alla gualalegna (gualano=bracciante) si abbina il crusco con il piccante, e in generale tutto il Sud peninsulare. Il peperone dolce \u00e8 invece molto utilizzato nella cucina piemontese soprattutto nella sua variante regionale Peperoni di Carmagnola ed \u00e8 alla base di numerosi antipasti, del bagnet ross e della bagna c\u00e0uda.\nAll'estero il peperoncino \u00e8 usato molto in Messico (nelle salse, nel \"chili con carne\"), in Nordafrica (dove \u00e8 alla base della \"harissa\"), in India, in Thailandia e nelle due Coree. Le cucine indiana, indonesiana, cinese sono associate all'uso del peperoncino, sebbene la pianta sia arrivata in Asia solo dopo l'arrivo degli europei.\nUna volta macinato il peperoncino modifica l'intensit\u00e0 del gusto: il grado di piccantezza per\u00f2 varia non solo in base alla variet\u00e0 di peperoncino scelta, ma anche in base al grado di maturazione: infatti pi\u00f9 \u00e8 maturo e pi\u00f9 \u00e8 forte. Inoltre lo stress ambientale\n, tra cui la siccit\u00e0 e il freddo accentua il sapore piccante. L'eccesso di acqua causa anch'esso aumento di piccantezza, ma spesso rovina la pianta e, in C. chinense, pu\u00f2 dare sapore amaro ai frutti.\nAlcune variet\u00e0 di peperoncino sono indicate per il consumo immediato, perch\u00e9 i frutti non si mantengono a lungo. Altre, possono essere invece essiccate e macinate. In questo modo aumenta la concentrazione di capsaicina e dunque la piccantezza. Inoltre, pressappoco tutte le variet\u00e0 di C. chinense hanno aroma e sapore intenso, che si perde con l'essiccazione. Ad esempio l'habanero, da fresco ha un intenso odore di albicocca e un sapore fruttato simile al cedro, che si attenuano alquanto con l'essiccazione.\nPropriet\u00e0.\nIl peperoncino \u00e8 un condimento molto popolare, nonostante il dolore e l'irritazione che provoca. Quattro composti del peperoncino, tra cui i flavonoidi e i capsaicinoidi, hanno un effetto antibatterico, cosicch\u00e9 cibi cotti col peperoncino possono essere conservati relativamente a lungo. Questo spiega anche perch\u00e9 pi\u00f9 ci si sposta in regioni dal clima caldo, maggiore sia l'uso di peperoncino ed altre spezie.\nI peperoncini sono ricchi in vitamina C e si ritiene abbiano molti effetti benefici sulla salute umana, purch\u00e9 usati con moderazione ed in assenza di problemi gastrointestinali.\nIl peperoncino ha un forte potere antiossidante, e questo gli \u00e8 valso la fama di antitumorale. Inoltre, il peperoncino si \u00e8 dimostrato utile nella cura di malattie da raffreddamento come raffreddore, sinusite e bronchite, e nel favorire la digestione. Queste virt\u00f9 sono dovute principalmente alla capsaicina, in grado di aumentare la secrezione di muco e di succhi gastrici. In ultimo il peperoncino stimolando la peristalsi intestinale favorisce il transito e l'evacuazione, il pi\u00f9 rapido passaggio intestinale in sinergia col potere antibatterico ed antimicotico evita la fermentazione e la formazione di gas intestinali e di tossine, particolarmente le tossine della candida albicans.\nAlcuni studi hanno evidenziato un aumento del metabolismo e una riduzione dell'insulina ematica dopo aver mangiato cibi conditi con peperoncini piccanti\nIl peperoncino pu\u00f2 essere usato anche come antidolorifico in artriti, neuropatia diabetica, nevralgie post-herpetiche e del trigemino, sintomi post-mastectomia, cefalea a grappolo. I capsaicinoidi agiscono a livello dei nocicettori mediante i recettori vanilloidi specifici VR-1, come desensibilizzanti dei recettori stessi agli stimoli dolorosi, in una prima fase attraverso una \"desensibilizzazione acuta\" ed in seguito attraverso una tachifilassi (una ridotta risposta recettoriale alle successive applicazioni di capsaicinoidi). Si pu\u00f2 anche ipotizzare che la sensazione di dolore prodotta dalla capsaicina stimoli il cervello a produrre endorfine, un oppiaceo naturale in grado di agire da analgesico e produrre una sensazione di benessere.\nNon esiste alcuno studio o prova sperimentale che dimostri le sue presunte propriet\u00e0 afrodisiache.\nIn conclusione i benefici dei peperoncini sono numerosi, anche se non tutti confermati, e questi frutti delle piante di \"Capsicum\" (della famiglia delle Solanaceae come le piante del tabacco, delle melanzane e dei pomodori) sono sempre al centro di numerosi studi in atto per certificarne le effettive propriet\u00e0 benefiche.\nMoltissime tradizioni medicinali popolari usano come rimedio il peperoncino, e la medicina Ayurvedica lo consiglia per il trattamento di ulcere peptiche.\nGli uccelli, al contrario dei mammiferi, non sono sensibili alla capsaicina, poich\u00e9 questa sostanza agisce su uno specifico recettore nervoso che gli uccelli non possiedono. A ragione di ci\u00f2 i peperoncini costituiscono il cibo preferito di molti volatili; essi costituiscono infatti una fonte di vitamina C e carotene, necessari agli uccelli soprattutto durante la muta del piumaggio. In cambio gli uccelli spargono i semi della pianta sia mentre consumano i frutti, sia attraverso le feci, poich\u00e9 questi semi riescono a oltrepassare l'apparato digerente inalterati. Si pensa che questo tipo di relazione abbia promosso l'evoluzione dell'attivit\u00e0 protettrice della capsaicina. \u00c8 infine interessante notare come agenti chimici usati per dare un sapore di uva a bevande come la \"grape soda\" (bevanda frizzante al gusto di uva) diano negli uccelli un effetto simile a quello che la capsaicina d\u00e0 agli esseri umani.\nAspetti medici.\nPer la presenza di due proteine allergizzanti: (Cap a 1; Cap a 2), il peperone pu\u00f2 essere causa di allergia alimentare anche grave."}
{"id": "120951", "revid": "152819", "url": "https://it.wikipedia.org/wiki?curid=120951", "title": "Divide et impera (informatica)", "text": "Divide et impera (in italiano \u00abdividi e domina\u00bb, \u00abdividi e impera\u00bb, \u00absepara e conquista\u00bb o \u00abdividi e conquista\u00bb) indica, in informatica, un approccio per la risoluzione di problemi computazionali.\nDescrizione.\nIl termine \u00e8 pi\u00f9 strettamente riconducibile a un algoritmo.\nEsso divide ricorsivamente un problema in due o pi\u00f9 sotto-problemi di egual dimensione fin quando questi ultimi diventino di semplice risoluzione; quindi si combinano le soluzioni al fine di ottenere la soluzione del problema dato.\nQuesto approccio permette di affrontare in modo semplice problemi anche molto difficili (non complessi, dove la complessit\u00e0 sia irriducibile o non-lineare); inoltre la natura del \"divide\" permette di parallelizzare la computazione aumentandone l'efficienza su sistemi distribuiti o multiprocessore.\nQuesto tipo di approccio \u00e8 tipicamente detto top down.\nUn programma sviluppato secondo questa tecnica \u00e8 sostanzialmente diviso in tre parti:\nIn informatica questo principio viene applicato in modo diffuso per la risoluzione di molteplici problemi.\nLe applicazioni pi\u00f9 conosciute sono due dei pi\u00f9 usati algoritmi di ordinamento, il quick sort e il merge sort, oltre che l'algoritmo veloce per il calcolo della trasformata di Fourier veloce (FFT).\nSi pu\u00f2 parlare anche di \"divide et impera\" applicato al campo dell'analisi e del progetto del software."}
{"id": "120959", "revid": "92723", "url": "https://it.wikipedia.org/wiki?curid=120959", "title": "Classificazione dei nativi americani", "text": "Questa classificazione dei nativi americani \u00e8 basata sulla geografia, sulla linguistica e sulla cultura regionale. Gli antropologi hanno circoscritto diverse regioni culturali, i cui confini sono oggetto di dibattito tra gli studiosi, che, tuttavia, con lievi modifiche, concordano sulla suddetta divisione. Queste regioni culturali si basano soprattutto sulle posizioni dei popoli indigeni delle Americhe ai primi contatti con la civilt\u00e0 europea a partire dal tardo XV secolo. Sebbene molti dei popoli indigeni furono successivamente allontanati con la forza dalle loro terre d'origine, in questa classificazione si tiene conto della loro collocazione geografica originale. Alcune popolazioni, inoltre, si estendono su pi\u00f9 regioni culturali.\nCanada, Groenlandia, Stati Uniti d'America e Messico settentrionale.\nGli antropologi generalmente classificano i Nativi Americani degli Stati Uniti e del Canada all'interno di dieci regioni geografiche che raggruppano popolazioni con tratti culturali simili (queste zone vengono chiamate \"aree culturali\"). La seguente lista raggruppa le principali popolazioni secondo la loro zona di origine, seguita dalla loro attuale collocazione:\nSubartico.\nHu\u0107ha Hud\u00e4n) \nAltopiano.\nLe trib\u00f9 dell'Altopiano si possono distinguere in quattro principali gruppi:\nSalish interni.\nConfederazione Thompson-Okanagan\nAridoamerica, Mesoamerica, America Centrale e Caraibi.\nAmerica centrale.\nIn questo elenco sono annoverati popoli originari degli odierni Stati di El Salvador, Honduras, Nicaragua, Costa Rica, Panama, Colombia (costa pacifica) ed Ecuador."}
{"id": "120960", "revid": "1543377", "url": "https://it.wikipedia.org/wiki?curid=120960", "title": "Badakhshan", "text": "Il Badakhshan \u00e8 una provincia dell'Afghanistan di 901.607 abitanti, che ha come capoluogo Feyzabad. Confina con il Tagikistan (provincia di Chatlon e Gorno-Badakhshan) a nord, con la Cina (regione autonoma dello Xinjiang) a est, con il Pakistan (Territori del Nord e Khyber Pakhtunkhwa) e con la provincia di Nurestan a sud e con le province di Panjshir e Takhar a ovest.\nQuesta provincia \u00e8 nota fin dall'antichit\u00e0 per le sue ricche miniere di lapislazuli, sfruttate sin dal III millennio a.C.\nAmministrazioni.\nLa provincia di Badakhshan \u00e8 divisa in 28 distretti:"}
{"id": "120961", "revid": "3115", "url": "https://it.wikipedia.org/wiki?curid=120961", "title": "Badghis", "text": "Badghis \u00e8 una provincia dell'Afghanistan di 470.015 abitanti, che ha come capoluogo Qala-i-Naw. Si trova nel nord-ovest del Paese, fra i fiumi Murghab e Hari Rud. Il suo nome in persiano significa \"dove nascono i venti\" oppure \"casa dei venti\".\nConfina con il Turkmenistan (provincia di Mary) a nord e con le province di Faryab a est, di Ghowr a sud-est e di Herat a sud-ovest.\nAmministrazioni.\nLa provincia di Badghis \u00e8 divisa in 7 distretti:"}
{"id": "120962", "revid": "1543377", "url": "https://it.wikipedia.org/wiki?curid=120962", "title": "Baghlan", "text": "Baghlan \u00e8 una provincia dell'Afghanistan di 860.707 abitanti, che ha come capoluogo Pol-e Khomri. Confina con le province di Konduz a nord, di Takhar a nord-est, di Panjshir a sud-est, di Parvan a sud, di Bamian a sud-ovest e di Samangan a ovest.\nSuddivisioni amministrative.\nLa provincia \u00e8 suddivisa in sedici distretti:\nNel 2005 il distretto di Kahmard \u00e8 passato alla provincia di Bamiyan."}
{"id": "120963", "revid": "1543377", "url": "https://it.wikipedia.org/wiki?curid=120963", "title": "Provincia di Balkh", "text": "Balkh \u00e8 una provincia dell'Afghanistan di 1.239.626 abitanti, che ha come capoluogo Mazar-i Sharif. Prende il nome dall'antica citt\u00e0 e sito archeologico di Balkh.\nGeografia.\nConfina con il Turkmenistan (provincia di Lebap), l'Uzbekistan (regione di Surxondaryo) e il Tagikistan (provincia di Khatlon) a nord e con le province di Konduz a est, di Samangan a sud-est, di Sar-e Pol a sud-ovest e di Jowzjan a ovest.\nSuddivisioni amministrative.\nLa provincia \u00e8 suddivisa in quindici distretti:"}
{"id": "120964", "revid": "1543377", "url": "https://it.wikipedia.org/wiki?curid=120964", "title": "Provincia di Bamiyan", "text": "Bamiyan \u00e8 una provincia dell'Afghanistan di 423.916 abitanti, che ha come capoluogo Bamiyan.\nConfina con le province di Sar-e Pol a nord-ovest, di Samangan a nord, di Baghlan a nord-est, di Parvan a est, di Vardak a sud-est, di Ghazni a sud, di Daikondi a sud-ovest e di Ghowr a ovest.\nSituata nel centro della regione chiamata Hazarjat (anche Hazaristan), il capoluogo \u00e8 il principale centro abitato della regione nonch\u00e9 il centro culturale dell'etnia Hazara.\nL'area divenne sfortunatamente celebre nel 2001 per la distruzione dei Buddha di Bamiyan ad opera dei talebani. Nella provincia di Bamiyan si trova il Parco nazionale Band-e Amir, primo e unico parco nazionale dell'Afghanistan.\nUn altro primato della provincia \u00e8 quello di essere guidata dall'unico governatore donna del paese: Habiba Sarabi.\nAmministrazioni.\nLa provincia di Bamian \u00e8 divisa in 7 distretti:"}
{"id": "120965", "revid": "1543377", "url": "https://it.wikipedia.org/wiki?curid=120965", "title": "Daikondi", "text": "Daikondi \u00e8 una provincia dell'Afghanistan, che ha come capoluogo Nili. Confina con le province di Ghowr a nord-ovest, di Bamiyan a nord-est, di Ghazni a est, di Oruzgan a sud e di Helmand a sud-ovest.\nCuriosit\u00e0.\nA Nili, capoluogo di Daikondi, nel 2009 \u00e8 diventata sindaco della citt\u00e0 Azra Jafari prima donna sindaco d'Afghanistan. Azra Jafari \u00e8 un importante simbolo delle donne che vivono nella miseria e sotto l'oppressione maschile in Afghanistan e nel Mondo.\nSuddivisioni amministrative.\nLa provincia \u00e8 suddivisa in nove distretti:"}
{"id": "120967", "revid": "119751629", "url": "https://it.wikipedia.org/wiki?curid=120967", "title": "Provincia di Farah", "text": "Farah \u00e8 una provincia dell'Afghanistan di 925.016 abitanti, che ha come capoluogo Farah. Confina con le province di Herat a nord, di Ghowr a nord-est, di Helmand a sud-est e di Nimruz a sud e con l'Iran (regione di Sistan e Baluchistan e di Khorasan) a ovest.\nAmministrazione.\nLa provincia di Farah \u00e8 divisa in 11 distretti:"}
{"id": "120968", "revid": "1543377", "url": "https://it.wikipedia.org/wiki?curid=120968", "title": "Faryab", "text": "F\u0101ry\u0101b \u00e8 una provincia dell'Afghanistan di 858.600 abitanti, che ha come capoluogo Meymaneh. Confina con il Turkmenistan (province di Mary e di Lebap) a nord e con le province di Jowzjan e di Sar-e Pol a est, di Ghowr a sud e di Badghis a sud-ovest.\nSuddivisioni amministrative.\nLa provincia di Faryab \u00e8 divisa in quindici distretti:"}
{"id": "120969", "revid": "1543377", "url": "https://it.wikipedia.org/wiki?curid=120969", "title": "Provincia di Ghazni", "text": "Ghazni \u00e8 una provincia dell'Afghanistan di 1.062.000 abitanti, che ha come capoluogo Ghazni. Confina con le province di Bamiyan a nord-ovest, di Vardak a nord-est, di Lowgar e di Paktia a est, di Paktika a sud-est, di Zabol a sud-ovest, di Oruzgan e di Daikondi a ovest.\n\u00c8 stata recentemente luogo di un'offensiva militare (2021).\nSuddivisioni amministrative.\nLa provincia \u00e8 suddivisa in diciannove distretti:"}
{"id": "120970", "revid": "1318658", "url": "https://it.wikipedia.org/wiki?curid=120970", "title": "Ghowr", "text": "Ghowr \u00e8 una provincia dell'Afghanistan di 635.302 abitanti prevalentemente Tagiki e Hazara con minoranze Uzbeke e Pashtun. Il capoluogo \u00e8 Chaghcharan. Confina con le province di Badghis, di Faryab e di Sar-e Pol a nord, di Bamian a est, di Daikondi a sud-est, di Helmand e di Farah a sud e di Herat a ovest.\nIl distretto si trova nell'Afghanistan centrale al termine della catena dell'Hindu Kush. Il territorio si sviluppa a 2500 m s.l.m. e le abbondanti nevicate bloccano i passi da novembre ad aprile. Il distretto \u00e8 attraversato dal fiume Hari Rud, lungo il quale sorge il minareto di Jam, dal 2002 Patrimonio mondiale dell'umanit\u00e0 UNESCO.\nL'attuale governatore \u00e8 Sayyed Mohammad Eqbal Munib.\nAmministrazioni.\nLa provincia di Ghowr \u00e8 divisa in 10 distretti:"}
{"id": "120971", "revid": "1543377", "url": "https://it.wikipedia.org/wiki?curid=120971", "title": "Salvatore Pincherle", "text": "Biografia.\nNasce in una famiglia ebraica di Trieste e, dopo aver svolto gli studi liceali a Marsiglia, nel 1869 vince il concorso di ammissione alla Scuola Normale Superiore di Pisa, iscrivendosi al contempo all'Universit\u00e0 di Pisa dove, tra i suoi docenti, ha Ulisse Dini ed Enrico Betti. Laureatosi nel 1874, intraprende la carriera di insegnante presso il liceo di Pavia, dove conosce, alla locale universit\u00e0, Felice Casorati, che lo avvia agli studi di Bernhard Riemann sulle funzioni complesse. Nel 1877-78, con una borsa di studio, trascorre un anno all'Universit\u00e0 di Berlino con Karl Weierstrass, uno dei padri dell'analisi matematica moderna. \nAl ritorno in Italia, fa conoscere la teoria delle funzioni analitiche secondo Weierstrass, riuscendo a farne comprendere l'importanza. Appena ventisettenne vince (nel 1880) la cattedra di algebra e geometria analitica all'Universit\u00e0 di Palermo, ma l'anno successivo \u00e8 chiamato alla stessa cattedra dell'Universit\u00e0 di Bologna che resse fino al 1912, quando pass\u00f2 a quella di calcolo infinitesimale che mantenne fino al termine della carriera (nel 1928); qui, all'Istituto di Matematica di Bologna (che ora porta il suo nome), tenne anche gli insegnamenti di analisi superiore, teoria delle funzioni, geometria superiore e matematiche superiori.\nPincherle, oltre ad aver dato pionieristici contributi in vari settori dell'analisi matematica, \u00e8 stato uno dei fondatori (assieme a Vito Volterra) dell'analisi funzionale, una delle pi\u00f9 importanti branche della matematica moderna. Tuttavia egli rest\u00f2 troppo ancorato allo schema analitico (e poco geometrico) impostato da Weierstrass, non approfondendo quelli che sono ora considerati gli aspetti pi\u00f9 promettenti del nuovo ramo della matematica, limitandosi a considerarne gli aspetti analitici e non algebrico-geometrici; fu tra i primi a studiare in dettaglio la trasformata di Laplace e le sue applicazioni.\nGrazie alla sua prolifica attivit\u00e0 scientifica e didattica, Pincherle contribu\u00ec a portare l'Italia all'avanguardia nel campo delle scienze matematiche. Nonostante non amasse incarichi che lo avrebbero potuto distogliere dalle sue occupazioni scientifiche, fond\u00f2 l'Unione Matematica Italiana (nel 1922) e ne fu il primo presidente. Nel 1925 fu tra i firmatari del \"Manifesto degli intellettuali fascisti\", redatto da Giovanni Gentile.\nPresidente del comitato organizzatore del terzo Congresso internazionale dei matematici tenutosi a Bologna nel 1928, si adoper\u00f2 con successo al riavvicinamento fra matematici francesi e tedeschi e alla riammissione di quest'ultimi al consesso internazionale della matematica, dal quale erano stati allontanati dopo la prima guerra mondiale.\nFu socio dell'Accademia Nazionale dei Lincei (dal 1904), dell'Accademia delle Scienze di Torino (dal 1918) e di numerose altre istituzioni scientifiche e culturali, italiane e straniere, fra cui la \"Bayerische Akademie der Wissenschaften\" (dal 1930). Maestro di molti matematici a loro volta di fama, scrisse inoltre molti apprezzati testi didattici sulla matematica per le scuole superiori."}
{"id": "120973", "revid": "599013", "url": "https://it.wikipedia.org/wiki?curid=120973", "title": "MARC", "text": "MARC (acronimo di \"MAchine Readable Cataloguing\", \"Catalogazione leggibile da una macchina\") \u00e8 un formato per la rappresentazione dell'informazione bibliografica sviluppato dalla Biblioteca del Congresso degli Stati Uniti nel 1966 per il trattamento e la diffusione dei dati bibliografici. Oggi \u00e8 confluita nello standard ISO 2709.\nStoria.\nNei primi anni '60 del XX secolo, negli Stati Uniti e in altri paesi anglosassoni si cominciava a registrare su sistemi informativi elettronici l'informazione bibliografica tradizionalmente costituita dalle schede bibliografiche cartacee che costituivano i cataloghi della maggior parte delle biblioteche.\nL'idea era quella di poter archiviare e trasmettere le informazioni bibliografiche con i mezzi allora disponibili, cio\u00e8 nastri e reti telematiche primitive, caratterizzati da costi elevatissimi in rapporto alle prestazioni. La compattezza della rappresentazione dell'informazione era dunque un fattore cruciale, e infatti la specifica MARC originale mirava soprattutto a ridurre quanto possibile lo spreco di spazio, senza rendere per\u00f2 troppo complessa la gestione dell'informazione.\nIl fattore spazio portava ad escludere rappresentazioni caratterizzate da campi di lunghezza fissa, anche se diversa a seconda del campo, perch\u00e9 molti dei campi costituenti una scheda bibliografica possono avere lunghezza imprevedibile. Era quindi necessario usare campi di lunghezza variabile, e fu individuato a questo scopo il formato descritto pi\u00f9 avanti.\nIl formato obbligava a individuare parti dell'informazione bibliografica attraverso \"etichette\" o \"tag\" costituite semplicemente da tre cifre. Per assicurare che, nelle fasi di registrazione e successiva lettura dell'informazione, non si confondesse, ad esempio, il titolo di una pubblicazione con il nome di un editore, fu necessario stabilire una corrispondenza fra etichette e campi della scheda bibliografica. Ad esempio, fu stabilito che l'etichetta 100 corrispondesse all'autore principale e la 240 al titolo proprio.\nIl formato consentiva di suddividere i campi in unit\u00e0 pi\u00f9 piccole, dette \"sottocampi\", individuate da una singola lettera o cifra. Cos\u00ec, ad esempio, l'autore principale era rappresentato propriamente dal sottocampo \"a\" del campo 100 o, come spesso si scrive tuttora, dal campo \"100$a\" o semplicemente \"100a\".\nIn sostanza, la specifica MARC definiva sia la sintassi, sia la semantica della rappresentazione dell'informazione bibliografica.\nA lungo andare la confusione fra questi due obiettivi ha avuto effetti negativi. Si \u00e8 arrivati cos\u00ec a separare la sintassi dalla semantica, e il formato \u00e8 stato generalizzato e rigorosamente definito nello standard ISO 2709, mentre numerose diverse semantiche, grosso modo su base nazionale, sono state definite a partire dal formato \"neutrale\". Ad esempio, negli Stati Uniti \u00e8 stato adottato USMARC, poi confluito, insieme a CANMARC, nella specifica MARC21. In Europa sono nati FINMARC, DENMARC, UKMARC e molti altri.\nUn tentativo di mettere ordine in questa selva di specifiche pi\u00f9 o meno incompatibili fra loro \u00e8 stato avviato molti anni fa dall'IFLA, con la definizione della specifica UNIMARC. Si tratta di una semantica condizionata ancora da ISO 2709, ma definita con l'obiettivo di essere \"universale\", cio\u00e8 adatta alle esigenze dei diversi paesi e delle diverse comunit\u00e0 di utenti e professionisti. \u00c8 anche molto pi\u00f9 rigorosa di quelle nate in precedenza, perch\u00e9 sviluppata a tavolino da commissioni di studiosi di tutto il mondo, soggetta a revisioni periodiche e a continue evoluzioni.\nNel mondo anglosassone \u00e8 frequente l'arbitraria confusione fra MARC, MARC21 e ISO 2709. In particolare, gli anglosassoni tendono a confondere la semantica MARC con il formato. La conseguenza pi\u00f9 evidente di questo \u00e8 il fatto che, Invariabilmente o quasi, i software per la manipolazione di record \"in formato MARC\" sviluppati nel mondo anglosassone presuppongono che le etichette siano quelle di MARC21, e quindi, nonostante MARC21 condivida il formato con UNIMARC e molti altri, questi software tipicamente non sono in grado di elaborare record UNIMARC, ad esempio.\nNel corso degli anni sono state create versioni specializzate di MARC, e in particolare per:\nRecentemente, la diffusione di XML come formato per la rappresentazione dell'informazione ha portato a definire una rappresentazione dell'informazione bibliografica semanticamente equivalente a MARC21, nota come MARCXML, ma che adotta XML come sintassi. Si \u00e8 molto discusso dell'opportunit\u00e0 di questa operazione, ma i vantaggi sono esclusivamente pratici: risulta molto pi\u00f9 semplice manipolare file XML che non record nel formato ISO 2709, e soprattutto gli strumenti per farlo sono del tutto generali e molto diffusi.\nStruttura di un record MARC.\nCome gi\u00e0 accennato sopra, MARC si pu\u00f2 considerare come un caso particolare di ISO 2709, per cui si rimanda a quest'ultima voce per le generalit\u00e0 sulla struttura dei record MARC.\nStruttura della guida.\nLa guida riserva cinque caratteri per la lunghezza del record (compreso il terminatore di record). Le altre posizioni della guida sono usate come segue:\nStruttura della directory entry.\nLa guida di un record MARC stabilisce in sostanza che ogni entry della directory sia costituita da dodici caratteri: tre per l'etichetta, cinque per la posizione, quattro per la lunghezza del relativo campo. La directory \u00e8 terminata dal terminatore di campo. Si tratta di una precauzione, in quanto la guida indica anche dove comincia l'area dati, e quindi dove finisce la directory. Nel corso di una trasmissione, di una registrazione o di una lettura, eventuali errori possono essere individuati facilmente controllando che questo terminatore sia proprio dove indicato dalla guida, eventualmente riparando l'errore stesso.\nStruttura dell'area dati e dei campi.\nL'area dati, come gi\u00e0 detto, \u00e8 divisa in campi. La separazione di un campo dall'altro pu\u00f2 essere fatta leggendo la sola directory, ma per rimediare ad eventuali errori di trasmissione o di input/output, i campi sono anche separati dal terminatore di campo (FT).\nDiverso \u00e8 il ruolo del separatore dei sottocampi (\"US\", da \"Unit Separator\"): \u00e8 l'unico modo per distinguere un sottocampo all'interno di un campo. I sottocampi possono solo essere scanditi in sequenza, appunto perch\u00e9 la directory non contiene alcuna informazione a loro riguardo.\nAltre differenze significative fra MARC e ISO 2709.\nOltre al fatto ovvio che MARC definisce come costanti alcuni parametri che ISO 2709 tratta come variabili, ci sono alcune altre differenze importanti.\nMARC assegna un significato all'ordine con cui si presentano i sottocampi in certi campi particolari. ISO 2709 invece ignora completamente quest'ordine, anche se non vieta che implementazioni specifiche lo ritengano significativo."}
{"id": "120974", "revid": "1762097", "url": "https://it.wikipedia.org/wiki?curid=120974", "title": "Rendimento", "text": "Il Rendimento \u03b7 \u00e8 una cifra di merito che esprime il rapporto fra quanto praticamente viene ottenuto da una trasformazione, e il massimo che teoricamente si potrebbe ottenere, e rappresenta quindi il passaggio dalla scienza alla tecnica:"}
{"id": "120976", "revid": "124666711", "url": "https://it.wikipedia.org/wiki?curid=120976", "title": "Carlomanno", "text": ""}
{"id": "120978", "revid": "228587", "url": "https://it.wikipedia.org/wiki?curid=120978", "title": "Santa Rosa", "text": ""}
{"id": "120989", "revid": "6923", "url": "https://it.wikipedia.org/wiki?curid=120989", "title": "Chevrolet El Camino", "text": "Lo Chevrolet El Camino \u00e8 un veicolo pick-up, derivato da diverse automobili, prodotto dalla Chevrolet per il mercato statunitense e rappresentava la risposta della casa automobilistica al Ford Ranchero uscito due anni prima. La General Motors (casa madre del marchio Chevrolet) defin\u00ec questo tipo di vettura \"un coup\u00e8 da lavoro\".\nEvoluzione.\n1959-1960: Prima generazione.\nIl primo El Camino venne prodotto nel 1959, due anni dopo il Ford Ranchero. Venne basato sulla piattaforma della Chevrolet Impala dello stesso anno. Lo sviluppo del veicolo fu molto rapido. Le vendite, un totale di 22.246 esemplari, rimasero inferiori a quelle del rivale Ranchero. Il modello 1960 integr\u00f2 i cambiamenti avvenuti sull'Impala e sub\u00ec un restyling molto esteso. Le vendite di questo modello furono di 14.163 esemplari e la casa decise di interromperne la produzione.\n1964-1967: Seconda generazione.\nDopo quattro anni la Chevrolet ripropose il suo El Camino. Stavolta la base era fornita dalla Chevrolet Chevelle. Il modello 1964 era in pratica uguale alla vettura in tutta la parte anteriore fino al piano di carico. La Chevrolet considerava il El Camino principalmente come un veicolo da lavoro e pertanto non furono disponibili i motori pi\u00f9 potenti della Chevelle. Il 1965 vide l'introduzione dei motori da 5,4 L (327 in\u00b3). Questi motori, pi\u00f9 potenti, fornivano circa 75 kW (100 hp) in pi\u00f9. Nel 1966 divenne disponibile il motore da 6,5 L (396 in\u00b3). Nel 1967 venne aggiornata l'estetica seguendo le modifiche che erano state introdotte sulla Chevelle di quell'anno. Nuovi erano il frontale, il paraurti anteriore e gli interni. Furono introdotti anche degli ammortizzatori regolabili ad aria per compensare l'assetto a veicolo carico.\n1968-1972: Terza generazione.\nNel 1968 venne introdotta, utilizzando la piattaforma comune alla station wagon e alla berlina 4 porte, una versione pi\u00f9 lunga del mezzo. Fu lanciata anche una nuova versione ad alte prestazioni, la \"Super Sport SS396\", anche in questo caso seguendo l'analoga versione introdotta sulla Chevelle. Il modello 1969 rimase pressoch\u00e9 invariato mentre nel 1970 si resero disponibili dei nuovi motori: uno di maggiore cilindrata, 6,8 L V8, che sostituiva il precedente 6,5 L (396 in\u00b3), e il nuovissimo motore da 7,4 L (454 in\u00b3) che nella versione LS6 forniva 336\u00a0kW (450\u00a0hp) di potenza e 678 Nm di coppia. Con questo motore il El Camino SS 454 diveniva un veicolo capace di percorrere un quarto di miglio (400 m) in 13,44 secondi.\nIl modello 1971 vide la riduzione delle prestazioni e della potenza a seguito dell'adozione della benzina senza piombo a basso numero di ottani e per rispettare la nuova normativa sulle emissioni. Esteticamente vennero sostituiti i doppi fari anteriori con un faro singolo. Il muso divenne pi\u00f9 appuntito. Pochi furono i cambiamenti del modello 1972, che vide un'ulteriore riduzione della potenza.\n1973-1977: Quarta generazione.\nNel 1973 il veicolo sub\u00ec un nuovo restyling sempre a seguito delle modifiche introdotte sulla Chevelle. La quarta generazione del pick up fu la pi\u00f9 grande in assoluto del El Camino, ma grazie alla sua costruzione leggera alla fine pesava meno delle precedenti versioni. Nel 1976 il frontale venne ridisegnato e dotato di quattro fari quadrati montati in verticale. Dopo queste modifiche il veicolo rimase invariato fino al 1978.\n1978-1987: Quinta generazione.\nUn nuovo e pi\u00f9 piccolo El Camino venne presentato nel 1978. Esteticamente era caratterizzato da linee tese e affilate. Siccome la Chevelle non era pi\u00f9 in produzione per realizzarlo ci si bas\u00f2 su componenti della Chevrolet Monte Carlo e della Chevrolet Malib\u00f9. Divenne disponibile per la prima volta il motore V6 mentre tra il 1982 e il 1984 venne prodotta una versione diesel del pick up. Dopo il 1984 la General Motors spost\u00f2 la produzione del El Camino in Messico dove continu\u00f2 per altri tre anni finch\u00e9 non venne interrotta dopo l'uscita dell'ultimo modello del 1987.\nProduzione estera.\nLo Chevrolet El Camino venne prodotto anche in Sudafrica dalla Holden, come modello Kingswood, negli anni settanta."}
{"id": "120994", "revid": "119765130", "url": "https://it.wikipedia.org/wiki?curid=120994", "title": "Rendimento (termodinamica)", "text": "Il rendimento termodinamico (o efficienza termodinamica), in una conversione di energia, \u00e8 il rapporto tra il lavoro meccanico compiuto e l'energia fornita al sistema (formula_1, energia assorbita da parte del sistema dall'ambiente esterno verso l'interno del sistema).\nFormula per calcolo.\nIl rendimento \u00e8 espresso come valore compreso tra zero e uno o sotto forma di percentuale:\nNelle macchine termodinamiche.\nIl rendimento di primo principio, o semplicemente rendimento, \u00e8 un numero adimensionale che caratterizza l'efficienza del processo di conversione della forma di energia in ingresso in quella di uscita. \nSi consideri una macchina termica, cio\u00e8 l'esempio pi\u00f9 semplice di interazione tra sistemi. Si supponga che essa sia caratterizzata da:\nA seconda del verso dei flussi di lavoro e calore della macchina termica, \u00e8 possibile distinguerla in due diverse tipologie che sono macchina motrice e macchina operatrice.\nSistemi di conversione diretti: Macchina Motrice.\nNelle Macchine Motrici ci\u00f2 che si vuole ottenere \u00e8 lavoro, grazie all'utilizzo di calore caldo formula_4.\nformula_10\nIl bilancio energetico ed entropico di una macchina motrice sono:\nformula_11\nDalla risoluzione del sistema, si ottengono due soluzioni differenti a seconda che si stia trattando un caso reversibile o meno.\nCaso ideale, o reversibile:\nformula_12\nformula_13\nCaso reale, o irreversibile:\nformula_14\nformula_15\n\u00c8 quindi possibile introdurre anche il concetto di lavoro perso, che rappresenta la parte di energia che il sistema reale non \u00e8 in grado di convertire in lavoro utile:\nformula_16\nformula_17\nSistemi di conversione inversi: Macchina Operatrice.\nIl bilancio energetico ed entropico di una macchina operatrice sono:\nformula_18\nNel caso di macchina operatrice bisogna considerare il tipo di funzionamento. Infatti questo pu\u00f2 essere a pompa di calore o frigorifero.\nNelle Macchine Operatrici ci\u00f2 che si vuole ottenere \u00e8 calore, grazie all'utilizzo di lavoro. In particolare nella pompa di calore si vuole ottenere formula_4, cio\u00e8 calore caldo, mentre nel frigorifero si vuole ottenere formula_6 cio\u00e8 calore freddo.\nMacchina Operatrice Frigorifera.\nIl rendimento per le macchine frigorifere \u00e8:\nformula_21\nDalla risoluzione del sistema si ottengono soluzioni differenti a seconda che il sistema sia reversibile, o meno.\nCaso ideale, o reversibile:\nformula_22\nformula_23\nIl rendimento reversibile del frigorifero, pu\u00f2 assumere valori compresi nell'intervalloformula_24 In particolare assume:\nCaso reale, o irreversibile: \nformula_27\nformula_28\nMacchina Operatrice Pompa di calore.\nIl rendimento per le pompe di calore \u00e8:\nformula_29\nCaso ideale, o reversibile:\nformula_22\nformula_31\nIl rendimento reversibile della pompa di calore, pu\u00f2 assumere valori compresi nell'intervalloformula_32 In particolare assume:\nCaso reale, o irreversibile: \nformula_27\nformula_36\nRendimento di secondo principio nelle Macchine Termodinamiche.\nIl rendimento di secondo principio rappresenta la capacit\u00e0 di un processo reale di tendere alle prestazioni di funzionamento di un processo ideale o reversibile. \nformula_37\nPoich\u00e9 formula_38 allora formula_39\nIl rendimento di secondo principio pu\u00f2 essere anche unitario, nel caso in cui la macchina considerata sia gi\u00e0 essa stessa una macchina reversibile.\nEsempi.\ndove Pu \u00e8 la potenza utile ottenuta, formula_43 \u00e8 la portata di combustibile e Hi \u00e8 il potere calorifico inferiore.\nMassimo teorico.\nPer la macchina termica, Carnot ha scoperto che il rendimento della macchina di Carnot \u00e8 funzione delle temperature assolute delle sorgenti tra cui essa lavora:\ndove T1 &gt; T2.\nIl secondo principio della termodinamica sancisce l'impossibilit\u00e0 teorica di realizzare un sistema con rendimento maggiore al rendimento di Carnot che, laddove T2 assumesse il valore di 0\u00a0K(=\u00a0-273\u00a0\u00b0C) sarebbe uguale a 1, come per altro sarebbe anche nel caso in cui T1 fosse infinito.\nAltri tipi di rendimento.\nIl rendimento isoentropico in un compressore centrifugo per fluidi comprimibili vale: formula_47"}
{"id": "121001", "revid": "1610933", "url": "https://it.wikipedia.org/wiki?curid=121001", "title": "Rinoceronte indiano", "text": ""}
{"id": "121002", "revid": "838137", "url": "https://it.wikipedia.org/wiki?curid=121002", "title": "Amaldi", "text": ""}
{"id": "121003", "revid": "307923", "url": "https://it.wikipedia.org/wiki?curid=121003", "title": "Campidanese", "text": ""}
{"id": "121006", "revid": "1543377", "url": "https://it.wikipedia.org/wiki?curid=121006", "title": "Helmand", "text": "Helmand \u00e8 una provincia dell'Afghanistan, che ha come capoluogo Lashkar Gah. Confina con le province di Nimruz a ovest, di Farah a nord-ovest, di Ghowr a nord, di Daikondi a nord-est, di Oruzgan e di Kandahar a est e con il Pakistan (Belucistan) a sud.\nIl territorio, prevalentemente desertico, \u00e8 attraversato dal fiume Helmand, che provvede a fornire acqua per l'irrigazione.\nLa Provincia di Helmand \u00e8 il territorio con la maggiore produzione di oppio al mondo, vi \u00e8 realizzato il 42% della produzione totale mondiale; da sola ne produce pi\u00f9 dell'intera Birmania che \u00e8 la seconda nazione produttrice mondiale dopo l'Afghanistan. In Afghanistan \u00e8 prodotto il 90% dell'oppio mondiale.\nPopolazione.\nLa popolazione conta 1.441.769 abitanti su una superficie di 58.585\u00a0km\u00b2. Il 92% degli abitanti \u00e8 Pashtun; nel settore meridionale sono concentrati i Baluchi, mentre le minoranze Hazara, tagike e Brahui vivono nel capoluogo o nei pressi.\nAmministrazioni.\nLa provincia di Helmand \u00e8 divisa in 14 distretti afghani:"}
{"id": "121007", "revid": "1543377", "url": "https://it.wikipedia.org/wiki?curid=121007", "title": "Provincia di Herat", "text": "Herat \u00e8 una provincia dell'Afghanistan di 1.578.200 abitanti, che ha come capoluogo Herat.\nConfina con il Turkmenistan (province di Ahal e di Mary) a nord, con le province di Badghis a nord-est, di Ghowr a est e di Farah a sud e con l'Iran (Khorasan) a ovest.\nLa guerra.\nDurante la guerra la regione \u00e8 stata teatro di violenti scontri tra le forze della NATO e i talebani. La zona \u00e8 stata presidiata alle truppe italiane.\nAmministrazioni.\nLa provincia di Herat \u00e8 divisa in 16 distretti:"}
{"id": "121008", "revid": "1745361", "url": "https://it.wikipedia.org/wiki?curid=121008", "title": "Jowzjan", "text": "Jowzjan (in Lingua araba e \"J\u016bzj\u0101n\" e \"Gozg\u0101n\" rispettivamente) \u00e8 una provincia dell'Afghanistan di 461.700 abitanti, che ha come capoluogo Sheberghan. Confina con il Turkmenistan (provincia di Lebap) a nord e con le province di Balkh a est, di Sar-e Pol a sud e di F\u0101ry\u0101b a ovest.\nSuddivisioni amministrative.\nLa provincia \u00e8 suddivisa in undici distretti:"}
{"id": "121009", "revid": "599013", "url": "https://it.wikipedia.org/wiki?curid=121009", "title": "Logudorese", "text": ""}
{"id": "121010", "revid": "1543377", "url": "https://it.wikipedia.org/wiki?curid=121010", "title": "Provincia di Kabul", "text": "Kabul \u00e8 una provincia dell'Afghanistan di 3.138.100 abitanti, che ha come capoluogo Kabul. Confina con le province di Parvan e di Kapisa a nord, di Laghman e di Nangarhar a est, di Lowgar a sud e di Vardak a ovest.\nSuddivisioni amministrative.\nLa provincia di Kabul \u00e8 divisa in quindici distretti:"}
{"id": "121011", "revid": "1543377", "url": "https://it.wikipedia.org/wiki?curid=121011", "title": "Provincia di Kandahar", "text": "La provincia di Kandahar \u00e8 una provincia dell'Afghanistan di 1.146.954 abitanti, che ha come capoluogo Kandahar. Confina con le province di Helmand a ovest, di Oruzgan e di Zabol a nord e con il Pakistan (Belucistan) a sud-est.\nSuddivisioni amministrative.\nLa provincia di Kandahar \u00e8 divisa in sedici distretti:"}
{"id": "121012", "revid": "287204", "url": "https://it.wikipedia.org/wiki?curid=121012", "title": "Kapisa", "text": "Kapisa \u00e8 una provincia dell'Afghanistan di 382.600 abitanti, che ha come capoluogo Mahmud-e-Eraqi. Confina con le province di Panjshir a nord, di Laghman a est, di Kabul a sud e di Parvan a ovest.\nSuddivisioni amministrative.\nLa provincia \u00e8 suddivisa in sette distretti:"}
{"id": "121013", "revid": "287204", "url": "https://it.wikipedia.org/wiki?curid=121013", "title": "Provincia di Khowst", "text": "Khowst \u00e8 una provincia dell'Afghanistan di 498.000 abitanti, che ha come capoluogo Khowst. Confina con il Pakistan (Aree tribali di Amministrazione Federale) a est ed a sud e con le province di Paktika a sud-ovest e di Paktia a nord-ovest.\nSuddivisioni amministrative.\nLa provincia di Khowst \u00e8 divisa in dodici distretti:"}
{"id": "121014", "revid": "1543377", "url": "https://it.wikipedia.org/wiki?curid=121014", "title": "Konar", "text": "Konar \u00e8 una provincia dell'Afghanistan di 390.200 abitanti, che ha come capoluogo Asadabad. Confina con il Pakistan (Provincia di frontiera del nord-ovest a est e Aree tribali di Amministrazione Federale a sud-est) e con le province di Nangarhar a sud-ovest, di Laghman a ovest e di Nurestan a nord.\nSuddivisioni amministrative.\nLa provincia di Konar \u00e8 divisa in quindici distretti:"}
{"id": "121015", "revid": "1543377", "url": "https://it.wikipedia.org/wiki?curid=121015", "title": "Provincia di Konduz", "text": "Konduz \u00e8 una provincia dell'Afghanistan di 851.300 abitanti, che ha come capoluogo Konduz. \nGeografia.\nConfina con il Tagikistan (Khatlon) a nord e con le province di Takhar a est, di Baghlan a sud, di Samangan a sud-ovest e di Balkh a ovest.\nSuddivisioni amministrative.\nLa provincia di Konduz \u00e8 divisa in sette distretti:"}
{"id": "121016", "revid": "1543377", "url": "https://it.wikipedia.org/wiki?curid=121016", "title": "Laghman", "text": "Laghman \u00e8 una provincia dell'Afghanistan di 373.000 abitanti, che ha come capoluogo Mehtar Lam. Confina con le province di Panjshir e di Nurestan a nord, di Konar a est, di Nangarhar a sud, di Kabul e di Kapisa a ovest.\nSuddivisioni amministrative.\nLa provincia di Laghman \u00e8 divisa in cinque distretti:"}
{"id": "121017", "revid": "110157", "url": "https://it.wikipedia.org/wiki?curid=121017", "title": "Lowgar", "text": "Lowgar \u00e8 una provincia dell'Afghanistan di 339.700 abitanti, che ha come capoluogo Pul-i-Alam. Confina con le province di Kabul e di Nangarhar a nord, con il Pakistan a est e con le province di Paktia a sud, di Ghazni a sud-ovest e di Vardak a ovest.\nSuddivisioni amministrative.\nLa provincia di Lowgar \u00e8 divisa in sette distretti:"}
{"id": "121018", "revid": "1543377", "url": "https://it.wikipedia.org/wiki?curid=121018", "title": "Nangarhar", "text": "Nangarhar \u00e8 una provincia dell'Afghanistan di 1.289.000 abitanti, che ha come capoluogo Jalalabad. Confina con le province di Kabul a nord-ovest, di Laghman e di Konar a nord, con il Pakistan (Aree tribali di Amministrazione Federale) a sud-est e con la provincia di Lowgar a sud-ovest.\nAmministrazioni.\nLa provincia di Nangarhar \u00e8 divisa in 22 distretti:"}
{"id": "121019", "revid": "1543377", "url": "https://it.wikipedia.org/wiki?curid=121019", "title": "Nimruz", "text": "Nimruz \u00e8 una provincia dell'Afghanistan di 141.000 abitanti, che ha come capoluogo Zaranj. Confina con le province di Farah a nord e di Helmand a est, con il Pakistan (Belucistan) a sud e l'Iran (regione di Sistan e Baluchistan) a ovest.\nAmministrazioni.\nLa provincia di Nimruz \u00e8 divisa in 5 distretti:"}
{"id": "121020", "revid": "1543377", "url": "https://it.wikipedia.org/wiki?curid=121020", "title": "Nurestan", "text": "Il Nurestan, o Nuristan, \u00e8 una provincia dell'Afghanistan di 140.407 abitanti, che ha come capoluogo Parun. Confina con la provincia di Badakhshan a nord, con il Pakistan (Provincia di frontiera del nord-ovest) a est, con le province di Konar e di Laghman a sud e di Panjshir a ovest.\n\u00c8 abitata dall'etnia Nuristan.\nSuddivisioni amministrative.\nLa provincia \u00e8 suddivisa in otto distretti:"}
{"id": "121021", "revid": "1543377", "url": "https://it.wikipedia.org/wiki?curid=121021", "title": "Oruzgan", "text": "Oruzgan \u00e8 una provincia dell'Afghanistan di 303.600 abitanti, che ha come capoluogo Tarin Kowt. Confina con le province di Daikondi a nord, di Ghazni a est, di Zabol a sud-est, di Kandahar a sud e di Helmand a ovest.\nSuddivisioni amministrative.\nLa provincia \u00e8 suddivisa in cinque distretti::"}
{"id": "121022", "revid": "767487", "url": "https://it.wikipedia.org/wiki?curid=121022", "title": "Paktia", "text": "Paktia \u00e8 una provincia dell'Afghanistan di 551.987 abitanti, che ha come capoluogo Gardez. Confina con la provincia di Lowgar a nord, con il Pakistan a est, con le province di Khowst a sud-est, di Paktika a sud e di Ghazni a ovest.\nSuddivisioni amministrative.\nLa provincia \u00e8 suddivisa in 11 distretti:"}
{"id": "121024", "revid": "1543377", "url": "https://it.wikipedia.org/wiki?curid=121024", "title": "Paktika", "text": "Paktika \u00e8 una provincia dell'Afghanistan di 377.100 abitanti, che ha come capoluogo Sharan.\nSuddivisioni amministrative.\nLa provincia \u00e8 suddivisa in 19 distretti:"}
{"id": "121025", "revid": "2184448", "url": "https://it.wikipedia.org/wiki?curid=121025", "title": "Panjshir", "text": "Panjshir, o Panshir, \u00e8 una provincia dell'Afghanistan, che ha come capoluogo Bazarak. Corrisponde all'omonima valle, circondata dalle montagne dell'Hindu Kush.\n\u00c8 la terra natale di A\u1e25mad Sh\u0101h Mas\u02bf\u016bd, nonch\u00e9 l'area nella quale il leader tagiko resistette alle offensive sovietiche nel corso dell'invasione dell'Afghanistan. Fu anche una delle pochissime province afghane a non sottomettersi al dominio talebano, resistendo fino all'uccisione di Massoud e al successivo intervento militare statunitense, sviluppatosi in seguito agli attacchi dell'11 settembre 2001.\nDopo la seconda conquista del potere da parte dei talebani nel 2021, la provincia \u00e8 sede della resistenza del Panjshir, guidata da Ahmad Massoud, figlio di A\u1e25mad Shah Massoud.\nSuddivisioni amministrative.\nLa provincia di Panjshir \u00e8 divisa in 7 distretti:"}
{"id": "121026", "revid": "1543377", "url": "https://it.wikipedia.org/wiki?curid=121026", "title": "Parvan", "text": "Parvan \u00e8 una provincia dell'Afghanistan di 573.100 abitanti, che ha come capoluogo Charikar.\nSuddivisioni amministrative.\nLa provincia \u00e8 suddivisa in 10 distretti:"}
{"id": "121027", "revid": "1543377", "url": "https://it.wikipedia.org/wiki?curid=121027", "title": "Samangan", "text": "Samangan \u00e8 una provincia dell'Afghanistan di 334.800 abitanti, che ha come capoluogo Aybak.\nAmministrazioni.\nLa provincia di Samangan \u00e8 divisa in 6 distretti:\nVillaggi.\nNel territorio provinciale sono presenti 674 villaggi."}
{"id": "121028", "revid": "1543377", "url": "https://it.wikipedia.org/wiki?curid=121028", "title": "Provincia di Sar-e Pol", "text": "Sar-e Pol \u00e8 una provincia dell'Afghanistan di 482.900 abitanti, che ha come capoluogo Sar-e Pol (citt\u00e0).\nAmministrazioni.\nLa provincia di Sar-e Pol \u00e8 divisa in 7 distretti:"}
{"id": "121029", "revid": "287204", "url": "https://it.wikipedia.org/wiki?curid=121029", "title": "Takhar", "text": "Takhar \u00e8 una provincia dell'Afghanistan di 845.300 abitanti, che ha come capoluogo Taloqan.\nAmministrazioni.\nLa provincia di Takhar \u00e8 divisa in 17 distretti:"}
{"id": "121030", "revid": "1543377", "url": "https://it.wikipedia.org/wiki?curid=121030", "title": "Vardak", "text": "Vardak \u00e8 una provincia dell'Afghanistan di 517.200 abitanti, che ha come capoluogo Maidanshahr.\nSuddivisioni amministrative.\nLa provincia di Vardak \u00e8 divisa in nove distretti:"}
{"id": "121031", "revid": "1543377", "url": "https://it.wikipedia.org/wiki?curid=121031", "title": "Zabol", "text": "Zabol \u00e8 una provincia dell'Afghanistan di 263.200 abitanti, che ha come capoluogo Qalat.\nSuddivisioni amministrative.\nLa provincia di Zabol \u00e8 divisa in 11 distretti:"}
{"id": "121032", "revid": "5456", "url": "https://it.wikipedia.org/wiki?curid=121032", "title": "Timothy Theodore Duncan", "text": ""}
{"id": "121040", "revid": "834", "url": "https://it.wikipedia.org/wiki?curid=121040", "title": "Eric La Salle", "text": ""}
{"id": "121043", "revid": "729019", "url": "https://it.wikipedia.org/wiki?curid=121043", "title": "Pemba (isola)", "text": "Pemba, nota anche come Al Kuh Dra (l'\"isola verde\"), \u00e8 un'isola della Tanzania, situata circa 50 chilometri a nord-est di Zanzibar, al largo della costa orientale dell'Africa, nell'Oceano Indiano. Dista circa 50 chilometri dalla costa. \n\u00c8 una delle \"isole delle spezie\", insieme all'isola di Mafia (a sud di Zanzibar). Nel 2012, la popolazione dell'isola era stimata a oltre 400.000 individui, distribuiti su un'area di 985 km\u00b2.\nLa maggior parte dell'isola, pi\u00f9 collinosa e fertile di Zanzibar, \u00e8 dominata da coltivazioni su piccola scala, mentre aree pi\u00f9 estese sono dedicate a prodotti destinati a esportazione come i chiodi di garofano, di cui ci sono pi\u00f9 di 3 milioni di piante. Il Canale di Pemba, che separa l'isola dal continente, \u00e8 una delle aree pi\u00f9 pescose dell'intera Africa, rinomato soprattutto per l'abbondanza di marlin e pescespada.\nL'isola non conta molti visitatori, sebbene sia un centro di medicina tradizionale e di magia nera. Gli africani vengono addirittura dallo Zaire per incontrare gli stregoni waganga e farsi prescrivere cure; alcune fonti riportano che i waganga siano stati occasionalmente visitati anche da stregoni venuti da Haiti per imparare i segreti dei maestri di Pemba.\nLe citt\u00e0 principali a Pemba sono Chake Chake, Mkoani, e Wete.\nChake Chake \u00e8 situata su una collina con vista della baia, dove la marea permette solo in certi orari l'accesso al porto. Ad est si trova Ras Mkumbu dove sono situati i resti delle costruzioni pi\u00f9 antiche dell'isola, risalenti al XIV secolo.\nRisale forse , ai tempi della presenza portoghese, l'usanza di toreare (\"mchezo wa ng'ombe\" in swahili): tale sorta di corrida viene ancora praticata in varie zone di Pemba (per esempio a Pujini), anche se in una forma meno cruenta che nella penisola iberica, .\nSuddivisione amministrativa.\nIl territorio dell'isola \u00e8 diviso amministrativamente in due regioni: Pemba Nord, con capitale Wete, e Pemba Sud, con capitale Chake Chake."}
{"id": "121044", "revid": "363629", "url": "https://it.wikipedia.org/wiki?curid=121044", "title": "Visir", "text": "Il termine visir, anche scritto vizir, in quanto derivante dal persiano \"vezir\" (medio-persiano \"vecir\"; ; ossia \"colui che decide\"), indica un importante consigliere politico e religioso, spesso di un califfo, di un sovrano, di un emiro o di un sultano.\nStoria.\nAntico Egitto.\nIl termine \"visir\" viene anacronisticamente usato, anche dagli storici, per indicare il pi\u00f9 alto funzionario egizio, posto alle dirette dipendenze del faraone.\nStoria musulmana.\nIn periodo omayyade siriano e spagnolo, per indicare le funzioni assolte dal vizir si usava la parola \"hajib\".\nNel periodo fatimide il termine che si preferiva usare era invece \"w\u0101sia\" (intermediario).\nNella Persia pre-islamica il visir era un ministro dello \"Sci\u00e0\". Questo termine \u00e8 stato poi preso in prestito da quasi tutte le altre lingue di area islamica.\nNell'Impero ottomano il Gran Vizir aveva il ruolo di formale Primo ministro e presiedeva il consiglio (\"d\u012bw\u0101n\") imperiale.\nNel sultanato del Brunei avevano il titolo di Wazir i quattro principali governatori delle regioni pi\u00f9 importanti, tutti insigniti inoltre del titolo di Raja. Famoso fu Pengiran Ideran Mahkota.\nNel corso del XVII e XVIII secolo, al visir furono per\u00f2 ridotte le funzioni in seguito alle riforme avviate nel 1839. La carica fu definitivamente soppressa con la rivoluzione kemalista che port\u00f2 alla nascita della Turchia repubblicana."}
{"id": "121045", "revid": "1718925", "url": "https://it.wikipedia.org/wiki?curid=121045", "title": "Joan Mir\u00f3", "text": "Biografia.\nInfanzia e studi.\nFiglio di un orefice e orologiaio, Miquel Mir\u00f3 Adzerias (1858-1926), e di sua moglie Dolors Ferr\u00e0 i Orom\u00ed (1864-1944), Joan Mir\u00f3 cominci\u00f2 a disegnare da molto piccolo all'et\u00e0 di 8 anni. Su consiglio del padre, Mir\u00f3 intraprese studi commerciali ma in parallelo frequent\u00f2 lezioni private di disegno; questo periodo (1910 al 1911) fu il lungo periodo di convalescenza passato nella casa di famiglia a Mont-roig del Camp a consolidare definitivamente la sua vocazione; lo stesso Mir\u00f3 riconobbe in seguito in Mont-roig e Maiorca i due poli della sua ispirazione.\nTorn\u00f2 a Barcellona nel 1912, frequent\u00f2 l'Accademia Gal\u00ed fino al 1915, dopodich\u00e9 pass\u00f2 al Circolo Artistico di Sant Lluc. Nel 1916 Mir\u00f3 affitt\u00f2 uno studio ed entr\u00f2 in contatto con personalit\u00e0 nel mondo dell'arte. Furono questi gli anni in cui Mir\u00f3 scopr\u00ec il fauvismo e in cui tenne la sua prima esposizione personale alle Galeries Dalmau (1918).\nIl periodo parigino.\nAttirato dalla comunit\u00e0 artistica che si riuniva a Montparnasse, nel 1920 si stabil\u00ec a Parigi, dove conobbe Picasso e il circolo dadaista di Tristan Tzara. Gi\u00e0 in questo periodo, in cui disegnava nell'Accademia della Grande Chaumi\u00e8re, cominci\u00f2 a delinearsi il suo stile decisamente originale, influenzato inizialmente dai dadaisti ma in seguito portato verso l'astrazione per l'influsso di poeti e scrittori surrealisti.\nNel 1926 collabor\u00f2 con Max Ernst per la scenografia di \"Romeo e Giulietta\" e realizz\u00f2 il celebre \"Nudo\". L'anno successivo, dopo la morte del padre, Mir\u00f3 si trasfer\u00ec alla Cit\u00e9 des Fusains ed ebbe come vicini, oltre ad Ernst, anche Jean Arp e Pierre Bonnard. Sempre a Parigi, nel 1928, la sua esposizione nella galleria Georges Bernheim lo rese famoso.\nIl 12 ottobre 1929 Mir\u00f3 spos\u00f2 Pilar Juncosa (17 luglio 1904 \u2013 25 novembre 1995) a Palma di Maiorca; la coppia ebbe un'unica figlia di nome Mar\u00eda Dolores (nata il 17 luglio 1931 e morta il 26 dicembre 2004).\nInizi\u00f2 in questi anni la sperimentazione artistica di Mir\u00f3, che si ciment\u00f2 con le litografie, l'acquaforte e la scultura, nonch\u00e9 con la pittura su carta catramata e vetro, e con il grattage.\nCon lo scoppio della guerra civile spagnola (1936) torn\u00f2 a Parigi, dove si dedic\u00f2 a raccogliere fondi a favore della causa repubblicana, ma fece ritorno in Spagna al momento dell'invasione nazista della Francia. Da questo momento visse stabilmente a Maiorca o a Montroig.\nMir\u00f3 fu uno dei pi\u00f9 radicali teorici del surrealismo, al punto che Andr\u00e9 Breton, fondatore di questa corrente artistica, lo descrisse come \u201c\"il pi\u00f9 surrealista di noi tutti\"\u201d. Tornato nella casa di famiglia, Mir\u00f3 svilupp\u00f2 uno stile surrealista sempre pi\u00f9 marcato; in numerosi scritti e interviste espresse il suo disprezzo per la pittura convenzionale e il desiderio di \u201c\"ucciderla\"\u201d, \"\u201cassassinarla\u201d\" o \"stuprarla\" per giungere a nuovi mezzi di espressione. La prima monografia su Mir\u00f3 fu pubblicata da Shuzo Takiguchi nel 1940.\nDopo la morte della madre, avvenuta nel 1944, Mir\u00f3 inizi\u00f2 a dedicarsi a lavori sfusi di ceramica e a sculture di bronzo.\nGli anni della celebrit\u00e0.\nNel 1954 Mir\u00f3 vinse il premio per la grafica alla Biennale di Venezia e nel 1958 il Premio Internazionale Guggenheim. In questi anni fece molti viaggi ed esposizioni negli Stati Uniti.\nFin dal 1956 si stabil\u00ec definitivamente a Palma di Maiorca in una casa progettata e costruita dal cognato, cui aggreg\u00f2 in seguito un laboratorio e uno studio di pittura grazie all'aiuto dell'amico Josep Llu\u00eds Sert. Al fine di preservare la propriet\u00e0 cos\u00ec delineatasi, per lui luogo creativo per eccellenza, Mir\u00f3 ne don\u00f2 parte alla cittadinanza, che nel 1981 vi allest\u00ec la Fundaci\u00f3 Pilar e Joan Mir\u00f3.\nGi\u00e0 nel 1972, d'altronde, Mir\u00f3 aveva creato la Fundaci\u00f3 Joan Mir\u00f3 a Barcellona. Nel 1974 realizza una serie di tre dipinti chiamati \"La speranza del condannato a morte\", eseguiti in memoria del militante anarchico Salvador Puig Antich condannato a morte in quello stesso anno dal regime franchista.\nNel 1978 si dedic\u00f2 alla scenografia per uno spettacolo teatrale, nonch\u00e9 alla scultura monumentale. Risale a questo periodo la sua celebre scultura \"Dona i ocell\" (\"Donna e uccello\"), che si trova nel parco Joan Mir\u00f3 a Barcellona.\nGli ultimi anni.\nPer i riconoscimenti in patria Mir\u00f3 dovette attendere gli anni della vecchiaia e la caduta del franchismo: nel 1978 ricevette la Medalla d'Or de la Generalitat de Catalunya; nel 1979 l'Universit\u00e0 di Barcellona gli confer\u00ec la laurea honoris causa (l'Universit\u00e0 di Harvard aveva gi\u00e0 provveduto nel 1968); nel 1980 ricevette la medaglia d'oro delle Belle Arti dal re di Spagna Juan Carlos; nel 1981 fu premiato con la medaglia d'oro di Barcellona.\nIn et\u00e0 avanzata Mir\u00f3 acceler\u00f2 il suo lavoro, creando ad esempio centinaia di ceramiche, tra cui i \"Murales del Sole e della Luna\" presso l'edificio dell'UNESCO a Parigi. Si dedic\u00f2 anche a pitture su vetro per esposizione. Disegn\u00f2 anche il manifesto ufficiale del campionato mondiale di calcio 1982 tenutosi in Spagna.\nNegli ultimi anni di vita Mir\u00f3 concep\u00ec le sue idee pi\u00f9 radicali, interessandosi della scultura gassosa e della pittura quadridimensionale.\nJoan Mir\u00f3 mor\u00ec a Maiorca all'et\u00e0 di 90 anni e venne sepolto a Barcellona, nel cimitero di Montju\u00efc.\nOnorificenze.\nPremio Internazionale Feltrinelli conferito nel 1978 dall'Accademia dei Lincei."}
{"id": "121050", "revid": "932277", "url": "https://it.wikipedia.org/wiki?curid=121050", "title": "Sospensione del rapporto di lavoro", "text": "Durante un rapporto di lavoro \u00e8 possibile che l'obbligazione oggetto del contratto divenga impossibile a causa del lavoratore o del datore: si ha in tal caso sospensione del rapporto di lavoro.\nA differenza di quanto accade solitamente nel diritto privato, se l'impossibilit\u00e0 di lavorare \u00e8 temporanea, non c'\u00e8 risoluzione del contratto e inadempimento ma, entro certi limiti, il lavoratore mantiene il posto di lavoro. La legge e i contratti collettivi regolano le situazioni in cui questa tutela ha luogo.\nIl lavoratore ha diritto al mantenimento del posto di lavoro e di tutela economica in caso di infortunio, malattia, gravidanza e puerperio, per un periodo totale detto di comporto.\nSuperato tale periodo il datore di lavoro pu\u00f2 licenziare il lavoratore anche senza giusta causa.\nLa durata massima del periodo di comporto \u00e8 determinata dalla contrattazione collettiva. Il comporto \u00e8 \"secco\" quando riguarda un periodo omogeneo da non superare, e \"per sommatoria\" quando riguarda una pluralit\u00e0 di periodi."}
{"id": "121056", "revid": "580197", "url": "https://it.wikipedia.org/wiki?curid=121056", "title": "Narcolessia", "text": "La narcolessia \u00e8 una malattia neurologica caratterizzata da ipersonnia, i cui sintomi principali sono:\nLa contemporanea presenza dei sintomi della narcolessia e della cataplessia, associati o meno alla comparsa di allucinazione ipnagogiche e paralisi del sonno, \u00e8 detta \"Sindrome di G\u00e9lineau\".\nSintomi.\nCome si manifesta la malattia.\nChi \u00e8 affetto da narcolessia subisce attacchi di sonno improvviso durante il giorno, di solito preceduti da sonnolenza. Pu\u00f2 essere difficile per un ammalato rimanere sveglio durante gli orari di scuola o di lavoro. Gli attacchi di sonno: \nA volte la persona pu\u00f2 avere allucinazioni da sogno prima di dormire o durante un attacco. Quando ci si sveglia ci si sente riposati anche dopo un breve attacco. \nLa narcolessia pu\u00f2 anche essere associata a una temporanea e improvvisa debolezza muscolare chiamata cataplessia, che di solito \u00e8 causata da forti emozioni. Questo pu\u00f2 essere associato a reazioni emotive come rabbia o risate ed essere simile alle crisi epilettiche e pu\u00f2 comportare:\nEccessiva sonnolenza diurna.\nEccessiva sonnolenza diurna, con attacchi di sonno pluriquotidiani, non procrastinabili e talora non preavvertiti. Il sonno totale nelle 24 ore \u00e8 generalmente entro la norma: sono la continua predisposizione alla sonnolenza e all'addormentamento e le circostanze nelle quali ci\u00f2 si verifica ad essere inusuali. Infatti, i narcolettici possono addormentarsi nei momenti meno appropriati, ad esempio nel corso di una conversazione, mentre stanno seduti in classe, mentre stanno aspettando l'autobus o mangiando. \nL'eccessiva sonnolenza diurna, cos\u00ec come gli altri sintomi, deriva dalla difficolt\u00e0 del narcolettico a raggiungere il sonno profondo durante la notte. Rimanendo per la maggior parte del tempo nella fase R.E.M., il cervello non riposa a sufficienza, creando le premesse per i sintomi diurni.\nBuon metodo per alleviare, almeno in parte, il problema, consiste nel ricercare dei brevi sonnellini (anche solo 15/20 minuti), ogni 2 ore circa.\nCataplessia.\nLa cataplessia \u00e8 caratterizzata da una repentina perdita del tono muscolare in seguito a una forte emozione, frequentemente sono causati dalle risate, da una rabbia improvvisa, da uno sforzo fisico o da un'attivit\u00e0 sessuale. Rappresenta il secondo pi\u00f9 comune sintomo di narcolessia ed \u00e8 presente in circa l'80% dei casi pediatrici. Il soggetto durante la crisi non perde coscienza e di solito il ricordo dell'evento \u00e8 conservato. Gli episodi possono durare da qualche secondo a qualche minuto con una completa risoluzione dopo la crisi.\nAllucinazioni ipnagogiche/ipnopompiche.\nSono caratterizzate da allucinazioni uditive e visive spesso descritte come sogni che si verificano durante le fasi di passaggio sonno/veglia all'inizio del sonno (allucinazioni ipnagogiche) ed alla fine del sonno (allucinazioni ipnopompiche).\nParalisi ipnagogica.\nSono caratterizzate dall'inabilit\u00e0 da parte dell'individuo di muoversi o parlare, sia durante le fasi di addormentamento che durante la fase R.E.M.. La durata del fenomeno pu\u00f2 variare da alcuni secondi a diversi minuti. Le paralisi regrediscono spontaneamente.\nSonno notturno disturbato - insonnia.\nNonostante il soggetto affetto da Narcolessia non abbia difficolt\u00e0 a prendere sonno, il sonno notturno \u00e8 disturbato da molti risvegli, spesso prolungati e da sogni terrificanti..\nDiagnosi.\nLa Narcolessia viene diagnosticata a seguito di attente analisi presso i centri del sonno da neurologi specializzati sui disturbi del sonno.\nIl primo passo da fare \u00e8 riconoscersi nei sintomi. Utile pu\u00f2 essere affrontare questi test:\nTramite il test Epworth Scale (Scala della sonnolenza di Epworth) si pu\u00f2 inizialmente verificare se sia presente una sonnolenza soggettiva di grado marcato e quindi verificare se sia il caso di recarsi in un centro del sonno per fare una visita atta a indagare le caratteristiche e possibili cause di tale sonnolenza diurna. Presso questi centri sar\u00e0 possibile misurare la sonnolenza.\nLo strumento principale per la caratterizzazione dell'eccessiva sonnolenza diurna ai fini dell'inquadramento diagnostico \u00e8 il Multiple Sleep Latency Test (MSLT). Si tratta di una misurazione standardizzata della tendenza fisiologica ad addormentarsi durante le normali ore di veglia e serve a quantificare la sonnolenza (in termini di propensione al sonno), oltre che a caratterizzare il processo dell'addormentamento. Tramite questo test viene misurata la velocit\u00e0 con la quale l'individuo si addormenta in sonnellini sequenziali durante il giorno. Vengono effettuate quattro o cinque registrazioni polisonnografiche eseguite in una giornata, ad intervalli regolari (due ore) e con inizio alle 9-10 del mattino, o comunque entro 1,5-3 ore dal risveglio dal sonno notturno, documentato tramite polisonnografia. La polisonnografia serve per misurare con almeno tre canali elettroencefalografici, due elettro-oculografico, uno elettromiografico ed uno elettrocardiografico sia lo stato di veglia che le fasi del sonno per tutta la durata del test.\nUn passo successivo riguarda la misurazione del dosaggio del livello liquorale di ipocretina/orexina. Dalla scoperta del neurotrasmettitore ipocretina/orexina, numerose ricerche indipendenti hanno dimostrato come tale peptide, sia patologicamente ridotto (spesso fino ad essere indosabile) nella Narcolessia con Cataplessia. \u00c8 anche emerso che, i pazienti con sonnolenza caratterizzata da addormentamenti in sonno REM (i.e. di tipo narcolettico), con ipocretino-deficienza e senza cataplessia, quest'ultima aveva un'altissima probabilit\u00e0 di comparire entro i dieci anni successivi all'inquadramento diagnostico. Tale evidenza nel contesto delle ipersonnie di origine centrale ha determinato un valore progressivamente crescente di tale dosaggio nell'ambito dell'inquadramento diagnostico, al punto che l'attuale classificazione internazionale dei disturbi del sonno afferma che di per s\u00e9 l'ipocretino-deficienza assume un valore maggiore degli accertamenti neurofisiologici (polisonnografia e test delle latenze multiple dell'addormentamento) e permette di porre diagnosi di Narcolessia di tipo 1 anche in assenza di addormentamenti in sonno REM e/o di cataplessia. \u00c8 fondamentale considerare come siano pochi i centri che in Europa e a livello Internazionale siano in grado di effettuare tale dosaggio e soprattutto come esso richieda procedure standardizzate e riproducibili per ridurre il rischio di falsi positivi o negativi. Infine, ma non meno importante, sar\u00e0 necessario escludere altre cause di sonnolenza.\nNell'ambito dell'inquadramento di sospette forme di ipersonnia del sistema nervoso centrale, un elemento chiave \u00e8 l'esclusione di altre e pi\u00f9 comuni cause di sonnolenza. Tale procedura, richiede un ruolo importante del clinico esperto in medicina del sonno che, attraverso un'accurata anamnesi, deve poter mettere in atto differenti e variegate procedure strumentali di indagine atte a rispondere a specifici quesiti. In questo contesto, sia davanti a una possibile narcolessia, sia ad altra causa di sonnolenza diurna, \u00e8 di vitale importanza ricordare la intrinseca multidisciplinarit\u00e0 della medicina del sonno e la possibilit\u00e0 di avvalersi di altri specialisti (l'endocrinologo, il pediatra, lo psicologo, lo psichiatra, il neuropsichiatra infantile, lo pneumologo, etc\u2026) per giungere ad un corretto inquadramento.\nTra gli strumenti a disposizione, senza entrare nel merito delle specifiche indicazioni nonch\u00e9 dei vantaggi/svantaggi di ciascuna metodica, in funzione dello specifico quesito clinico, ricordiamo i monitoraggi cardiorespiratori, la polisonnografia (sia ambulatoriale che in laboratorio), la polisonnografia dinamica (i.e. almeno 24 ore di registrazione), l'actigrafia (monitoraggio dell'attivit\u00e0 motoria per almeno 7 giorni), i diari del sonno, e numerosi questionari validati che forniscono una stima delle abitudini di sonno e dei possibili disturbi del sonno (apnee, insonnia) del soggetto.\nInoltre, essendo la narcolessia di tipo 1 associata a specifici alleli del sistema HLA (in particolare all'HLA-DQB1*06:02), \u00e8 spesso utile effettuare anche questo test genetico che pu\u00f2 orientare eventuali ulteriori accertamenti strumentali e di neuroimmagine. Infatti un HLA negativo in un caso con sintomi tipici di narcolessia ed accertamenti neurofisiologici positivi potrebbe suggerire la presenza di cause rare di narcolessia (come alterazioni anatomiche cerebrali o alterazioni genetiche), mentre in un caso di per s\u00e9 di dubbio inquadramento contribuisce a determinare l'esclusione della diagnosi.\nTerapia.\nNon vi \u00e8 alcuna cura conosciuta per la narcolessia. L'obiettivo del trattamento \u00e8 quello di controllare i sintomi. Adeguamenti nello stile di vita e di apprendimento per far fronte alle emozioni e altri effetti della malattia possono migliorare il funzionamento del lavoro e delle attivit\u00e0 sociali. Ci\u00f2 comporta:\nAlcuni farmaci prescrittibili per la malattia possono essere:\nQuesti ultimi due farmaci sono anfetaminosimili che possono aiutare a ridurre gli episodi di cataplessia, paralisi del sonno e allucinazioni.\nL'ipotesi che attualmente sempre pi\u00f9 plausibile \u00e8 quella che la narcolessia abbia una causa autoimmune, allo stesso modo i farmaci immunosoppressivi a base di cortisone e farmaci antiretrovirali. Sono in corso ulteriori ricerche nella direzione della immunomodulazione.\nPrognosi.\nLa narcolessia \u00e8 una malattia cronica, che dura tutta la vita. Non si tratta di una malattia mortale, ma pu\u00f2 essere pericolosa se gli episodi si verificano durante la guida, l'uso di macchinari o attivit\u00e0 simili. La narcolessia pu\u00f2 essere controllata con la terapia del sonno. I trattamenti degli altri disturbi del sonno sottostanti possono migliorare i sintomi della narcolessia. Eventuali complicazioni possono essere:\nPrevenzione.\nNon sono noti metodi per la prevenzione della narcolessia e tantomeno per la cura: la terapia pu\u00f2 solo ridurre il numero di attacchi. Evitare situazioni che aggravino la condizione se si \u00e8 inclini ad attacchi di narcolessia pu\u00f2 essere una buona soluzione per ovviare al problema.\nIn molti luoghi, come i parchi divertimenti per esempio, fuori dalle attrazioni vi \u00e8 scritto per legge se quella sia un'attrazione sconsigliata o meno a persone con questo tipo di malattie, il che aiuta molto ad evitare situazioni spiacevoli.\nIl buonsenso pu\u00f2 comunque aiutare molto, permettendo di evitare anticipatamente situazioni nelle quali si sa di poter avere un attacco.\nLa narcolessia \u00e8 un disordine neurologico caratterizzato da un'incontrollabile ed improvvisa sonnolenza diurna. La narcolessia \u00e8 una malattia cronica che spesso si manifesta per la prima volta durante l'adolescenza con grave e significativa disabilit\u00e0. L'eccessiva sonnolenza diurna \u00e8 caratterizzata da numerosi e ripetuti episodi di sonno diurno della durata di circa 10-20 minuti dopo i quali l'individuo si sente temporaneamente rinvigorito.\nEpidemiologia.\nLa narcolessia \u00e8 una patologia non molto comune, negli Stati Uniti ha una frequenza di circa 3-16 per 10.000 e colpisce uomini e donne con uguale frequenza, mentre in Giappone l'incidenza \u00e8 di circa 1 su 600 (16 per 10.000). Tipicamente si manifesta durante la pubert\u00e0 con un'et\u00e0 di esordio compresa tra i 15 e i 30 anni.\nEziologia.\nLa fisiopatologia della narcolessia \u00e8 basata su alterazione del sistema nervoso centrale ed in particolare dei centri per la regolazione del ritmo sonno-veglia. I sintomi fondamentali della narcolessia (cataplessia, allucinazioni ipnagogiche e paralisi nel sonno) sembrano essere fondamentalmente una disregolazione del sonno R.E.M.\nEsperimenti clinici effettuati negli anni novanta dall'\u00e9quipe di Jerome M.Siegel sui cani narcolettici hanno evidenziato che un'insolita attivit\u00e0 del midollo allungato fosse responsabile delle cataplessie, mentre l'Universit\u00e0 di Lione ha dimostrato che un danno nelle regioni superiori del tronco cerebrale che si collegano al midollo allungato incida nella malattia, cos\u00ec come un'altra area del tronco cerebrale chiamata \"locus coeruleus\", le cui cellule diventano inattive prima e durante la cataplessia ed il sonno. In base a questi studi due sarebbero le cause concomitanti per lo sviluppo della malattia: la mancata fonte di eccitazione dei motoneuroni causata dalla sospensione delle cellule noradrenaliniche e l'attivazione, invece, del sistema parallelo nel midollo che inibisce i motoneuroni.\nContemporaneamente, alla \"Stanford University\" lo staff di ricerca di Emmanuel Mignot, ha scoperto che i cani narcolettici sarebbero vittime di una mutazione genetica del neurotrasmettitore orexina.\nUna terza ipotesi \u00e8 stata proposta dai ricercatori del \"Seiwa Hospital\" di Tokio, che hanno verificato il collegamento tra la narcolessia e alcuni fattori ambientali ancora ignoti, che scatenano una reazione autoimmune, capace di danneggiare i neuroni che regolano il risveglio e il tono muscolare.\nRelazione con vaccino antinfluenzale Pandemrix.\nNel 2010, la Medical Products Agency svedese (MPA) e l'Istituto Nazionale Finlandese per la Salute ed il Welfare (THL) hanno ricevuto segnalazioni da parte dei professionisti sanitari svedesi e finlandesi riguardo a una sospetta relazione tra la narcolessia e la vaccinazione antinfluenzale con Pandemrix, farmaco usato per il trattamento dell\u2019influenza suina (H1N1).\nL'esordio della patologia \u00e8 stato riscontrato in particolar modo nei bambini di et\u00e0 12-16 anni, mediamente un paio di mesi dopo la vaccinazione.\nGli studi conclusi nel febbraio del 2011 indicano che vi \u00e8 una chiara connessione tra la campagna di vaccinazione Pandemrix del 2009 e del 2010 e l'epidemia di narcolessia in Finlandia: l'aumento del rischio di contrarre la narcolessia era aumentato di nove volte rispetto ai soggetti che non avevano avuto la somministrazione della vaccinazione antinfluenzale.\nNel marzo del 2011, un comunicato stampa dell'Agenzia del Farmaco della Svezia (MPA) ha dichiarato: \"I risultati di uno studio svedese indicano un rischio 4 volte maggiore di sviluppare la narcolessia nei bambini e adolescenti di et\u00e0 inferiore ai 20 anni, vaccinati con Pandemrix, rispetto ai bambini della stessa et\u00e0, non vaccinati\". Lo stesso studio ha trovato un aumento del rischio negli adulti che erano stati vaccinati con Pandemrix. L'esistenza dell'associazione tra la vaccinazione con Pandemrix e l'aumentata incidenza di narcolepsia in Finlandia e Svezia, riscontrata da allora anche in Francia, Irlanda, Inghilterra e Norvegia, fu confermata dalla Agenzia europea per i medicinali nel 2014.\nSeppur in Italia non risultino essere emersi nuovi casi di Narcolessia, sono stati condotti studi dal Prof. Emmanuel Mignot dell'Universit\u00e0 di Standford (primo centro di ricerca al mondo sulla narcolessia) in collaborazione con l'Universit\u00e0 di Bologna diretta dal professore Giuseppe Plazzi (primo centro europeo per la ricerca sulla narcolessia) per svelare come questo vaccino possa aver agito. L'analisi degli autoanticorpi contro i differenti gangliosidi cerebrali e sulfatide da sieri di pazienti affetti da narcolessia con cataplessia associata alla vaccinazione con Pandemrix ha mostrato l'induzione della produzione di anticorpi contro singoli gangliosidi. In particolare, gli autoanticorpi contro il ganglioside GM3 sono stati associati a narcolessia con cataplessia relazionata alla vaccinazione con Pandemrix cos\u00ec come con l'allele HLA-DQB1*0602 che predisporrebbe alla malattia.\nLa ricerca attualmente \u00e8 concentrata su una possibile mutazione dei linfociti T, come causa della reazione autoimmune che porta alla distruzione delle cellule di Orexina."}
{"id": "121062", "revid": "124725255", "url": "https://it.wikipedia.org/wiki?curid=121062", "title": "Glossario economico", "text": "Il presente glossario contiene termini ed espressioni usate nel campo dell'economia e della finanza. Se cerchi invece un elenco di tutti gli articoli riguardanti l'economia, consulta la .\nC.\nSi suole distinguere tra consumi intermedi e consumi finali. I primi si verificano quando i beni e i servizi prodotti vengono impiegati da un'impresa nella produzione di altri beni e servizi. I consumi finali comportano un uguale impiego con relativa distruzione di beni da parte di singoli individui."}
{"id": "121064", "revid": "1543377", "url": "https://it.wikipedia.org/wiki?curid=121064", "title": "Ricardo Zamora", "text": "Considerato uno dei pi\u00f9 grandi portieri di sempre, ha detenuto il primato di presenze con la nazionale spagnola per 38 anni, prima di essere superato da Jos\u00e9 \u00c1ngel Iribar. La rivista \"World Soccer\" lo ha inserito al 79\u00ba posto nell'elenco dei migliori calciatori del XX secolo.\nAl termine del campionato spagnolo di massima divisione, il portiere meno battuto viene premiato col Trofeo Zamora, istituito in suo onore.\nBiografia.\nSuo padre, un medico di Cadice, avrebbe voluto che il giovane Ricardo intraprendesse la stessa carriera. Il figlio, Ricardo Zamora de Grassa, fu anche lui portiere e vinse una Coppa delle Fiere con il .\nCaratteristiche tecniche.\nGiocatore.\nPortiere sicuro dei propri mezzi, elegante e spettacolare negli interventi \u2013 qualit\u00e0 che gli valsero il soprannome \"El Divino\" \u2013, Zamora era dotato di grandi riflessi e notevole temperamento. Innovativo rispetto ai canoni della sua epoca, fu l'ideatore di un insolito tipo di parata, detta appunto \"La Zamorana\", eseguita avvalendosi dei gomiti o degli avambracci. Talvolta estendeva il proprio raggio d'azione oltre l'area di rigore.\nCarriera.\nGiocatore.\nClub.\nZamora gioc\u00f2 la maggior parte della sua carriera nel e nell'. Nell'agosto del 1930 pass\u00f2 dai \"periquitos\" al Madrid CF per circa \"pesetas\".\nIl 15 ottobre 1930, in una gara di campionato tra Club Atl\u00e9tico e Madrid CF, sub\u00ec un infortunio che gli cost\u00f2 la frattura della clavicola e la lussazione dell'omero.\nNel 1936, nella finale di Coppa di Spagna contro il Barcellona, suscit\u00f2 grande ammirazione per una spettacolare parata all'ultimo minuto di gioco su un potente tiro angolato di Escol\u00e0, che valse la vittoria del titolo da parte del Madrid.\nOltre che nelle tre squadre spagnole gioc\u00f2 anche nel , in Francia.\nNel dicembre del 1923, dopo - 3-0, fu convinto dall'amico Juan Luqu\u00e9 a giocare due partite amichevoli nella provincia di Cadice. Il 18 dicembre difese la porta dell'Alfonso XIII di Puerto Real, battuto 3-1 dall'Espa\u00f1ol FC C\u00e1diz. Il 23 fu organizzata nel capoluogo gaditano un'amichevole in suo onore tra l'Espa\u00f1ol e l'Europa F.C. di Gibilterra: una sua uscita avventata caus\u00f2 l'1-1 degli ospiti, ma i padroni di casa si imposero infine per 3-2.\nNazionale.\nEsord\u00ec in nazionale a 19 anni ai Giochi olimpici di e vi disput\u00f2 in totale 46 partite fino al 1936, anno del suo ritiro, mantenendo per 21 volte la porta inviolata.\nNel 1929, in occasione di una partita tra Spagna e , continu\u00f2 a giocare malgrado si fosse rotto lo sterno. Alla fine la Spagna batt\u00e9 i rivali per 4-3, diventando la prima squadra al di fuori delle Isole britanniche a sconfiggere la nazionale inglese.\nNel 1934 capitan\u00f2 la nazionale alla seconda edizione del campionato mondiale di calcio, in Italia. Durante la prima partita, vinta dalla Spagna per 3-1, par\u00f2 un rigore all'attaccante brasiliano Leonidas. Nella stessa competizione fu costretto a saltare per infortunio la ripetizione della gara dei quarti di finale, persa, contro l', dopo che nella prima sfida si era distinto per una brillante prestazione.\nHa inoltre disputato alcuni incontri con la maglia della Catalogna.\nAllenatore.\nCome allenatore guid\u00f2 l'Atl\u00e9tico Aviaci\u00f3n alla conquista di due titoli di Liga. In Spagna allen\u00f2, oltre al Atl\u00e9tico Madrid, diverse squadre: Celta Vigo, Espanyol, M\u00e1laga. Fu anche commissario tecnico della nazionale spagnola nel 1952."}
{"id": "121067", "revid": "1543377", "url": "https://it.wikipedia.org/wiki?curid=121067", "title": "Variet\u00e0 di Calabi-Yau", "text": "Una variet\u00e0 di Calabi-Yau o spazio di Calabi-Yau \u00e8 una variet\u00e0 differenziabile a variabili complesse, con uno spinore armonico non nullo. L'applicazione principale delle variet\u00e0 di Calabi-Yau \u00e8 la fisica teorica, dove un modello della teoria delle stringhe postula che la geometria dell'universo sia nella forma formula_1 dove M \u00e8 una variet\u00e0 quadridimensionale (lo spaziotempo) e V una variet\u00e0 di Calabi-Yau compatta a 3 dimensioni complesse (6 dimensioni reali).\nLa teoria delle stringhe sostiene che le extradimensioni sono arrotolate in figure a forma di spazi di Calabi-Yau associate ad ogni punto dello spazio-tempo. Gli scienziati hanno previsto decine di migliaia di possibili spazi di Calabi-Yau ammissibili dalla teoria delle stringhe."}
{"id": "121072", "revid": "124625710", "url": "https://it.wikipedia.org/wiki?curid=121072", "title": "Paolo Flores d'Arcais", "text": "Biografia.\nHa sempre unito l\u2019attivit\u00e0 di studioso, il lavoro editoriale e l\u2019impegno civile. \nDopo aver avuto un'educazione intensamente cattolica nella primavera del 1961 abbandona la fede. Ottiene la maturit\u00e0 scientifica nel 1962 e la maturit\u00e0 classica nel 1963, anno in cui s'iscrive al Partito Comunista Italiano e alla federazione giovanile, entrando all\u2019universit\u00e0. Si laurea in filosofia alla Sapienza di Roma con una tesi su Adam Smith e Karl Marx. Nel 1964 \u00e8 segretario del Circolo universitario comunista e nell\u2019estate frequenta la scuola centrale di partito \"Marabini\" a Bologna.\nAllievo di Lucio Colletti, marxista eretico \"dellavolpiano\", si laurea con lui nel 1969 con una tesi su \"Marx interprete di Adam Smith,\" e ne sar\u00e0 a lungo uno degli assistenti. Espulso dal PCI nella primavera del 1967, \u00e8 uno degli animatori del movimento studentesco del Sessantotto. Nel 1970 e 1971 pubblica la rivista \"Soviet\", seguita poi da \"Il Leviatano\" nel 1976-77. Nel 1977 \u00e8 anche l'organizzatore del convegno internazionale di tre giorni che apre la \"Biennale del dissenso\" della presidenza Ripa di Meana.\nNel 1978 viene chiamato a fondare e dirigere il \"Centro culturale Mondoperaio\" dal segretario del PSI Bettino Craxi (alleato delle sinistre di Giolitti e Lombardi). La sua prima iniziativa \u00e8 il convegno internazionale \"Marxismo, leninismo, socialismo\", con relatori Cornelius Castoriadis, Gilles Martinet e Rudi Dutschke. Rompe con Craxi nel gennaio del 1980 quando questi cambia politica, spezza l\u2019alleanza con Giolitti e Lombardi e torna al governo con la DC.\nNel 1986 fonda insieme a Giorgio Ruffolo la rivista \"MicroMega\" (Ruffolo ne uscir\u00e0 nel 1992, per contrasti su \"Mani pulite\"). Nel 1990 fonda la \"sinistra dei club\" con Alberto Cavallari e altre cinque personalit\u00e0 della societ\u00e0 civile, per partecipare alla fondazione del PDS, che dovrebbe aprirsi alla societ\u00e0 civile sulle ceneri dell'ex Pci. Lo abbandona un anno dopo, viste le promesse non mantenute. Nell'inverno 2000 \u00e8 protagonista di una controversia pubblica col cardinal Ratzinger al Teatro Quirino di Roma. Nel 2002 organizza insieme a Nanni Moretti, Olivia Sleiter e Pancho Pardi la grande manifestazione dei \"girotondi\" del 14 settembre a piazza San Giovanni a Roma.\nPaolo Flores d'Arcais \u00e8 \"radicalmente ateo\".\nImpegno politico.\nInizia presto ad occuparsi di politica nell'organizzazione giovanile del Partito Comunista Italiano, ma presto viene espulso dalla FGCI per la sua prolungata e grave attivit\u00e0 frazionistica, cio\u00e8 per la sua doppia militanza nella FGCI e nella Quarta Internazionale trotskista. Allievo e amico di Lucio Colletti, dopo esser stato uno dei protagonisti del \"Sessantotto\" romano, approda a posizioni di riformismo radicale e verso la fine degli anni settanta ha una breve ma vivida intesa con Bettino Craxi e Claudio Martelli, dai quali, tuttavia, si distacca presto.\nNel 1991 aderisce al Partito Democratico della Sinistra di Achille Occhetto entrando nella Direzione del movimento, da cui per\u00f2 fuoriesce due anni dopo poich\u00e9 favorevole alla guerra del Golfo a differenza della linea maggioritaria del partito. Tra i promotori della breve stagione dei girotondi, tenta di proporre una lista di suoi candidati alle primarie dell'Ulivo per le elezioni politiche del 2006 ma come lui stesso deve ammettere \"realizza un fallimento pieno e perfetto\" raccogliendo appena 130 adesioni alla sua idea. Il 25 marzo 2008 annuncia su \"MicroMega\" che nelle elezioni politiche del 2008 avrebbe votato per il Partito Democratico in funzione anti-berlusconiana. Il 29 gennaio 2009 decide di ritentare in politica prospettando il \"Partito dei Senza Partito\" insieme ad Antonio Di Pietro ed Andrea Camilleri per partecipare alle elezioni europee del 2009 ma, il 12 marzo dello stesso anno, viene annunciato il mancato accordo fra i tre. Per le elezioni politiche del 2013 ha dichiarato di votare la lista Rivoluzione Civile di Antonio Ingroia. Successivamente non nasconde le sue simpatie per il Movimento 5 Stelle per il quale dichiara di votare. Tuttavia in seguito all'alleanza tra il Movimento 5 Stelle e la Lega si dice deluso dal Movimento, accusando in particolare Luigi Di Maio di avere tradito le promesse agli elettori."}
{"id": "121075", "revid": "1543377", "url": "https://it.wikipedia.org/wiki?curid=121075", "title": "TeX Users Group", "text": "Il Users Group (TUG) \u00e8 un gruppo di persone accomunate dalla passione per e sistemi di composizione tipografica derivati (, ConTeXt, ecc.). \nLo scopo di tali associazioni \u00e8 di diffondere l'uso di questi linguaggi e dei programmi correlati, fornendo supporto alla comunit\u00e0.\nOgni TUG ha una propria gestione interna ed amministrazione e organizza annualmente una o pi\u00f9 attivit\u00e0 finalizzate agli obiettivi associativi."}
{"id": "121076", "revid": "599013", "url": "https://it.wikipedia.org/wiki?curid=121076", "title": "Tug", "text": ""}
{"id": "121079", "revid": "118727440", "url": "https://it.wikipedia.org/wiki?curid=121079", "title": "Zope Object Database", "text": "ZODB \u00e8 lo Zope Object Database. Si tratta del sistema di database ad oggetti alla base di Zope, un application server open source ideato dalla Zope Corporation e realizzato da questa insieme a una vasta comunit\u00e0 di sviluppatori.\nA differenza di un RDBMS (sistema per la gestione di basi di dati relazionali), una base di dati ad oggetti \u00e8 gerarchica, in altre parole, si avvale di una struttura ad albero come un file system del computer:\n root\n objet A objet B\n\u00c8 anche possibile utilizzare relazioni nel dare un'identificazione di oggetti che ne hanno bisogno e gestirla come su un database relazionale con un ID che \u00e8 auto-incrementante per la creazione di un oggetto. \nStoria.\nCreato da Jim Fulton di Zope Corporation verso la fine degli anni '90."}
{"id": "121087", "revid": "1225", "url": "https://it.wikipedia.org/wiki?curid=121087", "title": "Paolo Flores D'Arcais", "text": ""}
{"id": "121090", "revid": "121626099", "url": "https://it.wikipedia.org/wiki?curid=121090", "title": "Sorvolo ravvicinato", "text": "Un sorvolo ravvicinato (spesso indicato con l'espressione inglese flyby o fly-by, letteralmente \"volare nelle vicinanze\") in astronautica \u00e8 il passaggio ravvicinato di una sonda spaziale, ad alta velocit\u00e0, in prossimit\u00e0 di un pianeta o di un altro oggetto celeste.\nDescrizione.\nDate le velocit\u00e0 tipiche degli oggetti del sistema solare (decine di chilometri al secondo), un sorvolo ravvicinato dura generalmente molto poco, alcune ore al massimo. Generalmente i controllori di volo cercano di indirizzare la sonda il pi\u00f9 vicino possibile all'oggetto studiato, per ottenere immagini migliori. Nel caso di pianeti dotati di atmosfera questa distanza \u00e8 dell'ordine del migliaio di chilometri, per evitare che l'attrito modifichi l'orbita della sonda. Se invece si tratta di corpi pi\u00f9 piccoli, la sonda pu\u00f2 avvicinarsi di pi\u00f9, ma viene comunque mantenuto un margine di sicurezza. Spesso la sonda prende immagini dell'obiettivo alcuni giorni od ore prima dell'incontro per migliorare la stima della posizione dell'oggetto, ed eventualmente correggere la rotta.\nUn sorvolo ravvicinato mette a dura prova le telecamere e gli altri strumenti a bordo della sonda, perch\u00e9 essi devono riprendere il maggior numero possibile di immagini e dati in un breve tempo, per di pi\u00f9 a distanze anche di migliaia di chilometri. Normalmente la sequenza di operazioni da fare \u00e8 decisa in anticipo e poi eseguita in automatico dalla sonda: il ritardo nei tempi di comunicazione causato dalla grande distanza tra la sonda e la Terra impedisce di poter controllare la sequenza di riprese in diretta. La distanza impedisce anche di poter inviare immediatamente i dati a Terra: essi vengono invece immagazzinati nelle memorie di bordo ed inviati alla stazione di controllo nei giorni e nelle settimane successive.\nLa difficolt\u00e0 di raccogliere dati significativi durante un sorvolo ravvicinato non ha impedito a questo metodo di essere un'importante fonte di informazioni sul sistema solare: le uniche immagini a distanza ravvicinata di Urano e Nettuno, e fino a pochi anni fa anche di Giove e Saturno, sono quelle raccolte dalle sonde Voyager durante i loro sorvoli ravvicinati.\nUn sorvolo ravvicinato \u00e8 spesso il metodo scelto per la prima esplorazione di un corpo celeste perch\u00e9 \u00e8 il pi\u00f9 economico: non dovendo eseguire manovre complesse come un'entrata in orbita o grandi cambiamenti di rotta, la sonda pu\u00f2 essere pi\u00f9 semplice e leggera e pu\u00f2 avere a bordo poco carburante, il che diminuisce moltissimo i costi di lancio. Le informazioni ottenute dal sorvolo ravvicinato verranno poi utilizzate per costruire una sonda specializzata per il corpo celeste che si vuole esplorare.\nUn altro motivo per cui viene effettuato un fly-by \u00e8 quello di sfruttare il corpo celeste in oggetto come fionda gravitazionale, sia che esso sia l'obiettivo della missione o sia una tappa intermedia verso un secondo oggetto,"}
{"id": "121091", "revid": "124811396", "url": "https://it.wikipedia.org/wiki?curid=121091", "title": "Parti del discorso", "text": "Le parole di una lingua vengono suddivise secondo vari aspetti in parti del discorso (dette anche classi lessicali o categorie lessicali). I criteri della suddivisione delle parti del discorso sono specifici per le singole lingue, quindi non universali. Anche all'interno delle singole lingue le suddivisioni in parti del discorso variano a seconda del numero di parti del discorso richieste e secondo la loro definizione.\nSecondo la loro funzione all'interno di una frase, le parole appartengono a specifiche categorie sintattiche. Gli aggettivi in tedesco, per esempio, si trovano prima del sostantivo di riferimento e dopo l'articolo.\nLa morfologia distingue le parole dal punto di vista della possibilit\u00e0 di flessione: i verbi italiani per esempio assumono forme modali finite e indefinite congiunte a forme temporali al passato, al presente e al futuro. Il criterio morfologico vale naturalmente per le cosiddette lingue flessive, come l'italiano, il tedesco, il sanscrito o il latino. In inglese la questione si fa problematica, mentre per il cinese, che \u00e8 una lingua isolante, questo criterio non \u00e8 applicabile.\nPi\u00f9 universali sono le disposizioni funzionali, che recentemente sono state formulate, come nella teoria dei campi dello psicolinguista Karl B\u00fchler, che divide gli indici (\"io\", \"qui\", \"adesso\" ecc.) dai simboli linguistici (\"veloce\", \"donna\", \"costruire\"). Questo approccio \u00e8 stato ampliato nella pragmatica funzionale.\nClassificazione.\nLa classificazione delle parti del discorso \u00e8 contestata. Per questo ci sono ad esempio la teoria delle dieci parti del discorso della grammatica tradizionale, che risalgono all'antichit\u00e0 (Dionisio Trace) e la teoria delle cinque parti del discorso di Hans Glinz. Una classificazione pi\u00f9 recente l'hanno proposta Zifonun/Hoffmann/Strecker, utilizzando criteri formali e funzionali.\nNelle varie lingue, le parti del discorso possono essere presenti o mancare. La classificazione che segue vale per l'italiano e altre lingue simili. A partire dalla tradizione greca e latina si distinguono nove parti del discorso: nome, aggettivo, articolo, pronome, verbo (generalmente variabili) e preposizione, congiunzione, avverbio, interiezione (generalmente invariabili). Queste categorie si applicano bene alle lingue indoeuropee, cos\u00ec come a quelle semitiche e ugrofinniche, ma con qualche difficolt\u00e0 ad altre famiglie linguistiche: il tibetano, ad esempio, non ha alcuna distinzione fra nome e verbo, e in compenso presenta una serie di particelle con funzione sintattica del tutto sconosciute all'italiano.\nTeoria delle dieci parti del discorso secondo la grammatica tradizionale.\nLa grammatica italiana distingue tradizionalmente le seguenti parti del discorso:\nDal punto di vista flessivo vi sono parole variabili (definite anche declinabili) e parole non variabili (indeclinabili).\nLa flessione morfologica viene chiamata:\nGli aggettivi possono essere dotati di forma comparativa (Gradi dell'aggettivo e comparazione).\nLa teoria delle dieci parti del discorso deriva fondamentalmente dalla grammatica latina (ma in latino le parti del discorso erano otto: mancava l'articolo; aggettivi, e di conseguenza numerali, erano considerati come un tipo di nomi; il participio era considerato una parte del discorso indipendente). Essa \u00e8 stata applicata per molto tempo con successo e viene anche oggi insegnata in molte scuole. Non risolve tuttavia alcune fondamentali propriet\u00e0 di sistemi di classificazione.\nTeoria delle cinque parti del discorso secondo Hans Glinz.\nNella classificazione delle cinque parti del discorso la classificazione si basa su criteri formali.\nSi suddividono cinque parti del discorso principali secondo criteri morfologici:\nLe particelle possono essere suddivise in quattro sottogruppi secondo il loro atteggiamento sintattico:\nGli avverbi dal canto loro possono essere anche suddivisi ulteriormente, e cio\u00e8 in avverbi locali (dove?), avverbi temporali (quando?), avverbi modali (come?), avverbi causali (perch\u00e9?), avverbi interrogativi (avverbi di domanda) e avverbi pronominali (ad esempio gli avverbi tedeschi daher, davon, dabei).\nAlcuni esempi:\nI pronomi vengono suddivisi secondo la teoria delle cinque parti del discorso in dieci sottocategorie, che nella teoria classica delle parti del discorso vengono unite ad altre tre parti del discorso (articolo, numerale, pronomi): articolo definito (il, lo, la, i, gli, le), articolo indefinito (un, uno, una, un\u00b4), un pronome riflessivo definito, un pronome relativo, un pronome possessivo, un pronome dimostrativo, un pronome indefinto (a cui appartengono anche i contatori indefiniti: alcuni, pochi, molti), pronomi interrogativi.\nNella definizione delle parti del discorso si definiscono i lessemi e non le forme nominali.\nLa teoria delle cinque parti del discorso sta prendendo sempre pi\u00f9 piede nelle scuole elementari svizzere."}
{"id": "121092", "revid": "1320609", "url": "https://it.wikipedia.org/wiki?curid=121092", "title": "Scuola politecnica federale di Losanna", "text": "La Scuola politecnica federale di Losanna (EPFL) \u00e8 un'universit\u00e0 e istituto di ricerca di Losanna (Svizzera), fondato nel 1969.\nStoria.\nLa Scuola fu fondata nel 1853 come scuola privata da Lois Rivier, laureato all'\u00c9cole Centrale Paris e John Gay, allora professore e rettore dell'Acad\u00e9mie de Lausanne. Nel 1869 l'\u00c9cole sp\u00e9ciale de Lausanne divenne il dipartimento tecnico dell'Acad\u00e9mie de Lausanne. Quando quest'ultima venne riorganizzata acquisendo lo statuto di universit\u00e0 nel 1890, la facolt\u00e0 tecnica cambi\u00f2 il suo nome in \"\u00c9cole d'ing\u00e9nieurs de l'Universit\u00e9 de Lausanne\". Nel 1946 fu di nuovo ribattezzata \"\u00c9cole polytechnique de l'Universit\u00e9 de Lausanne\" (EPUL).\nNel 1969, l'EPUL venne separata dal resto dell'Universit\u00e0 di Losanna per costituirsi come istituzione federale avente il nome attuale.\nIl Politecnico di Losanna, con quello di Zurigo (ETHZ) ed altri quattro istituti di ricerca sono gestiti dal Settore dei Politecnici Federali (afferente al Consiglio della Confederazione Svizzera), a differenza di tutte le altre universit\u00e0 del paese, che vengono gestite dai cantoni.\nDopo la nomina di Patrick Aebischer a presidente nel 2000, l'EPFL ha iniziato a svilupparsi nel campo delle scienze della vita. Nel 2008 ha assorbito l'Istituto svizzero di ricerca sperimentale sul cancro (ISREC).\nLa popolazione universitaria era cresciuta dai 360 studenti del 1946 ai 1.400 studenti e 55 professori nel 1969. Nei due decenni successivi, essa era aumentata continuamente fino a toccare nel 2012 un numero pari a 14.000 persone fra studenti e occupati nel campus, di cui circa 9.300 erano studenti di baccellierato, Master o PhD. I restanti 4.700 erano personale amministrativo, scienziati, personale tecnico, professori e imprenditori occupati nello Science Park. Pi\u00f9 di 125 paesi sono rappresentati nel campus, con una quota del 48% della popolazione studentesca di nazionalit\u00e0 straniera. L'universit\u00e0 ha come lingue ufficiali il francese e l'inglese.\nAmmissione e didattica.\nCome ogni universit\u00e0 pubblica in Svizzera, l'EPFL \u00e8 obbligato ad iscrivere tutti i cittadini svizzeri residenti che abbiano conseguito il certificato di maturit\u00e0 negli istituti della Confederazione. Agli studenti esteri \u00e8 richiesto di avere una votazione finale pari ad almeno l'80% del voto massimo previsto dall'ordinamento scolastico elvetico. \nIl vero processo di selezione avviene durante il primo anno di studio. Questo periodo \u00e8 chiamato ciclo propedeutico e si conclude con un esame obbligatorio a blocchi con riferimenti a tutti i corsi seguiti durante il primo anno. Se la media ponderata non \u00e8 sufficiente, lo studente deve ripetere l'intero primo anno di corso per poter frequentare il secondo anno dell'ateneo. Al 2013, la percentuale dei respinti al primo anno sfiorava il 50% e molti di loro scelgono di abbandonare il percorso di studi. Il tasso di insuccesso del ciclo propedeutico \u00e8 pi\u00f9 alto nelle facolt\u00e0 di matematica, fisica e ingegneria elettrica nelle quali solo il 30\u201340% degli studenti supera il test.\nPoich\u00e9 la maggior parte dei corsi sono erogati in lingua francese, gli studenti stranieri devono produrre un certificato CEF almeno di livello B2, sebbene sia consigliato un livello di competenza pari a C1.\nCome in tutte le universit\u00e0 svizzere, l'anno accademico \u00e8 diviso in due semestri. Al 2013, solamente il 58% completava il percorso di laurea triennale e il biennio di specializzazione nei tempi previsti. Al terzo anno di corso, l'EPFL offre la possibilit\u00e0 di svolgere un programma di scambio culturale con un'universit\u00e0 straniera, in particolare un anno presso la Carnegie Mellon University nell'ambito delle discipline scientifiche e ingegneristiche oppure di partecipare a un programma nelle materie aeronautiche e aerospaziali laureato presso l'ISAE francese. L'ultimo semestre \u00e8 dedicato alla stesura di una tesi.\nIl campus.\nL'\u00c9cole d'ing\u00e9nieurs de l'Universit\u00e9 de Lausanne, da cui ha origine l'EPFL nella sua forma odierna, era situata nel centro di Losanna. Nel 1974, cinque anni dopo che l'EPFL fu separato dall'universit\u00e0 per diventare un istituto federale, inizi\u00f2 la costruzione di un nuovo campus a Dorigny presso \u00c9cublens, un sobborgo a sud-ovest di Losanna sulle rive del Lago di Ginevra. I primi edifici furono inaugurati nel 1978.\nDa allora, il campus dell'EPFL \u00e8 stato oggetto di investimenti immobiliari per complessivi 462 milioni di franchi svizzeri, di cui un primo lotto fu completato nel 1984 e un secondo lotto sei anni pi\u00f9 tardi. Nel 1991 fu fondato l'EPFL Innovation Park, inizialmente denominato Science Park e Innovation Square. A nord del campus furono integrati l'edificio di microtecnologia, realizzato fra il '95 e il '98, e l'edificio architettonico che fu completato nel 2000. Nel 2002, anche il dipartimento di architettura si trasfer\u00ec nel campus di \u00c9cublens, unendo tutti i dipartimenti di EPFL in un unico plesso. Infine, nel febbraio 2010 fu ultimato il Rolex Learning Center, comprendente spazi di lavoro, per il tempo libero e i servizi, ubicato al centro del campus. A marzo del 2014 fu aperto al pubblico il centro conferenze chiamato SwissTech Convention Center.\nL'EPFL Innovation Park \u00e8 l'incubatore d'impresa dedicato alle start-up studentesche. Dal 1997, sono state create in media ogni anno dodici start-up composte da studenti e docenti dell'EPFL, che nel 2013 hanno ricevuto un budget di 105 milioni di franchi svizzeri.\nL'edificio \u00e8 stato progettato dallo studio di architettura Richter Dahl Rocha &amp; Associ\u00e9s di Losanna, finanziato da due fondi immobiliari del Credit Suisse per 120 milioni di franchi svizzeri. Il Credit Suisse \u00e8 il proprietario dell'edificio e riceve dall'EPFL un affitto annuale di 6 milioni ECF. Questo partenariato pubblico-privato \u00e8 stato censurato dall'Ufficio federale di audit in quanto \u00able condizioni sono sfavorevoli per l'EPFL e favorevoli per l'investitore\u00bb.\nRomande \u00e9nergie ha realizzato la facciata ovest dell'edificio con pannelli solari organici sensibili alla tintura, chiamate anche \"celle Gr\u00e4tzel\" in onore di Michael Gr\u00e4tzel, professore di chimica fisica all'EPFL e inventore di questa tecnologia.\nUnitamente all'Universit\u00e0 di Losanna, anch'essa situata a \u00c9cublens, l'EPFL forma un vasto campus che accoglie circa 20.000 studenti sulle rive del Lago di Ginevra. Il campus \u00e8 servito dalla linea 1 della metropolitana e offre un sistema di \"bike sharing\". Interamente alimentato dal 2012 con energia idroelettrica, l'EPFL \u00e8 stato il primo campus a ricevere l'International Sustainable Campus Excellence Award dall'International Sustainable Campus Network.\nQuasi tutte le strutture dell'EPFL si trovano nel suo campus principale. Esistono anche alcune sedi distaccate: la \"Microcity\" di Neuch\u00e2tel, il \"P\u00f4le EPFL Valais\" di Sion, il Campus Biotech di Ginevra (comprendente il Wyss Centre for Bio- and Neuro-engineering ) e lo \"Smart Living Lab\" di Friburgo.\nNella prima decade del secondo millennio l'EPFL ha realizzato la sua prima sede estera: l'\"EPFL Middle East\", un centro di ricerca asiatico, insediato nell'Emirato di Ras al-Khaima, negli Emirati Arabi Uniti.\nLa scuola.\nL'EPFL conta pi\u00f9 di 13000 persone nel campus, tra approssimativamente 9000 studenti, 280 professori, 1300 assistenti e ricercatori e imprenditori all'interno del \"Parc Scientifique\" della scuola. \nSi registrano 107 nazionalit\u00e0, e pi\u00f9 del 50% del corpo insegnante \u00e8 straniero.\nLa scuola comprende sei facolt\u00e0:\nRicerca.\nL'EPFL \u00e8 consulente scientifico per Alinghi, l'imbarcazione vincitrice della coppa America nel 2003 in Nuova Zelanda, e nel 2007 a Valencia.\nSolar Impulse.\n\u00c8 stata inoltre incaricata di realizzare Solar Impulse, un aeroplano autosufficiente grazie all'alimentazione a energia solare. Questo progetto ha permesso a Bertrand Piccard di circumnavigare il globo senza scalo, concludendo la sua missione l\u00ec dove era iniziata, ad Abu Dhabi, negli Emirati Arabi Uniti, il 26 luglio 2016."}
{"id": "121098", "revid": "1318658", "url": "https://it.wikipedia.org/wiki?curid=121098", "title": "Longo", "text": ""}
{"id": "121102", "revid": "124800194", "url": "https://it.wikipedia.org/wiki?curid=121102", "title": "Teoria delle scorte", "text": "In ragioneria, la teoria delle scorte \u00e8 lo studio delle metodologie per la migliore gestione delle scorte, cio\u00e8 delle quantit\u00e0 di materia prima non ancora immesse nel ciclo produttivo, ma gi\u00e0 a disposizione delle aziende.\nDescrizione.\nUn problema molto realistico, che le aziende si trovano comunemente a dover affrontare: le scorte, di cui l'azienda ha una giacenza in magazzino. \nPer le ordinazioni si sostengono costi fissi, quindi sarebbe preferibile fare pochi ordini di grande quantit\u00e0, ma dall'altra parte si sostengono spese per poter conservare la merce in magazzino (spese di manutenzione). \nSi cerca di determinare la quantit\u00e0 di merce da ordinare ogni volta in modo da rendere la spesa complessiva minima. \nBisogner\u00e0 fare due ipotesi: \nLa formula che meglio rappresenta questa situazione \u00e8:\nformula_1 con 0 &lt; x \u2264 C\ndove y \u00e8 l'incognita, la x \u00e8 la quantit\u00e0 di merce ordinata, Q la quantit\u00e0 di merce necessaria, S sono le spese fisse di ogni ordinazione, s le spese fisse di magazzino. \nOccorre tener conto della capienza C del magazzino, quindi sar\u00e0 da rispettare il vincolo 0 &lt; x \u2264 C .\nI costi per le ordinazioni saranno quindi \nformula_2\ni costi per il magazzinaggio saranno invece \nformula_3"}
{"id": "121103", "revid": "599013", "url": "https://it.wikipedia.org/wiki?curid=121103", "title": "Spirometro", "text": "Lo spirometro \u00e8 uno strumento utilizzato per misurare i volumi polmonari composto di un sensore collegato ad un boccaglio ed una parte che misura i movimenti (volumi) di aria provocati dal paziente che inspira ed espira attraverso il sensore in un periodo di tempo specificato.\nStoria.\nIl medico e filosofo greco Claudio Galeno per primo tent\u00f2 di misurare i volumi respiratori. Per farlo si avvalse di un ragazzo al quale fu chiesto di respirare all'interno di una vescica di animale.\nEgli scopr\u00ec che dopo un periodo di tempo, il volume dei gas non cambiava.\nNel corso della sua vita, secondo alcuni nel 1681, l'italiano Giovanni Alfonso Borelli esegu\u00ec delle nuove misurazioni e stim\u00f2 in modo abbastanza impreciso, dai movimenti di un menisco di acqua risucchiato in tubo, il volume corrente ed il volume di riserva espiratoria. Per primo Borelli si pose il problema di bloccare le narici del paziente durante le prove. Durante la prima met\u00e0 del XVIII secolo, Stephen Hales stim\u00f2 la capacit\u00e0 vitale in circa 3610 ml. Bisogna arrivare ad Antoine Laurent Lavoiser (1743-1794) ed al suo lavoro: \"Premier m\u00e9moire sur la respiration des animaux\" presentato all'Acad\u00e9mie royale de M\u00e9decine di Parigi perch\u00e9 si arrivi a coniare il termine spirometria. La svolta si ha con John Huchinson (1811-1860) e con il primo dispositivo spirometrico della storia da lui inventato, nel 1846, un dispositivo a campana.\nCaratteristiche.\nLo spirometro, nella sua forma pi\u00f9 tradizionale, \u00e8 costituito da un cilindro a doppia parete, con l'intercapedine piena d'acqua, nella quale scorre un secondo cilindro chiuso in alto a campana, il cui peso \u00e8 controbilanciato da un contrappeso. Tramite pulegge la campana \u00e8 collegata ad un pennino che scrive su un foglio di carta collegato ad un tamburo rotante.\nPressoch\u00e9 tutti gli spirometri moderni sono collegati ad un computer che riceve un segnale e lo trasforma in valori numerici ed immagini grafiche. Grazie al software viene anche fornita un'interpretazione di base della spirometria, come anche una valutazione della qualit\u00e0 dell'esame spirometrico. Molti spirometri moderni hanno anche il pregio della portabilit\u00e0 associata ad una buona accuratezza dei parametri rilevati.\nAl termine della spirometria di base le apparecchiature moderne sono anche in grado di seguire alcuni esami supplementari, ed in particolare la misurazione del volume residuo (una prova che richiede di respirare una miscela di elio a volume corrente) ed il test di diffusione del monossido di carbonio. Quest'ultimo esame serve per misurare la presenza di un ostacolo al passaggio dei gas respiratori attraverso la membrana alveolare e risulta un poco pi\u00f9 impegnativo per il paziente. Richiede infatti un'apnea di circa 8-10 secondi per cui non \u00e8 eseguibile da tutti i pazienti, in particolare da quelli anziani.\nTecnicamente esistono diversi tipi di spirometri. Ma principalmente si distingue tra gli spirometri misuratori di volumi e quelli misuratori di flusso.\nSpirometro \"a volume\".\nSpirometro a campana.\nLo spirometro a campana misura lo spostamento dei volumi di aria mobilizzati dalla attivit\u00e0 respiratoria del paziente grazie al movimento di una campana il cui bordo inferiore \u00e8 immerso nell'acqua. Queste variazioni dei volumi di aria vengono registrate nel tempo sia durante la respirazione a riposo (tranquilla) che durante la respirazione forzata.\nSpirometro a soffietto.\nSimilmente a quello a campana misura lo spostamento dei volumi di aria mobilizzati dalla attivit\u00e0 respiratoria del paziente attraverso il movimento di un mantice a secco.\nSpirometro \"a flusso\".\nSpirometro a turbina.\nFa parte dei cosiddetti \"spirometri flussometrici\" in quanto il volume d'aria mobilizzato viene ricostruito in base alla misura del flusso, a sua volta calcolato attraverso una misura elettronica della rotazione della lama della turbina dello spirometro. Tale rotazione, pi\u00f9 o meno intensa, \u00e8 generata dall'inspirazione e dall'espirazione del paziente.\nSpirometro con pneumotacografo.\nIn questo tipo di spirometro in genere vi \u00e8 la presenza di un setto poroso, una lamina o comunque un restringimento che causa una differenza di pressione. Questa differenza pressoria viene poi riconvertita dall'apparato in un segnale proporzionale al flusso generato.\nTest di funzionalit\u00e0 respiratoria.\nLo spirometro \u00e8 una delle attrezzature fondamentali per i test di funzionalit\u00e0 respiratoria. \u00c8 uno strumento diagnostico molto efficace e diffuso, non invasivo e ben standardizzato. \u00c8 utilizzato frequentemente nella diagnosi e nella valutazione delle funzionalit\u00e0 polmonari nei soggetti con malattie restrittive o ostruttive delle vie aeree. Malattie polmonari quali l'asma, la bronchite e l'enfisema possono essere facilmente escluse attraverso una semplice spirometria. Lo spirometro \u00e8 spesso utilizzato per indagare sulla causa di una riferita mancanza di respiro, valutare gli effetti dei contaminanti sulla funzionalit\u00e0 respiratoria, sull'effetto dei farmaci broncodilatatori, e sui progressi di trattamento della malattia.\nLe informazioni ricavate attraverso l'uso dello spirometro servono a valutare la funzione polmonare. Utilizzato per studiare varie patologie respiratorie, \u00e8 lo strumento classico per la diagnosi e il monitoraggio delle malattie ostruttive: asma e bronchite cronica ostruttiva."}
{"id": "121111", "revid": "44627", "url": "https://it.wikipedia.org/wiki?curid=121111", "title": "Paradosso EPR", "text": ""}
{"id": "121113", "revid": "339392", "url": "https://it.wikipedia.org/wiki?curid=121113", "title": "Ostpommersch", "text": ""}
{"id": "121118", "revid": "486946", "url": "https://it.wikipedia.org/wiki?curid=121118", "title": "Mecklenburgisch-Pommersch", "text": ""}
{"id": "121120", "revid": "124236976", "url": "https://it.wikipedia.org/wiki?curid=121120", "title": "Tripoli (disambigua)", "text": ""}
{"id": "121121", "revid": "125821853", "url": "https://it.wikipedia.org/wiki?curid=121121", "title": "Tripoli", "text": "Tripoli (: ; , anche \"Tripoli di Berberia\" - - o \"Tripoli di Libia\") \u00e8 la capitale e la citt\u00e0 pi\u00f9 popolata della Libia con circa 3.078 milioni di abitanti nel 2019.\nSorge nella parte nord-occidentale del paese al limitare del deserto, su una parte di terra rocciosa che si protende nel Mar Mediterraneo a formare una baia. Maggiore centro commerciale e manifatturiero del paese, \u00e8 sede universitaria. La citt\u00e0 fu fondata nel VII secolo a.C. dai Fenici.\nClima.\nIl clima \u00e8 tipicamente mediterraneo, con estati calde e secche, inverni miti e precipitazioni modeste. Il suo clima \u00e8 talvolta influenzato dai venti provenienti dal Sahara.\nEccezionalmente si sono verificate delle nevicate nel 1792, nel 1826, il 6 febbraio 1956 e il 6 febbraio 2012.\nGeografia fisica.\nTripoli si trova all'estremit\u00e0 occidentale della Libia vicino al confine con la Tunisia, nel continente africano. Oltre un migliaio di chilometri separa Tripoli dalla seconda citt\u00e0 pi\u00f9 grande della Libia, Bengasi. Oasi costiere si alternano a zone sabbiose e lagune lungo le coste della Tripolitania, per pi\u00f9 di 300 chilometri.\nFino al 2007, la \"Sha\u02bfbiyya\" comprendeva la citt\u00e0, le sue periferie e le loro immediate vicinanze. Nei sistemi amministrativi pi\u00f9 antichi, e nel corso della storia, esisteva una provincia (\"Mu\u1e25\u0101fa\u1e93a\"), un distretto (\"Wil\u0101ya\") o citt\u00e0-stato, con una superficie molto pi\u00f9 grande (anche se i confini non erano costanti), che viene a volte erroneamente indicato come Tripoli, ma pi\u00f9 appropriatamente dovrebbe essere chiamato Tripolitania.\nStoria.\nFondazione ed era antica.\nLa citt\u00e0 venne fondata nel VII secolo a.C. dai fenici, che la chiamarono \"Oyat\". I Fenici probabilmente furono attratti dal suo porto naturale, affiancato sulla sponda occidentale da una piccola e facilmente difendibile penisola, sulla quale stabilirono la propria colonia.\nDai fenici, Tripoli pass\u00f2 nelle mani dei signori di Cirenaica, che se la videro strappare dai Cartaginesi. A partire dal II secolo a.C. la citt\u00e0, ribattezzata \"Oea\", appartenne ai Romani, che la inclusero nella provincia africana, a cui diedero il nome di \"Regio Syrtica\". Attorno all'inizio del III secolo d.C., questa divenne nota come Regio Tripolitana, ovvero tre citt\u00e0, per via delle sue tre citt\u00e0 principali, Oea, Sabrata e Leptis, che facevano lega assieme. Venne probabilmente innalzata al rango di provincia separata da Settimio Severo, che era nativo di Leptis.\nMalgrado secoli di dominazione romana, l'unico resto romano visibile, oltre a colonne e capitelli (di solito integrati negli edifici successivi), \u00e8 l'Arco di Marco Aurelio dal II secolo d.C. Il fatto che Tripoli sia stata continuamente abitata, a differenza per esempio di Sabratha e Leptis Magna, ha fatto s\u00ec che gli abitanti abbiano utilizzato i resti antichi come materiale di costruzione, o pi\u00f9 semplicemente siano stati seppelliti sotto strade e costruzioni successive.\n suggeriscono che la regione Tripolitania attraversasse un certo declino economico durante il V e VI secolo, in parte a causa dei disordini politici diffusi in tutto il mondo mediterraneo a seguito del crollo dell'Impero Romano d'Occidente, e in parte per la pressione da Vandali invasori.\nMedioevo.\nCome il resto del Nord Africa, venne conquistata dai musulmani Arabi all'inizio dell'VIII secolo.\nNel 1146 una grossa flotta siciliana, al comando di Giorgio d'Antiochia, ammiraglio di Ruggero II di Sicilia, part\u00ec da Trapani e conquist\u00f2 Tripoli, che rimase sino a fine secolo sotto il controllo del Regno di Sicilia.\nDominio ottomano.\nLa provincia ottomana (\"vilayet\") di Tripoli (comprendente la dipendenza del sangiaccato di Cirenaica) giaceva lungo la costa meridionale del Mar Mediterraneo, tra la Tunisia ad ovest e l'Egitto ad est. Oltre alla citt\u00e0, l'area comprendeva la Cirenaica (l'altopiano di Barca), la catena di oasi nella depressione di Augila, il Fezzan, e le oasi di Gadames e Ghat, separate da distese di sabbia e pietre.\nNel 1510 Tripoli venne conquistata per il Regno di Spagna da Don Pietro Navarro e nel 1523 venne assegnata ai Cavalieri di San Giovanni, che erano stati espulsi dagli ottomani dalla loro roccaforte sull'isola di Rodi, con l'obiettivo di contrastare la pirateria nel Mediterraneo. Trovandosi in un territorio molto ostile, i Cavalieri rinforzarono le mura della citt\u00e0 e altre strutture difensive. Anche se costruite sopra una serie di edifici pi\u00f9 antichi (compreso un bagno pubblico romano), gran parte delle prime strutture difensive del castello di Tripoli (o \"al-Sar\u0101ya al-\u1e24amr\u0101\u02be\", cio\u00e8, il \"Castello Rosso\") sono attribuite ai Cavalieri di San Giovanni.\nI cavalieri tennero la citt\u00e0 con difficolt\u00e0 fino al 1551, quando furono costretti ad arrendersi agli ammiragli turco-barbareschi Sinan e Dragut. Dal 1557 Dragut divenne \"bey\" di Tripoli, che sotto il suo governo, divenne una delle pi\u00f9 importanti citt\u00e0 del Nordafrica. La citt\u00e0 da quel momento entr\u00f2 a far parte degli Stati turco-barbareschi, terrore delle marine cristiane. Dragut, morto nel 1565 durante l'assedio di Malta, fu sepolto nella moschea di Tripoli, fatta costruire dallo stesso \"bey\" vicino alla porta di B\u0101b al-Ba\u1e25r.\nFilippo II di Spagna si impegn\u00f2 in un tentativo di riconquista di Tripoli, naufragato nella battaglia di Gerba nel 1560. Non riusc\u00ec neppure il tentativo del 1675 della marina inglese, guidata dall'ammiraglio John Narborough.\nNel 1711, Ahmed Karamanli, un ufficiale dei giannizzeri di origine turca, uccise il governatore ottomano, il Pasci\u00e0, e si stabil\u00ec come governatore della regione della Tripolitania. Nel 1714 Ahmed Karamanli assunse il titolo di \"bey\", e stabil\u00ec un governo semi-indipendente dal Sultano. Questo ordine di cose continu\u00f2 con i suoi successori, accompagnato da atti corsari sempre pi\u00f9 audaci, fino al 1835, quando l'Impero ottomano si avvantaggi\u00f2 di una lotta intestina alla citt\u00e0 per riaffermare la propria autorit\u00e0 sulla citt\u00e0. Venne nominato un nuovo pasci\u00e0 turco, con poteri da vicer\u00e9, e lo Stato divenne una \"vilayet\" dell'Impero Ottomano che comprendeva, oltre alla citt\u00e0 stessa, l'area della Cirenaica, la catena di oasi nella depressione Aujila, Fezzan e le oasi di Gadames e Ghat.\nNella prima parte del XIX secolo la reggenza di Tripoli, a causa delle sue pratiche piratesche, venne coinvolta in due occasioni in un conflitto con gli Stati Uniti. Nel maggio 1801 il pasci\u00e0 richiese un aumento del tributo (83.000 dollari) che il governo statunitense pagava sin dal 1796 per la protezione dei suoi commerci dalla guerra di corsa. La richiesta venne rifiutata, e una forza navale venne inviata dagli USA per imporre un blocco navale a Tripoli. \nLa guerra si trascin\u00f2 per quattro anni, durante i quali, gli americani nel 1803 persero una fregata, la \"Philadelphia\", il cui comandante (Capitano William Bainbridge) e l'intero equipaggio vennero fatti prigionieri. Il 3 giugno 1805 a Tripoli venne firmato un trattato di pace; il pasci\u00e0 regnante accanton\u00f2 le sue precedenti richieste, ma ottenne 60.000 dollari come riscatto per i prigionieri della \"Philadelphia\".\nNel 1815, come conseguenza di ulteriori violazioni, ma anche per vendicare l'umiliazione subita, gli statunitensi attaccarono nuovamente Tripoli, costringendo il pasci\u00e0 ad aderire alle richieste degli Stati Uniti.\nNel 1825 Tripoli fu nuovamente bombardata per la violazione degli accordi sulla guerra di corsa, stavolta dalla marina del Regno di Sardegna.\nNel 1835 i turchi sfruttarono una guerra civile locale per riaffermare la loro autorit\u00e0 diretta, e dopo quella data Tripoli fu sotto il controllo diretto della Sublime porta, anche per via del fallimento delle ribellioni del 1842 e del 1844. Dopo l'occupazione della Tunisia da parte dei francesi (1881), gli Ottomani aumentarono considerevolmente la loro guarnigione a Tripoli.\nDominazione italiana.\nL'Italia gi\u00e0 dalla fine del XIX secolo, sosteneva che Tripoli ricadesse nella propria zona di influenza, e che l'Italia avesse il diritto di mantenere l'ordine all'interno dello Stato. Con il pretesto di proteggere i cittadini italiani che vivevano a Tripoli dalle azioni del governo ottomano, il 29 settembre 1911 il governo italiano dichiar\u00f2 guerra alla Turchia. A Tripoli erano attive gi\u00e0 dagli anni settanta due scuole italiane. La scuola femminile ebbe come direttrice sino al 1932 l'ebrea di origini livornesi Carolina Nunes Vais.\nLa guerra italo-turca, scoppiata il 29 settembre 1911 condusse all'occupazione stabile della citt\u00e0 il 5 ottobre da parte del Regno d'Italia. Tale occupazione venne riconosciuta in via definitiva a livello internazionale con il Trattato di Losanna del 1923.\nNell'ambito della Campagna di Libia dal maggio 1918 nasce la 286\u00aa Squadriglia del Corpo Aeronautico italiano dotata di idrovolanti FBA Type H.\nDurante questo periodo, Tripoli vide nascere le ferrovie per Tagiura, Vertice 31 e Zuara registrando una notevole italianizzazione che port\u00f2 i tripolini di origine italiana a rappresentare il 37% dell'intera popolazione cittadina. Nel 1938 Tripoli aveva 108.240 abitanti, di cui 39.096 italiani. Nel quartiere Belcher e nel sobborgo a oriente del quartiere Dahra si trovavano numerosi Musulmani, mentre i Maltesi erano concentrati nel quartiere Dahra. Vi erano anche Greci (ortodossi), Ebrei, Arabo-Berberi. Non vi era una netta separazione nella citt\u00e0 vecchia trai quartieri arabi ed ebrei, n\u00e9 tra questi e quelli abitati dai Greci e dai Maltesi; tuttavia gli Ebrei erano localizzati nei quartieri della Hara Chebira (Ghetto grande) e Hara Seghira (Ghetto piccolo).Le sinagoghe erano tutte accentrate nella Hara Chebira.\nTripoli fu interessata da un enorme miglioramento architettonico e urbanistico durante il dominio italiano: nei primi anni 1920 fu creato un sistema di depurazione, che fino ad allora mancava, e un moderno ospedale.\nGrandi lavori, eseguiti in massima parte nel 1922, fecero di Tripoli uno dei migliori e capaci dell'Africa Settentrionale Mediterranea, con ampio fondale e banchina.\nLungo la costa, tra il 1937 e il 1938, fu costruita una sezione della \"Litoranea Balbia\", una strada che andava dalla frontiera con la Tunisia fino al confine con l'Egitto. Sempre sotto il dominio italiano fu costruito il primo Aeroporto di Tripoli.\nInoltre, al fine di promuovere l'economia di Tripoli, nel 1927 fu fondata la Fiera internazionale di Tripoli, che \u00e8 considerata la pi\u00f9 antica Fiera in Africa. Il Padiglione di Roma alla fiera di Tripoli (1929) \u00e8 opera di Alessandro Limongelli.\nNell'aprile 1941 era sede della 145\u00aa Squadriglia idrovolanti sui CANT Z.501 della Regia Aeronautica.\nControllo britannico.\nTripoli fu amministrata dall'Italia fino al 1943, quando le province di Tripolitania e Cirenaica caddero sotto l'avanzata degli alleati. Anche Tripoli fu occupata dalle truppe della Ottava Armata britannica, che vi entrarono il 23 gennaio del 1943.\nTripoli fu poi governata da Londra fino all'indipendenza nel 1951. Secondo i termini del trattato di pace del 1947 con gli Alleati, l'Italia rinunci\u00f2 a tutte le richieste alla Libia.\nIndipendenza.\nDopo l'occupazione britannica, la comunit\u00e0 italiana rimase a Tripoli - seppur declinante progressivamente nel tempo - fino al 1970, quando, in seguito alla presa del potere da parte di Mu\u02bfammar Gheddafi, avvenuta nell'estate dell'anno precedente, sub\u00ec l'espulsione dal paese e la confisca di tutti i propri beni, che invest\u00ec anche quelli della Chiesa cattolica (la cattedrale di Tripoli fu trasformata in moschea).\nLa citt\u00e0 fu oggetto di un attacco aereo degli Stati Uniti nel 1986 quale rappresaglia per il sostegno libico al terrorismo. Le sanzioni delle Nazioni Unite contro la Libia furono tolte nel 2003. In seguito al conflitto civile che ha insanguinato il paese nel 2011, la citt\u00e0 viene completamente liberata il 29 agosto 2011 dalle ultime sacche di resistenza fedeli all'ex ra\u02be\u012bs libico. Precipita nuovamente la situazione nel 2014, quando in seguito al colpo di Stato del generale Khalifa Belqasim Haftar il quale occupa il palazzo del parlamento, si innescano scontri tra diverse fazioni di milizie islamiche e laiche, alcune delle quali avevano combattuto il regime di Gheddafi nel 2011 e contribuito alla sua caduta.\nMonumenti e luoghi d'interesse.\nCentro storico della citt\u00e0, la Medina, \u00e8 ancora poco interessata dal turismo di massa, anche se inizia ad attirare sempre pi\u00f9 visitatori provenienti dall'estero, in seguito alla revoca dell'embargo delle Nazioni Unite nel 2003.\nIl Castello Rosso (al-Sar\u0101ya al-\u1e24amr\u0101\u02be), un vasto complesso palazzo con numerosi cortili, domina l'orizzonte della citt\u00e0 ed \u00e8 situato nella periferia di Medina. Ci sono alcune statue classiche e fontane del periodo ottomano sparsi intorno al castello. Il Museo della Giamahiria, ospitato all'interno del castello, \u00e8 chiuso dal 2011, in seguito agli eventi della Guerra Civile in Libia.\nTre porte cittadine danno accesso al centro storico: \"B\u0101b Zan\u0101ta\" a ovest, \"B\u0101b Haw\u0101ra\" nel sud-est e \"B\u0101b al-Ba\u1e25r\" a nord. Le mura della citt\u00e0 sono ancora intatte e possono essere utilizzate per godere della vista della citt\u00e0. Il bazar \u00e8 anche noto per la sua ceramica tradizionale; gioielli e gli abiti possono essere trovati nei mercati locali.\nAll'epoca italiana risale la Cattedrale di Tripoli, oggi una moschea, e la Galleria De Bono, mentre ai primi anni dell'indipendenza libica risale il Palazzo del Governatore. Di interesse storico e culturale la Moschea di Gurgi e la Moschea dei Caramanli.\nEconomia.\nTripoli \u00e8 la citt\u00e0 pi\u00f9 popolosa, il principale porto marittimo e il pi\u00f9 grande centro commerciale e manifatturiero della Libia. Inoltre \u00e8 sede del governo nazionale e dell'Universit\u00e0 Al-Fateh.\nLe principali industrie manifatturiere operano nei settori della trasformazione alimentare, dei prodotti tessili, dei materiali da costruzione, abbigliamento e prodotti del tabacco.\nInfrastrutture e trasporti.\nLa citt\u00e0 \u00e8 servita dall'Aeroporto di Tripoli, e dal pi\u00f9 piccolo aeroporto di Mitiga, mentre le ferrovie realizzate durante la colonizzazione italiana sono state totalmente abbandonate e dismesse."}
{"id": "121122", "revid": "1318658", "url": "https://it.wikipedia.org/wiki?curid=121122", "title": "International Federation for Information Processing", "text": "La International Federation for Information Processing, in sigla IFIP, \u00e8 una organizzazione federativa che raggruppa le societ\u00e0 nazionali che operano nell'area della tecnologia dell'informazione. Si tratta di un organismo non governativo, senza fini di lucro con uffici in Austria. Sono suoi membri pi\u00f9 di 48 associazioni nazionali e accademie scientifiche.\nL'IFIP \u00e8 stata costituita nel 1960 sotto gli auspici dell'UNESCO, con il nome iniziale di International Federation of Information Processing Societies, in acronimo IFIPS. Il nome e l'acronimo odierni sono stati adottati nel 1961.\nLe attivit\u00e0 dell'IFIP sono imperniate sui suoi dodici Technical Committees, a loro volta divisi in working groups. I gruppi di lavoro organizzano conferenze, gestiscono incontri di lavoro e pubblicano documenti tecnici."}
{"id": "121123", "revid": "1610933", "url": "https://it.wikipedia.org/wiki?curid=121123", "title": "Formichiere", "text": ""}
{"id": "121125", "revid": "599", "url": "https://it.wikipedia.org/wiki?curid=121125", "title": "International Federation of Information Processing Societies", "text": ""}
{"id": "121126", "revid": "599", "url": "https://it.wikipedia.org/wiki?curid=121126", "title": "IFIP", "text": ""}
{"id": "121127", "revid": "599", "url": "https://it.wikipedia.org/wiki?curid=121127", "title": "IFIPS", "text": ""}
{"id": "121130", "revid": "767487", "url": "https://it.wikipedia.org/wiki?curid=121130", "title": "Matto di Boden", "text": "Il Matto di Boden \u00e8 un tipico schema di scacco matto nel gioco degli scacchi.\nPrende il nome da Samuel Boden, che con esso vinse la partita Schulder-Boden, Londra, 1853. Nella partita, il Nero (Boden) gioca la Difesa Philidor. Le mosse di quella partita (in notazione algebrica) furono 1.e4 e5 2.Cf3 d6 3.c3 f5 4.Ac4 Cf6 5.d4 fxe4 6.dxe5 exf3 7.exf6 Dxf6 8.gxf3 Cc6 9.f4 Ad7 10.Ae3 O-O-O 11.Cd2 Te8 12.Df3 Af5 13.O-O-O? (13.Ad5 \u00e8 meglio) 13...d5! 14.Axd5?? (consentendo un matto forzato; \u00e8 molto meglio 14.Tde1) 14...Dxc3+ 15.bxc3 Aa3#, dando la posizione finale di matto mostrata nel diagramma: il re \u00e8 mattato dal tiro incrociato dei due alfieri e bloccato da due pezzi del proprio schieramento.\nLo stesso schema \u00e8 capitato in diverse altre partite, solitamente, come in questo caso, dopo che il re perdente ha arroccato sul lato di Donna (per es. nella partita Canal \u2013 N.N., chiamata \"immortale peruviana\", giocata in una simultanea del 1934)."}
{"id": "121132", "revid": "123531483", "url": "https://it.wikipedia.org/wiki?curid=121132", "title": "Matto di L\u00e9gal", "text": "Il matto di L\u00e9gal, detto anche matto di Blackburn nei paesi anglosassoni, \u00e8 una trappola d'apertura scacchistica e consiste in uno scacco matto simile a quello della partita L\u00e9gal-Saint Brie giocata a Parigi nel 1750; il grande giocatore inglese Joseph Henry Blackburn lo us\u00f2 molte volte nelle sue partite. Questo tipo di matto, dove un cavallo inchiodato si muove offrendo al nero la cattura della donna, che se accettata porta ad uno scacco matto di cavallo e alfiere. Se il nero rifiuta la cattura, il bianco guadagna un pedone dopo un rapido scambio di pezzi.\nLa partita fu la seguente:\ndando la posizione finale mostrata in figura.\nSe il nero rifiuta la cattura.\nCome abbiamo detto, tendere subito la trappola non offre garanzie di successo, anzi espone al rischio di perdere materiale: invece di catturare la donna, il nero pu\u00f2 prendere il cavallo in e5, proteggendo l'alfiere e mantenendo la minaccia sulla donna bianca: il bianco \u00e8 cos\u00ec costretto a coprirsi, perdendo un cavallo per un pedone.\nLa mossa corretta \u00e8:\nIn questo caso il gioco del nero \u00e8 forzato:\nDopo questo scambio, il bianco ha guadagnato un pedone e ha un piccolo vantaggio di sviluppo.\nCuriosit\u00e0.\nIl conte Luigi Guglielmo Cambray-Digny compose un sonetto su una variante di questo matto, anche conosciuto come \"Il Matto del Poeta\""}
{"id": "121134", "revid": "287204", "url": "https://it.wikipedia.org/wiki?curid=121134", "title": "Matto di Legal", "text": ""}
{"id": "121136", "revid": "729019", "url": "https://it.wikipedia.org/wiki?curid=121136", "title": "Grande Berta", "text": "La grande Berta (ufficialmente 42\u00a0cm M-Ger\u00e4t 14 L/12) \u00e8 un modello d'un pezzo d'artiglieria terrestre utilizzato dall'esercito tedesco durante la prima guerra mondiale. Spesso \u00e8 erroneamente associato al cannone che bombard\u00f2 Parigi in quello stesso periodo, il Parisgesch\u00fctz.\nStoria.\nNel 1908 lo Stato Maggiore tedesco incaric\u00f2 la fabbrica di armamenti di Friedrich Alfred Krupp, a Essen, di progettare un pezzo d'artiglieria capace di sfondare tre metri di cemento armato e abbattere le torrette in acciaio al nichel delle fortificazioni francesi. La concezione dell'arma fu affidata al professor Rausenberger, mentre i calcoli furono svolti dal capitano Becker.\nDopo aver testato una grande quantit\u00e0 di granate, il miglior compromesso tra le prestazioni balistiche e le capacit\u00e0 di penetrazione fu ottenuto con un proiettile di 1150 kg riempito con 144\u00a0kg d'esplosivo. Ad ogni modo, il pezzo - chiamato \"Gamma-Ger\u00e4t\" (apparecchio Gamma) - poteva essere trasportato solamente per la via ferrata, limitando in questo modo la sua mobilit\u00e0, e aumentandone nel contempo la vulnerabilit\u00e0.\nA partire dal \"Gamma-Ger\u00e4t\", fu dunque sviluppato un obice pi\u00f9 leggero (del peso comunque di 70 tonnellate) e pi\u00f9 mobile, l'M42. Conformemente alle tradizioni della fabbrica Krupp, che volevano che i macchinari prodotti venissero battezzati con il nome di un membro della famiglia, l'M42 venne soprannominato \"dicke Bertha\", \"Berta\" in onore di Bertha Krupp, la figlia maggiore, e \"grande\" per via del calibro elevato. Gli artiglieri lo soprannominarono ulteriormente \"fleissige Bertha\" (Berta la zelante).\nUso.\nGli M42 entrarono in servizio il 12 agosto 1914 durante l'assedio di Liegi. Il 15 agosto, i tredici forti che cingevano la citt\u00e0 belga (tra cui il forte di Loncin) erano stati distrutti. Le Berta devastarono le fortezze di Anversa, Maubeuge, Namur, Verdun, Ypres cos\u00ec come le difese russe del Danubio. I danni causati ai forti, che erano reputati indistruttibili, impressionarono e preoccuparono gli alleati. Una interessante testimonianza della potenza di questi cannoni, nonch\u00e9 del loro impatto psicologico, ci viene data dallo storico inglese Alistair Horne, che nel suo libro \"Il prezzo della gloria - Verdun 1916\", riferisce come l'onda d'urto causata dallo sparo della Grande Berta potesse \u00abinfrangere i vetri delle case nel raggio di tre chilometri\u00bb.\nL'ultima volta che questi cannoni furono utilizzati fu nella battaglia di Verdun; in seguito la loro gittata fu giudicata troppo corta e non furono pi\u00f9 utilizzati.\nDerivati successivi: la \"grande Gilda\" e le confusioni con altri calibri e nomi.\nTuttavia, la fama popolare della grande Berta nasce dalla confusione con i lunghi cannoni che bombardarono Parigi nel 1918 e che i tedeschi chiamavano \"Ferngesch\u00fctz\" o \"Pariser Kanonen\" o anche \"Parisgesch\u00fctz\": Rausenberger aveva adattato dei tubi di grosso calibro destinati all'incrociatore \"Ersatz Freya\", la cui costruzione era stata sospesa.\nAlla fine della guerra, gli M42 furono distrutti perch\u00e9 non cadessero in mani nemiche. Successivamente non ci furono condizioni per produrre questa bocca da fuoco aggirando le limitazioni al riarmo tedesco dopo la fine della prima guerra mondiale, date a seguito del trattato di Versailles. Solo il cannone destinato al campo di tiro di Meppen sopravvisse, fu leggermente rimaneggiato e successivamente rimontato. Ribattezzato \"gro\u00dfe Gilda\" (grande Gilda), venne utilizzato nel dicembre del 1941, durante l'assedio di Sebastopoli e qualche anno pi\u00f9 tardi durante l'insurrezione di Varsavia. Bombard\u00f2 ugualmente la linea Maginot, ma senza grandi risultati.\nN\u00e9 la grande Berta, n\u00e9 la grande Gilda erano classificate come cannoni, infatti secondo i canoni classici e secondo la sigla (M42, dove M sta per \"M\u00f6rser\"), questa bocca da fuoco doveva essere classificata come mortaio, in quanto sparante prevalentemente nel terzo arco (elevazione superiore a 45\u00b0). La denominazione iniziale, e una delle varianti del modello \"42-cm-Gamma M\u00f6rser\" era comunque \"42 cm kurze Marinekanone L/16\", cannone corto da marina, mentre il nome Bertha, non \u00e8 documentato derivare da tradizione Krupp, e si ipotizza possa attribuirsi al \"Bertha\" dell'alfabeto fonetico tedesco del 1905 in uso all'epoca, sostituito da \"Bernhard\" nel 1926 e reintrodotto in quello attuale, corrispondente all'attuale \"Bravo\" dell'alfabeto fonetico NATO, come pure dall'alfabeto fonetico (\"Buchstabiertafel\") traevano nome i successivi grossi calibri 80 cm K (E) \"Dora\" e \"Gustav\". Peraltro sia Bertha che Gustav furono figure fondamentali della famiglia Krupp nella prima met\u00e0 del XX secolo.\nI tre modelli iniziali del mortaio si denominavano: Kurze Marine-Kanone 14 (M-Ger\u00e4t); 42\u00a0cm kurze Marinekanone L/16 (Gamma-Ger\u00e4t) a trasporto ferroviario; 42-cm-Gamma M\u00f6rser utilizzabile con trattori militari, quest'ultimo la Grande Berta (\"Dicke Bertha\") in senso stretto su affusto ruotato, tutti derivati dai progetti che, agli inizi del 1900, traevano insegnamento dall'utilizzo terrestre di calibri navali nella guerra russo-giapponese.\nBibliografia.\nAxel Turra, \"Dicke Bertha \u2013 Ein 42-cm-Steilfeuergesch\u00fctz wird zur Legende\". Podzun-Pallas Verlag, W\u00f6lfersheim-Berstadt, 2001, ISBN 3-7909-0753-7 (Waffen-Arsenal Special 31)."}
{"id": "121141", "revid": "10005", "url": "https://it.wikipedia.org/wiki?curid=121141", "title": "Winteracee", "text": ""}
{"id": "121142", "revid": "2056951", "url": "https://it.wikipedia.org/wiki?curid=121142", "title": "Mossad", "text": "HaMossad leModi'in uleTafkidim Meyuchadim (in ebraico: \u05d4\u05de\u05d5\u05e1\u05d3 \u05dc\u05de\u05d5\u05d3\u05d9\u05e2\u05d9\u05df \u05d5\u05dc\u05ea\u05e4\u05e7\u05d9\u05d3\u05d9\u05dd \u05de\u05d9\u05d5\u05d7\u05d3\u05d9\u05dd , in italiano \"\u201cIstituto per l'intelligence e servizi speciali\u201d\"), conosciuto semplicemente come Mossad (quindi in italiano \u201c\"Istituto\"\u201d), \u00e8 l'agenzia di \"intelligence\", e un servizio segreto dello Stato di Israele, focalizzato sulle operazioni all'estero, che assolve al compito di studiare e prevenire le attivit\u00e0 che possano compromettere la sicurezza statale.\nStoria.\nVenne fondato nel dicembre 1949 come \"Istituto centrale di coordinamento\" (\"Mossad\", in ebraico significa, appunto, \"istituto\") per l'intelligence e la sicurezza (militare, estera e interna) su suggerimento di Reuven Shiloah al primo ministro David Ben Gurion. Shiloah infatti riteneva indispensabile l'esistenza di un servizio che si occupasse di coordinare i servizi di intelligence dell'esercito (AMAN), lo \"Shin Bet\" e il \"dipartimento politico\" del ministero degli esteri. Nel marzo 1951, il Mossad fu ufficialmente riconosciuto come parte della struttura burocratica che assiste il Primo ministro, autorit\u00e0 a cui risponde direttamente..\nIl Mossad \u00e8 separato dalle istituzioni democratiche israeliane, nessuna legge ne definisce lo scopo, gli obiettivi, i ruoli, le missioni, i poteri o il bilancio ed \u00e8 esente dalle leggi costituzionali dello Stato di Israele. Il Mossad \u00e8 posto nel bilancio del ministero degli Esteri, ed \u00e8 ufficialmente un servizio \"civile\" che non utilizza i gradi militari. Nondimeno, dal momento che in Israele il servizio militare \u00e8 obbligatorio per tutta la popolazione ebraica senza distinzioni di sesso, gran parte dei dipendenti lo hanno compiuto (spesso come ufficiali) e sono quindi anche soggetti ai frequenti richiami in servizio della riserva. Ci\u00f2 nonostante si ritiene che arruoli anche presso l'esercito membri scelti per operazioni \"delicate\". Si stima che i dipendenti del Mossad siano circa 1.200.\nCompetenze.\nIl \"Mossad\" opera nel campo della prevenzione e del contrasto al terrorismo (non solo di matrice islamica) e nell'ambito delle operazioni all'estero aventi come scopo la raccolta di informazioni segrete di interesse statale. Secondo alcuni osservatori sarebbe autorizzato ad atti da effettuare sotto copertura (incluse azioni paramilitari e omicidi).\nL'agenzia provvede ad azioni di spionaggio all'estero, principalmente nei confronti delle nazioni e delle organizzazioni arabe.\nOrganizzazione.\nLa sede principale \u00e8 a Tel Aviv. Il servizio \u00e8 strutturato in diversi dipartimenti:\nSi ritiene che altri dipartimenti siano tuttora segreti.\nOperazioni del Mossad.\nOperazioni riconosciute.\nIl servizio segreto israeliano nel corso della sua storia ha portato a termine diverse e importanti missioni in ambito internazionale che ne hanno accresciuto la controversa fama nel mondo. Eccone alcune:\nAl Mossad si attribuiscono inoltre, ma senza riscontri:\nL'11 maggio 2003 il quotidiano britannico \"Sunday Express\" pubblic\u00f2 un articolo di Gordon Thomas, un giornalista molto vicino ai servizi del suo Paese, recante la notizia (non smentita) che il Mossad avrebbe inviato in Gran Bretagna quattro elementi del \"kidon\" (\"baionetta\", la squadra operativa responsabile delle operazioni paramilitari) con lo scopo esplicito di \"eliminare terroristi islamici\".\nCronologia dei direttori del Mossad.\nSegue la lista dei direttori del Mossad:"}
{"id": "121143", "revid": "1982", "url": "https://it.wikipedia.org/wiki?curid=121143", "title": "Otmar von Verschuer", "text": ""}
{"id": "121146", "revid": "73843", "url": "https://it.wikipedia.org/wiki?curid=121146", "title": "Teoria GNS", "text": "La teoria GNS \u00e8 una teoria del gioco di ruolo, sviluppata originariamente da Ron Edwards, sostiene che i partecipanti ad un gioco di ruolo possono essere divisi in tre categorie: gamisti, narrativisti e simulazionisti. La teoria venne sviluppata a partire dal \"Triplice Modello\" che comparve nel newsgroup rec.games.frp.advocacy nel 1997 e che definisce dramma, simulazione e gioco come i tre paradigmi del gioco di ruolo.\nQuesta teoria \u00e8 importante perch\u00e9 illustr\u00f2 le idee narrativiste gi\u00e0 apparse in altri giochi di ruolo, come \"Ars Magica\" o quelli del Mondo di Tenebra e le propagand\u00f2 ai nuovi autori di giochi.\nDescrizione.\nLa teoria GNS \u00e8 nata dal tentativo di descrivere l'esperienza di gioco che si aspettano giocatori ed \u00e8 stata estrapolata per progettare giochi che soddisfacessero un certo pubblico. Infine \u00e8 venuta a essere considerata non come una caratteristica individuale di progetto del gioco, ma come una propriet\u00e0 che emerge dall'atto di giocare.\nLe radici di questa teoria sono nel saggio \"System Does Matter\" (\"Il sistema ha importanza\"), in cui Edwards sostiene che tutti i partecipanti ad un gioco di ruolo possiedono uno di tre obiettivi o prospettive mutuamente esclusivi, e che i giochi di ruolo di maggior successo si concentravano su una sola di queste prospettive e che un errore comune nel progettare giochi di ruolo \u00e8 di tentare di soddisfarle tutte e tre. \u00c8 per questa ragione che l'articolo pu\u00f2 essere considerato un avvertimento contro i regolamenti di gioco di ruolo generici prodotti dai maggiori editori di giochi di ruolo.\nI tre obiettivi sono:\n\"System Does Matter\" riprende la terminologia elaborata da Jonathan Tweet nel gioco \"Everway\" (1996) per determinare il risultato di un evento. Secondo Edwards un gioco di ruolo dovrebbe usare un sistema di risoluzione dei compiti o una combinazione di sistemi appropriata alla prospettiva GNS del gioco. Le tre forme di risoluzione dei compiti sono:\nLa sostituzione del termine \"dramma\" con narrativismo fu giustificata come per evitare di confondere il Dramma (come obiettivo) dal Dramma (come metodo di risoluzione dei compiti), ma il suo uso si evolvette nell'enfatizzare le tecniche che davano la priorit\u00e0 alla creazione della storia in gioco attraverso la presentazione di scelte significative e tematicamente coerenti ai giocatori, piuttosto che al cercare di guidarli attraverso una trama prefissata.\nLa teoria GNS identifica cinque elementi di gioco di ruolo che tutti i giocatori riconoscono:\nDistingue anche quattro attitudini che i giocatori possono seguire nel prendere decisioni per il loro personaggio:\nGNS in dettaglio.\nGamisti.\n\"Gamista\" si riferisce alla scelta della \u00abmiglior soluzione possibile\u00bb al problema proposto. Sono le decisioni pi\u00f9 comuni nei giochi in cui i personaggi affrontano sfide sempre pi\u00f9 impegnative e spesso non hanno il tempo di chiedersi troppi perch\u00e9.\nPer esempio, per risolvere il combattimento, l'approccio di un gamista \u00e8 quello di confrontare i punteggi di cui ogni personaggio \u00e8 dotato, come la forza, la fortuna, armatura e simili. Spesso tali valori sono tradotti o incorporati in tiri di dadi.\n\"Dungeons and Dragons\" \u00e8 considerato un gioco di ruolo gamista, come la maggior parte dei videogiochi di ruolo. I detrattori dei gamisti li accusano spesso di cercare di \"vincere\" un gioco e di portare ad eccessi noti come \"rule playing\" (eccessiva attenzione alle regole), \"rule lawyers\" (giocatori attaccati alla regola scritta pi\u00f9 che al divertimento degli altri giocatori) e l'effetto inflativo \"Monty Haul\" (accumulo di oggetti magici ed equipaggiamento fine a s\u00e9 stesso).\nNarrativisti.\n\"Narrativista\" si riferisce alle decisioni basate su ci\u00f2 che potrebbe far progredire una storia o un tema importante, o un gioco che incoraggia questo stile di gioco.\nPer risolvere un combattimento, un narrativista potrebbe considerare le implicazioni della lotta, perch\u00e9 \u00e8 importante per il personaggio (oltre al rischio fisico) e cosa accadrebbe alla storia nel caso della vittoria di uno o dell'altro lato. Tali considerazioni possono essere fatta ad alta voce, mediate dai dadi o risolte dal Game Master.\nMolti indie role-playing game sono Narrativisti, come ad esempio \"Cani nella vigna\", \"La mia vita col padrone\", \"Sorcerer\", \"Avventure in prima serata\", \"Dust Devils\", \"Grey Ranks\", \"Carry\", \"Shadow of Yesterday\", \"Polaris\", (\"Non cedere al sonno\"). Non bisogna confondere i giochi narrativisti con i giochi \"storytelling\" (chiamati spesso in italiano \"narrativi\") come la stragrande maggioranza dei titoli prodotti dalla White Wolf, come ', ' o \"\", che sono anzi ferocemente criticati nei saggi di Edwards e degli altri teoristi del narrativismo, e considerati \"incoerenti\", soprattutto per la presenza della cosiddetto \"narratore onnipotente\" che secondo questa teoria \u00e8 assolutamente incompatibile con (e rende impossibile) qualunque forma di narrativismo.\nSimulazionisti.\n\"Simulazionista\" si riferisce a decisioni basate su cosa sarebbe pi\u00f9 realistico all'interno dell'ambientazione, o a un gioco che cerca di simulare come funziona un particolare mondo.\nPer risolvere un combattimento, un simulazionista potrebbe considerare se il personaggio colpisce, quindi quanto \"danno\" infligge l'arma, quanto di esso \u00e8 bloccato dall'armatura e il danno residuo inflitto. Il vantaggio \u00e8 che \u00e8 molto semplice interpretare il risultato e capire cosa \u00e8 successo; d'altro canto il processo pu\u00f2 richiedere molto tempo e non sempre produce risultati plausibili.\nNon sempre la definizione \u00e8 basata a meccaniche di gioco complesso. \"GURPS\", che \u00e8 molto complesso, \u00e8 spesso classificato come un gioco Simulazionista, mentre \"Il Richiamo di Cthulhu\", sebbene pi\u00f9 leggero, pu\u00f2 essere considerato un gioco simulazionista con forti aspetti narrativi. Inoltre, un gioco basato su effetti pu\u00f2 produrre un gioco simulazionista ma realistico, veloce e facile da utilizzare."}
{"id": "121150", "revid": "123082389", "url": "https://it.wikipedia.org/wiki?curid=121150", "title": "Feyzabad", "text": "Fayzabad (o \"Faizabad\", \"Feyzabad\", o Fay\u1e0d\u0101b\u0101d) \u00e8 il capoluogo di provincia e principale centro del Badakhshan, nel nord dell'Afghanistan. La citt\u00e0 \u00e8 popolata da circa 50.000 persone, ed \u00e8 sita ad un'altitudine di circa 1.200 m. Situata sulla Kokcha, Feyzabad \u00e8 il principale centro commerciale e amministrativo della regione del Pamir. A 3,7\u00a0km ad Ovest della citt\u00e0 si trova l'aeroporto omonimo. La maggioranza degli abitanti \u00e8 tagika o uzbeka, anche se vi sono minoranze pashtun e turcomanne. Nella citt\u00e0 sono parlate sette lingue: il dari (antico persiano), il munji, il wakhi, l'ishkashimi, lo yezgalami, il sarikoli, lo shuguhni e il roshani."}
{"id": "121153", "revid": "628767", "url": "https://it.wikipedia.org/wiki?curid=121153", "title": "Pol-e Khomri", "text": "Pol-e Khomri \u00e8 una citt\u00e0 situata a nord dell'Afghanistan, capoluogo della provincia di Baghlan.\nLa sua popolazione stimata nel 2007 \u00e8 di 58.300 abitanti.\nAeroporti.\nL'aeroporto pi\u00f9 vicino \u00e8 Kunduz a 76,3\u00a0km."}
{"id": "121154", "revid": "1124164", "url": "https://it.wikipedia.org/wiki?curid=121154", "title": "Francesco Jerace", "text": "Biografia.\nNato a Polistena nel 1853, Francesco Jerace era fratello di Gaetano (1860-1940), pittore, e Vincenzo (1862-1947), pittore e scultore. Suo padre Fortunato era un disegnatore e costruttore di opere murarie, di ponti e di facciate di chiese: nella chiesa della Santissima Trinit\u00e0 di Polistena fece innalzare tutte le colonne granitiche della facciata. Suo cognato era Raffaele Longo, poich\u00e9 aveva sposato una sorella dello scultore.\nLasci\u00f2 la provincia di Reggio Calabria nel 1869, dov'era seminarista, per trasferirsi a Napoli dallo zio Vincenzo Morani, figlio di Fortunato, ma il padre e lo zio non approvarono. Successivamente entr\u00f2 all'Accademia di belle arti di Napoli, dove fu allievo di Stanislao Lista e inizi\u00f2 la sua carriera di pittore e di scultore.\nOccasionalmente pittore, esord\u00ec alla Promotrice napoletana del 1871 con due opere: il ritratto di Girolamo Marafioti e la \"Nidia cieca\".\nIl suo primo lavoro fu un bassorilievo di gesso con una testa barbuta, conservata tuttora nel Municipio di Polistena. Il primo importante lavoro \u00e8 del 1873: il monumento funerario per la famiglia di Mary Somerville; vengono poi le decorazioni della villa Meuricoffre e la partecipazione alla mostra nazionale di Torino (1880), con opere in cui Jerace manifesta un tono europeo. Sue sculture sono a Londra, a Varsavia, a Berlino, a Dublino, a Vienna. Nelle citt\u00e0 italiane ha lasciato un segno, con le sue opere d'arte: oltre cinquanta monumenti, opere di argenteria e di decorazione, una ventina di busti. Nel 1880 a Torino scolp\u00ec \"Victa\". Con \"Victa\", \"Marion\" e \"i Legionari di Germanico\", Francesco Jerace partecip\u00f2 al triplice concorso dell'Esposizione Nazionale di Torino. Nella Villa La Fiorita, Francesco con le sue opere, imprezios\u00ec i giardini e i grandi saloni.\nNel 1899 si spos\u00f2 con la Principessa Vittoria Eisner Von Eisenhof, che divenne la sua musa ispiratrice per vari lavori successivi.\nDa lei acquis\u00ec, secondo la consuetudine del tempo (gi\u00e0 ratificata coi Reali Dispacci del 4 e 24 Aprile 1828, e confermata poi dalle disposizioni del \"Regio Decreto 16 giugno 1927, n. 1091, che contiene norme integrative e dichiarative ai Regio Decreto 16 agosto 1926, n. 1489\"), il titolo di Principe Margravio, mantenuto fino alla morte (come disposto dall'Art. 3 del detto Decreto), e quello di Nobile di Eisenhof.\nDal ramo della famiglia Morani gli venne anche il titolo di Nobile dei Baroni di Gagliato.\nScolp\u00ec teste possenti, come quelle di \"Giosu\u00e8 Carducci\", di \"Francesco Crispi\" e \"Finali\". Modell\u00f2 busti: \"Fiorentino\", \"Teresa Ravaschieri\", \"Andrea Cefaly\", \"Di Rudin\u00ec\", \"Rattazzi\", e pi\u00f9 recentemente \"Gioacchino Toma\" e \"Rubens Santoro\".\nTra i monumenti da lui scolpiti si ricordano: quello al compositore e pianista Martucci a Capua, quello al politico e avvocato Pietro Rosano ad Aversa (1907), quello al musicista Domenico Cimarosa e quello ai \"Caduti della prima guerra mondiale\", sempre ad Aversa, quello al \"Cefaly\" nella villa catanzarese; quello a Umberto I di Savoia a Pizzo Calabro, a \"Gabriele Pepe\" a Campobasso, (1913), e infine all'austero ricordo di \"Arcoleo\" (1918) e i monumenti di guerra e d'arte sacra pi\u00f9 recenti a Reggio Calabria, a Sorrento, a Stefanaconi e a Polistena. Del 1897 \u00e8 il monumento al musicista Gaetano Donizetti conservato a fianco del teatro al bergamasco dedicato.\nJerace scolp\u00ec numerosi monumenti e sculture a Reggio Calabria, tra cui il \"Monumento ai caduti di tutte le guerre\", il \"pulpito marmoreo con le palme\" e le sculture di \"San Paolo\" e \"Santo Stefano di Nicea\" presso il Duomo, il \"Monumento a Giuseppe De Nava\", dove \u00e8 eternato il padre con lo squadro in mano nell'altorilievo frontale.\nScolp\u00ec due episodi storico-religiosi nel Duomo di Napoli; due bassorilievi in cui in uno \u00e8 raffigurato il \"Martirio di San Gennaro\", nell'altro \u00e8 raffigurato l'episodio del \"Miracolo delle Reliquie\" durante un'eruzione del Vesuvio.\nSempre a Napoli scolp\u00ec presso il Palazzo Reale di Napoli la statua di Vittorio Emanuele II di Savoia, e nel 1895, per il Conservatorio di San Pietro a Majella, la statua di Ludwig van Beethoven. Suo \u00e8 il monumento funebre a Mary Somerville, all'interno del cimitero acattolico di Santa Maria della Fede. Sue sono alcune statue sparse per la citt\u00e0, come quella del sindaco di Napoli Nicola Amore.\nJerace si espresse maggiormente nell'arte sacra e nell'arte allegorica, inizi\u00f2 come scultore con monumenti di arte funebre, ma l'opera pi\u00f9 nota dell'artista \u00e8 certamente la scultura presente al Vittoriano di Roma: \"L'azione\".\nNon tardarono ad arrivare anche riconoscimenti onorifici di prestigio: divenne Professore Onorario alle Accademie di Belle Arti di Milano, Bologna e Napoli; nel 1891 ricevette l'invito a far parte della commissione permanente di Belle Arti del ministero della Pubblica Istruzione, di cui divenne membro. Fu insignito del titolo di Grande Ufficiale dell'Ordine della Corona d'Italia, con decreto datato al 29 ottobre 1903 (pubblicazione: Gazzetta Ufficiale n.50, 1\u00ba marzo 1904), e pochi anni dopo di quello di Commendatore dell'Ordine dei Santi Maurizio e Lazzaro, con decreto datato al 13 agosto 1911 (pubblicazione: Gazzetta Ufficiale n.187, del 5 agosto 1912).\nFu un artista di dimensione internazionale, sue opere sono presenti all'estero in parecchie citt\u00e0. In Europa, a Madrid, a Londra, a Monaco di Baviera, ad Atene, ad Odessa, a Berlino, a Varsavia, a L'Aia e, fuori Europa, a Bombay.\nJerace, una famiglia di artisti.\nFortunato Jerace si \u00e8 sposato con Maria Rosa Morani dei Baroni di Gagliato, figlia di Francesco Morani, nato nel 1804 a Polistena. \u00c8 padre di cinque figli e due figlie: i pi\u00f9 conosciuti sono Francesco, Vincenzo e Gaetano; gli altri due figli sono Marino e Michelangelo. Marino, deputato al Parlamento, visse a Roma e poi ad Arcidosso (Grosseto). Michelangelo, Professore di scherma e ginnastica, istitu\u00ec la Educazione fisica nelle scuole della Capitale. Le figlie sono le sorelle Anna e Maria Stella.\n A tale geniale prole \u00e8 legata gran parte della storia artistica e culturale calabrese della met\u00e0 dell'Ottocento, la figlia di Fortunato, Maria Stella sposa Raffaele Longo di San Giorgio Morgeto, diede alla luce: Felice (musicista), e Fortunato (scultore).\nFrancesco e Vincenzo Jerace si formarono nell'Accademia di Belle Arti di Napoli. Gaetano, che studi\u00f2 pittura sotto la guida di Francesco Lojacono, ebbe un discreto successo soprattutto all'estero. A Michelangelo (quinto fratello), sono legati tantissimi studi e pubblicazioni sulla ginnastica e l'educazione fisica.\nIl 18 gennaio 1937, scomparso Francesco Jerace, all'et\u00e0 di 74 anni, nel suo testamento del 21 giugno 1926, non dimentica la casa paterna di Polistena: che la lascia a sua sorella Anna \"finch\u00e9 avr\u00e0 vita poi giudicher\u00e0 opportuno Mariarosa\" (figlia dello stesso Francesco).\nLa casa si trova sulla via Domenicani, a poca distanza della casa di Francesco Morani scultore e professore di stucchi e di architettura primogenito e fratello terzogenito pittore prima a Napoli e poi a Roma.\nMariarosa Jerace, Il 19 ottobre del 1964, scrive una lettera al sindaco dell'epoca, dicendo che dona la casa natale di Francesco Jerace. Il sindaco rispose disponibile all'accettazione che, per\u00f2, rinvi\u00f2 o addirittura dimentic\u00f2, tanto che, due anni dopo, e precisamente nel 1966, Maria Rosa, con atto notarile, don\u00f2 all'amministrazione provinciale di Catanzaro, n. 34 opere ed alcuni attrezzi di lavoro del padre Francesco. Nel trigesimo della morte di Francesco Jerace, allorquando Polistena gli tribut\u00f2 solenni e commosse onoranze, sulla facciata della casa natale di via Domenicani, fu sistemata la lapide marmorea, ancora visibile e in precarie condizioni, dettata dal commendatore Raffaele Valensise:\nIl monumento ai caduti di Polistena.\nIl monumento ai caduti della prima guerra mondiale, si trova al centro della Piazza del Popolo. La \"Bellona\", una vittoria alata bronzea su un cannone, posta su la roccia di pietra che fa da base, su delle lastre di marmo bianco, sono incisi i nomi dei 181 caduti nella prima guerra mondiale."}
{"id": "121157", "revid": "1442080", "url": "https://it.wikipedia.org/wiki?curid=121157", "title": "Harry Markowitz", "text": "Biografia.\nI suoi interessi, durante la giovent\u00f9 e l'adolescenza, non riguardavano l'economia bens\u00ec il baseball e il football. Inoltre, egli suonava il violino nell'orchestra della scuola ed amava leggere sia strisce comiche sia saggi legati all'astronomia e alla fisica.\nFu solo con la fine delle superiori e con la scelta dell'universit\u00e0, che per la prima volta Markowitz si mise a riflettere su quale facolt\u00e0 avrebbe potuto scegliere. Micro e macroeconomia sembravano materie adatte alle sue capacit\u00e0, ma il vero polo di attrazione si dimostr\u00f2 essere l'economia dell'incertezza proposta da John Von Neumann e Oskar Morgenstern e le teorie di Samuil Marshak sull'utilit\u00e0 attesa.\nAll'universit\u00e0 di Chicago ebbe come professore Marshak che lo introdusse poi nella \"Cowles Commission\", una commissione di piccole dimensioni ma che ha prodotto un elevato numero di Nobel e che ha influenzato gli studi sull'economia e sull'econometria.\nAll'inizio degli anni cinquanta, Markowitz aveva sviluppato la teoria del portafoglio che cercava il modo di ottimizzare la rendita degli investimenti. Gli economisti avevano compreso da tempo che era pi\u00f9 saggio diversificare il portafoglio, ma Markowitz mostr\u00f2 come misurare il rischio dei vari strumenti finanziari e come combinarli in un portafoglio per ottenere il rendimento massimo per un determinato rischio. L'idea di base per la teoria della frontiera dei portafogli gli venne leggendo l'opera \"Theory of Investment Value\" di John Burr Williams.\nNel 1952 Markowitz lasci\u00f2 l'universit\u00e0 di Chicago per andare a far parte della \"Rand Corporation\", \"think tank\" statunitense. Qui lavor\u00f2 a stretto contatto con Gorge Dantzig e da lui impar\u00f2 le tecniche di ottimizzazione che gli servirono per scrivere nel 1959 il suo libro \"Portfolio selection: efficient diversification of investments\". Fu grazie al pressante invito di James Tobin che scrisse questo libro dove rese nota la sua teoria, peraltro gi\u00e0 espressa in un articolo pubblicato nel 1952 \"Portfolio selection\".\nDal 1982 insegn\u00f2 al Baruch College dell'Universit\u00e0 di New York. Nel 1989 Markowitz vinse il John von Neumann Theory Prize per la teoria della ricerca operativa.\nNel 1990 condivise, insieme ai colleghi William F. Sharpe e Merton Miller, il premio Nobel per l'economia. Il loro contributo in realt\u00e0 diede l'avvio a quella che oggi noi conosciamo come economia finanziaria, un campo separato di studio."}
{"id": "121158", "revid": "124466492", "url": "https://it.wikipedia.org/wiki?curid=121158", "title": "Glossario chimico", "text": "Il presente glossario contiene termini usati nel campo della chimica.\nSe cerchi un elenco di tutte le voci riguardanti la chimica, consulta la .\nA.\nQualsiasi sostanza che sia in grado di legare a s\u00e9 specie chimiche e privarle di uno o pi\u00f9 elettroni. \nSecondo la teoria classica, qualsiasi composto in grado di rilasciare uno o pi\u00f9 protoni quando disciolto in una soluzione.\nReazione chimica in cui si lega tramite legame covalente una specie chimica (detta nucleofilo) ad un composto organico presentante legami \u03c0.\nRimozione di ioni di metalli alcalini dall'acqua, per diminuirne la durezza.\nProcesso in cui un materiale \"solido\" lega per via chimica o elettrostatica delle specie chimiche (atomi, molecole o ioni) di un composto fluido (gas o liquido) alla sua superficie.\nSoluzione in cui particelle di un solido o di un liquido sono disciolte in un gas.\nTasso di ioni di metalli alcalini presenti in cui una soluzione.\nReazione di addizione in cui vengono legate a molecole organiche altre molecole di idrocarburi a catena (addizione elettrofila).\nUna sostanza avente la medesima composizione chimica di un'altra ma con struttura cristallina diversa.\nDicesi di un composto chimico avente in alcune situazioni un comportamento acido ed in altre un comportamento basico.\nDetto anche ione negativo; specie chimica dotata di carica negativa.\nIl nome deriva dal fatto che se esposto a corrente elettrica, si dirige a gran velocit\u00e0 (migra) verso l'anodo.\nB.\nQualsiasi specie chimica in grado di cedere ad un'altra uno o pi\u00f9 elettroni.\nSecondo la teoria classica, qualsiasi composto in grado di rilasciare uno o pi\u00f9 ioni ossidrile quando disciolto in soluzione.\nUnit\u00e0 di misura (simbolo Bx) che indica la quantit\u00e0 di particelle di soluto solido in una soluzione liquida, espresso in grammi di soluto ogni cento di solvente.\n 1 Bx = 1/100 grammi di soluto in grammi di solvente.\nSale o anione derivato dall'acido butirrico, di formula CH3(CH2)2COO-.\nD.\nProcesso in cui una sostanza brucia (a velocit\u00e0 subsonica) e per conduttivit\u00e0 termica trasferisce parte del calore di reazione al resto delle particelle che la costituiscono, permettendo al processo di combustione di continuare.\nProcesso chimico in cui un composto organico perde atomi di idrogeno, favorendo la formazione di doppi legami nella molecola.\nAggiunta di sostanze denaturanti ad una prima sostanza pura in modo da renderla utilizzabile solo per determinati scopi ed inutilizzabile per altri.\nSuddivisione per via termica o chimica dei due filamenti nucleotidici che costituiscono la spirale del dsDNA.\nReazione chimica indotta in cui una proteina modifica la propria struttura spaziale, rendendo attivi o disattivando alcuni suoi gruppi funzionali, cosa che porta a reazioni secondarie come l'aggregazione delle proteine denaturate.\nF.\nPropriet\u00e0 di alcuni materiali di assorbire radiazione elettromagnietica ad una determinata lunghezza d'onda e di riemetterla a lunghezza d'onda maggiore.\nFenomeno radioattivo in cui l'elettrone di un atomo viene eccitato da un corpuscolo particellare, saltando in un orbitale a energia maggiore. Quando questo torna allo stato \"calmo\" emette luce, creando il caratteristico fenomeno di fluorescenza. \nAlterazione chimica dei resti di un organismo, il cui corpo non si decompone ma rimane parzialmente impresso all'interno di un minerale.\nFenomeno in cui una molecola, assorbendo radiazione elettromagnetica, si scinde."}
{"id": "121162", "revid": "1451528", "url": "https://it.wikipedia.org/wiki?curid=121162", "title": "Ghazni", "text": "Ghazni, in passato conosciuta come Ghazna o Ghazn\u012bn, \u00e8 una citt\u00e0 dell'Afghanistan, capoluogo dell'omonima provincia ed \u00e8 stata capitale dell'impero degli Yaminidi.\nStoria.\nIn riferimento al periodo pre-islamico resta solamente il santuario buddhistico di Tapa Sardar, portato alla luce da una spedizione archeologica italiana negli anni sessanta del Novecento. Dal punto di vista architettonico si distinguono due fasi ben distinte: nella prima prevalgono le costruzioni in schisto per ambienti aperti, mentre nella seconda prevalgono spazi chiusi costruiti con mattoni crudi. Per quanto riguarda le sculture del santuario, nel periodo antico prevale la terracotta e uno stile ellenistico, mentre in quello pi\u00f9 recente il materiale pi\u00f9 diffuso \u00e8 l'argilla e lo stile viene indotto da influssi indiani. Tra le singole opere emerge per importanza l'immagine della dea Durg\u0101 posta di fronte a un Buddha ingioiellato. Oltre al santuario, del periodo pre-islamico restano una buona quantit\u00e0 di monumenti religiosi dedicati al Buddha, i cosiddetti \"stupa\", tutti realizzati in argilla.\nGi\u00e0 nel VII secolo la citt\u00e0 venne occupata da truppe arabe provenienti dall'Iran, ma solamente nel 962 venne sottomessa per mano di Alp Tigin, al comando di un esercito samanida. La citt\u00e0 visse il suo momento di pi\u00f9 grande splendore dal 998 al 1030, quando divenne la capitale dell'impero fondato dalla dinastia dei Ghaznavidi, che si estendeva dalla Persia occidentale fino alla valle del Gange. In questo periodo la citt\u00e0 ospit\u00f2 importanti uomini di cultura e di scienze, come il poeta Firdusi e lo scienziato al-Biruni e venne impreziosita dalla costruzione di moschee, giardini e palazzi lussuosi.\nLa fortuna della citt\u00e0 and\u00f2 progressivamente declinando fino al saccheggio effettuato dai mongoli nel 1221.\nAttrazioni.\nGhazni \u00e8 conosciuta per i suoi minareti costruiti a pianta stellare. Sono del XII secolo, dovevano raggiungere un'altezza di circa sessanta metri, e costituiscono i resti della moschea di Bahramshah. Le pareti laterali sono decorate con disegni geometrici. Le parti superiori dei minareti sono state danneggiate o sono crollate.\nUn'altra perla della citt\u00e0 \u00e8 il palazzo di Mas'ud risalente al 1099, costruito in fango e mattone crudo, secondo schemi architettonici iranici. Tra le sale pi\u00f9 importanti vi sono quelle di preghiera e del trono, arricchite da decorazioni in mattone cotto con l'aggiunta di elementi in terracotta e di stucco, e pavimentazioni marmoree di influenza indiana."}
{"id": "121163", "revid": "354397", "url": "https://it.wikipedia.org/wiki?curid=121163", "title": "Metalli nobili", "text": ""}
{"id": "121169", "revid": "767487", "url": "https://it.wikipedia.org/wiki?curid=121169", "title": "Chi non salta bianco \u00e8", "text": "Chi non salta bianco \u00e8 (\"White Men Can't Jump\") \u00e8 un film statunitense del 1992 diretto da Ron Shelton.\nTrama.\nBilly Hoyle \u00e8 un talentuoso e giovane giocatore di pallacanestro che desidera sfondare nel mondo della NBA, ma dopo il suo fallito tentativo di entrare nel mondo del basket decide di dedicarsi alle truffe. Raggiunta la spiaggia di Venice Beach in California con l'intento di \"fregare\" qualche personaggio di alto livello del posto, conosce Sidney Deane, afroamericano, che ritiene di essere un grande giocatore. Billy propone in seguito una sfida al tiro da 3 punti, che vince sotto gli occhi attoniti dei giocatori abituali. Nel frattempo Gloria, la ragazza di Billy, \u00e8 intenta a studiare per partecipare un giorno a \"Jeopardy!\", un quiz televisivo. I due ragazzi hanno un grosso debito contratto con due malviventi, che hanno stabilito un ultimatum per saldarlo.\nQuasi come fosse un segno del destino, Sidney si presenta nella stanza di Billy e Gloria. Riconoscendo la grande capacit\u00e0 di gioco del bianco e con l'ausilio del pregiudizio razziale, secondo il quale i bianchi sono ritenuti scarsi nel basket, gli propone di fare societ\u00e0 per guadagnare un bel gruzzolo. Parte cos\u00ec una sequela di vittorie corrispondente a una eguale montagna di introiti. Arrivati per\u00f2 a scommettere la somma di 1700 dollari, Sydney, in combutta con gli avversari, perde deliberatamente per vendicarsi dell'oltraggio subito tempo prima e dare una lezione a Billy.\nGloria, ricevuta la notizia, fa una giusta scenata a Billy che, avendo perso tutti i loro risparmi, li mette in mezzo ad una strada e, peggio ancora, nelle mani dei malviventi. Billy viene quindi trascinato da Gloria a casa di Sidney per farsi ridare la somma. Gloria quindi parla con Rhonda, moglie di Sidney, ma ella le dice che non potr\u00e0 mai riavere i suoi soldi, proponendo per\u00f2 una soluzione che potrebbe accontentare entrambe le famiglie: partecipare ad un gran torneo di basket 2 contro 2.\nI due giocatori si presentano al torneo in questione, per il quale il premio \u00e8 di 5000 dollari. Billy si mette a insultare molti dei partecipanti, fra cui la coppia pi\u00f9 forte del torneo. In questo modo innervosisce a tal punto gli avversari che iniziano a sbagliare e perdono in finale contro di loro. Sidney per\u00f2 fa un appunto a Billy che, nonostante le possibilit\u00e0 avute in partita, non si \u00e8 mai prodotto in una schiacciata. Billy si infuria e propone di scommettere l'intera somma sul fatto che lui sappia o meno schiacciare. Ci\u00f2 che Billy diceva, ovvero che chi schiaccia \u00e8 pi\u00f9 propenso a far bella mostra di s\u00e9 piuttosto che giocare bene, si rivela tutto sommato una scusa, e perde i soldi. Non appena Gloria lo scopre, lascia Billy e va via da casa.\nPer riconquistare la sua amata, Billy si propone in una nuova scommessa: aiutato da Sydney, raggiunge il custode degli studi televisivi in cui si registra \"Jeopardy!\" e, mettendo a segno un tiro a uncino o gancio dalla met\u00e0 campo, permette a Gloria di partecipare al quiz. Gloria sbaraglia gli avversari e, quando rientra nel camerino, viene raggiunta da Billy che le suona una serenata con la chitarra. I due tornano insieme.\nA questo punto, Gloria racimola una gran quantit\u00e0 di denaro e i fuggiaschi riescono a saldare il loro debito e darsi alla bella vita. Sidney invece, viene derubato di tutto e, nonostante il lavoro redditizio nel campo della vendita di case, non pu\u00f2 risollevarsi dalla situazione in cui \u00e8 caduto. Va a cercare Billy per un aiuto. Billy per\u00f2 ha accettato di cercarsi un lavoro vero e smettere di accattonare soldi, come aveva promesso a Gloria. Quando quindi Sidney presenta all'amico la possibilit\u00e0 di un grossissimo premio nello sfidare due leggende nel basket, egli inizialmente declina. Poi per\u00f2, preso dalla smania del gioco, decide di accontentare Sidney \"assicurando\" la vittoria a Gloria. In una lunga partita contro \"The King\" e \"Duck Johnson\", i due vincono segnando il punto finale con uno spettacolare \"alley-oop\" creato da un passaggio alla cieca di Sidney e schiacciato da Billy.\nCon un gran gruzzolo in tasca, Billy rientra felicissimo nell'appartamento di Gloria che, per\u00f2, come promesso, se n'era andata. Sconsolato, Billy va in cerca di Sydney, al quale chiede un aiuto che non gli viene negato. I due inizieranno a lavorare insieme nell'impresa di Sidney."}
{"id": "121175", "revid": "446353", "url": "https://it.wikipedia.org/wiki?curid=121175", "title": "Alieno", "text": "La parola Alieno (dal latino \"alienus\" col vario significato di: \"\u00abappartenente ad altri, altrui; straniero; estraneo; avverso\u00bb\") assume diversi significati in funzione del contesto di riferimento. In generale indica una qualunque cosa o soggetto estraneo all'ambiente di riferimento."}
{"id": "121180", "revid": "31886", "url": "https://it.wikipedia.org/wiki?curid=121180", "title": "Frattura (meccanica)", "text": "La frattura (o rottura) in meccanica \u00e8 un fenomeno che si presenta a causa delle sollecitazioni agenti sul materiale e consiste, a livello macroscopico, nella disgregazione del materiale stesso (o oggetto) in frammenti minori.\nTale fenomeno \u00e8 caratterizzato dalla disgregazione dei legami chimici che tengono uniti e coesi gli atomi costituenti il materiale; tali legami vengono rotti per effetto di un'energia esterna fornita per esempio da una sollecitazione esterna troppo intensa.\nIn ciascun materiale, si distinguono diversi tipi di frattura: fragile, duttile, di fatica, per creep e cos\u00ec via, tutti fenomeni derivanti appunto dalla rottura pi\u00f9 o meno immediata dei legami interatomici del materiale.\nLa frattura pu\u00f2 avvenire anche con basse sollecitazioni agenti sia come frattura fragile sia come collasso per fatica. La frattura pu\u00f2 propagarsi lungo il bordo dei grani (cristalli di metallo) che compongono il materiale fratturato (\"frattura intergranulare\") o attraverso una frattura entro i grani stessi (\"frattura transgranulare\").\nMeccanismi di frattura.\nGeneralmente si distinguono due tipi di frattura:\nNei metalli.\nNei metalli e nelle leghe, a livello microscopico, i pi\u00f9 comuni meccanismi di frattura sono tre: frattura duttile, frattura fragile per clivaggio e frattura fragile intergranulare.\nFrattura duttile.\nUn materiale metallico soggetto a frattura duttile presenta, macroscopicamente, sulle superfici di frattura un aspetto fibroso. Questo aspetto \u00e8 dovuto alla presenza sulle superfici di micro-cavit\u00e0 chiamate \"dimples\".\nUsualmente, gli stadi che si osservano nella frattura duttile sono:\nNel caso di materiali metallici per uso tecnico, a causa della loro elevata resistenza, la fase di coalescenza dei microvuoti pu\u00f2 non avvenire. Il congiungimento delle cavit\u00e0 ha luogo per il cedimento lungo bande di taglio, indebolite dalla presenza delle microcavit\u00e0.\nFrattura fragile per clivaggio (di schianto).\nLa frattura per clivaggio (o \"frattura di schianto\") \u00e8 caratterizzata da una brusca rottura del materiale, causata da una impossibilit\u00e0 di quest'ultimo di deformarsi plasticamente.\nI materiali metallici, alle temperature di impiego comuni, difficilmente vanno incontro a frattura per clivaggio. Le condizioni che possono causare questo tipo di frattura sono le basse temperature, un alto grado di triassialit\u00e0 delle tensioni ed elevate velocit\u00e0 di applicazione della sollecitazione.\nIn generale la frattura per clivaggio \u00e8 transgranulare e si propaga lungo i piani atomici a pi\u00f9 bassa densit\u00e0 atomica, caratteristici del tipo di reticolo cristallino. Per i reticoli cubici a corpo centrato il suddetto piano \u00e8 l'100 mentre per gli esagonali compatti \u00e8 lo 0001.\nAll'inizio della frattura all'interno dello stesso grano possono crearsi pi\u00f9 piani di frattura paralleli che tendono successivamente a confluire in un unico piano. Ci\u00f2 crea i cosiddetti \"river patterns\" segni sulla superficie di frattura la cui direzione indica l'origine della frattura; la superficie di frattura risulta quindi composta da \"faccette\" lisce separate appunto dai \"river patterns\".\nNelle leghe polifasiche, la complessit\u00e0 della microstruttura fa s\u00ec che la frattura pur essendo transgranulare non avvenga su un unico tipo di piano cristallino, creando quindi faccette meno lisce e definite.\nFrattura fragile intergranulare.\nLa frattura intergranulare avviene per decoesione dei grani cristallini a livello del bordo grano. Essa \u00e8 associata ad una bassa tenacit\u00e0 a frattura del materiale e quindi una elevata fragilit\u00e0. Le superfici di frattura si presentano sfaccettate e brillanti.\nLa frattura intergranulare avviene quando i bordi grano, solitamente pi\u00f9 resistenti di grani stessi, sono indeboliti diventando inevitabilmente sede del cammino di frattura.\nLe principali cause della debolezza del bordo grano sono le seguenti:\nInfragilimento da idrogeno.\nNegli acciai la penetrazione nella matrice ferrosa degli atomi di idrogeno \u00e8 causa dell'infragilimento da idrogeno o EAC (\"Envirometal Assisted Cracking\") che determina la frattura fragile dell'acciaio.\nLa sensibilit\u00e0 a questo fenomeno \u00e8 tanto maggiore quanto maggiori sono le propriet\u00e0 meccaniche del materiale.\nTale fenomeno si presenta ad esempio nelle condotte in acciaio interrate e condotte sottomarine dotate di protezione catodica.\nInfatti in questo caso nella zona catodica dove normalmente vi \u00e8 una maggiore concentrazione di idrogeno a causa di una sovraprotezione vi pu\u00f2 essere la penetrazione di atomi idrogeno nell'acciaio.\nQuesta diffusione dipende anche dalla struttura microcristallina dell'acciaio.\nCause.\nLe cause sono varie, comunque i metalli con reticolo cristallino cubico a facce centrate (cfc) (es. Al e acciai inossidabili austenitici) non presentano frattura fragile anche a basse temperature (70 K), invece i materiali con reticolo cubico a corpo centrato (ccc) (es. acciai ferritici) presentano una temperatura di transizione, al di sotto della quale il comportamento passa da duttile a fragile. Questa temperatura, oltre che dalla composizione di lega, \u00e8 fortemente influenzata dai trattamenti termici subiti dall'acciaio nel corso della costruzione e pu\u00f2 essere influenzata anche da fenomeni esterni come la corrosione intergranulare o l'irraggiamento neutronico che subiscono gli acciai costituenti il recipiente reattore in impianti nucleari.\nSforzo alla frattura teorico.\nSe si analizza a livello atomico la frattura, si pu\u00f2 ragionevolmente pensare che essa avvenga in corrispondenza della rottura dei legami interatomici. Affinch\u00e9 i legami atomici vengano rotti deve essere applicato una sforzo di trazione, almeno pari alla sforzo coesivo dei suddetti legami.\nSi consideri un solo legame atomico con distanza di equilibrio formula_1 al quale viene applicata una forza formula_2 di trazione che tende ad aumentare la distanza interatomica formula_3.\nL'andamento della forza applicata in funzione dello spostamento interatomico pu\u00f2 essere in prima approssimazione rappresentata da met\u00e0 periodo di sinusoide (per semplicit\u00e0 consideriamo l'origine in formula_1)\ndove formula_6 \u00e8 la forza di coesione (che corrisponde alla forza massima), e formula_7 \u00e8 una opportuna costante.\nLa rigidezza del legame, calcolata come la derivata in formula_8 della forza applicata \u00e8\nMoltiplicando entrambi i termini della precedente equazione per il numero di legami per unit\u00e0 di area e per la distanza interatomica formula_1 si ricava:\nche risolta per formula_12 risulta:\ndove formula_12 \u00e8 lo sforzo di coesione e formula_15 \u00e8 il modulo elastico a trazione del materiale.\nSi pu\u00f2 calcolare inoltre l'energia di superficie come met\u00e0 dell'energia di frattura (poich\u00e9 due sono le superfici che si formano),\nCombinando quest'ultima con l'espressione precedente di formula_12 risulta\nPerch\u00e9 avvenga la frattura lo sforzo applicato deve essere maggiore o uguale allo sforzo coesivo e, se si approssima ragionevolmente la costante formula_7 a formula_1, si nota che formula_21. Ci\u00f2 per\u00f2 non concorda con quanto trovato sperimentalmente, in quanto gli sforzi di frattura misurati sperimentalmente sono in valore due o tre ordini di grandezza minori del modulo elastico.\nCi\u00f2 \u00e8 dovuto all'effetto dell'intrinseca presenza di difetti nei materiali, che viene studiato dalla meccanica della frattura."}
{"id": "121182", "revid": "8489", "url": "https://it.wikipedia.org/wiki?curid=121182", "title": "Meteoriti", "text": ""}
{"id": "121187", "revid": "1305772", "url": "https://it.wikipedia.org/wiki?curid=121187", "title": "Denaro (disambigua)", "text": ""}
{"id": "121189", "revid": "1543377", "url": "https://it.wikipedia.org/wiki?curid=121189", "title": "Neutronio", "text": "Il neutronio \u00e8 uno stato estremamente denso della materia, che si sviluppa in condizioni di pressione molto elevata, scoperto all'interno delle stelle di neutroni e attualmente ancora non ben conosciuto. \u00c8 un termine che non viene accettato nella letteratura astrofisica per ragioni che verranno di seguito chiarite, ma che \u00e8 stato usato con una certa frequenza nella fantascienza, per esempio in \"The Neutronium Alchemist\" di Peter F. Hamilton. Nonostante le condizioni di estrema instabilit\u00e0 del neutronio alle pressioni normali e la tremenda attrazione gravitazionale che questo stato della materia eserciterebbe intorno a s\u00e9, spesso gli autori e gli scrittori di fantascienza lo utilizzano nelle loro opere come componente di armature, materiale strutturale, ecc.\nOrigine.\nQuando in una stella massiva si forma un nucleo di ferro la cui massa supera il limite di Chandrasekhar, essa collassa e si trasforma in una supernova di tipo II. Il nucleo della stella collassata \u00e8 inizialmente composto da ferro sorretto dalla pressione di degenerazione degli elettroni, fintanto che la fusione nucleare cessa di produrre energia. A quel punto la densit\u00e0 e la pressione del nucleo superano la pressione di degenerazione degli elettroni e gli elettroni degli atomi di ferro vengono schiacciati all'interno dei loro nuclei dove si combinano con i protoni per formare neutroni e neutrini, secondo il seguente schema:\nelettrone + protone \u2192 neutrone + neutrino\nIl neutrino viene emesso dal nucleo e si lascia dietro il neutrone. La materia che rimane ha una densit\u00e0 di circa 1014 - 1015 grammi per cm\u00b3. Un cucchiaino di questa materia peserebbe 100 milioni di tonnellate ed \u00e8 chiamata neutronio.\nCaratteristiche.\nLa fisica di questa materia \u00e8 sconosciuta al punto che, nonostante il nome, non si \u00e8 ancora sicuri che l'interno di una stella di neutroni possa essere descritto come un \"mare di neutroni\". \u00c8 possibile che piuttosto che un mare di neutroni, l'interno della stella si presenti come un mare di quark o di iperoni pesanti. \u00c8 anche possibile che la materia della stella di neutroni subisca una serie di transizioni in cui la materia ha propriet\u00e0 totalmente differenti a seconda della sua densit\u00e0 e della sua temperatura. Inoltre \u00e8 ancora sconosciuto il comportamento della materia della stella se la pressione venisse improvvisamente ridotta. Per questo motivo il termine neutronio si riscontra raramente nella letteratura scientifica.\nTutte queste incertezze possono essere riassunte in un'equazione di stato che descrive la pressione della materia della stella di neutroni a una data temperatura e densit\u00e0. Il calcolo delle equazioni di stato sono un campo della fisica attivo e incerto. Spesso in letteratura gli studiosi si riferiscono a equazioni di stato \"dure\" (stiff) o \"morbide\" (soft); l'equazione di stato \"dura\" ha una pressione, a determinate temperatura e densit\u00e0, maggiore rispetto a quella \"soffice\".\nVi \u00e8 un limite oltre il quale una stella di neutroni non pu\u00f2 pi\u00f9 sopportare la pressione di degenerazione elettronica e collassa in un buco nero. Il limite preciso dipende dall'equazione di stato che viene usata ma \u00e8 stimato essere compreso tra 2 e 3 masse solari. Le equazioni di stato attuali sono pi\u00f9 \"morbide\" di quelle prese in considerazione negli anni '70 in cui il limite era compreso tra le 7 e le 8 masse solari.\nUn altro tipo di materia che potrebbe trovarsi all'interno di una stella di neutroni particolarmente massiva \u00e8 la materia oscura. \u00c8 possibile che nelle stelle di neutroni di grandezza varia si possano trovare varie forme differenti di materia."}
{"id": "121190", "revid": "767487", "url": "https://it.wikipedia.org/wiki?curid=121190", "title": "Radiostars", "text": "I Radiostars sono un gruppo musicale originario di Scandiano composto da Cesare Anceschi (batteria), Massimo Barbieri (chitarra e voce) e Davide Gambarelli (basso).\nBiografia.\nLa nascita del gruppo risale al 1995 anno nel quale viene anche pubblicato il primo singolo (\"You've got a spread\") stampato su 7\" e allegato alla rivista \"Urlo\". La musica del trio compare, nel corso dello stesso anno su diverse raccolte musicali italiane. Il primo album, dal titolo \"Dancing le Cibaou-Cibaou\" viene stampato il 6 giugno 1997 dall'etichetta italiana \"Asbury Park\". Il disco riceve consensi unanimi dalla stampa specializzata. All'uscita dell'album di esordio, fa seguito una serie di concerti su diversi palchi italiani. Il 20 settembre 1998 il trio si esibisce in un concerto di apertura al gruppo irlandese U2 di fronte ad una folla di oltre 100.000 persone.\nSempre nel 1998 un brano dei Radiostars viene incluso nella compilation \"A fist full of freebird\" prodotta dall'etichetta olandese Freebird Records.\nIl 16 marzo 1999 viene stampato il secondo album \"More traditional than you\" prodotto da Alessandro Gandino, dall'etichetta romana Vurt e dall'olandese Freebird. Il disco, distribuito in tutta Europa, ottiene ancora una volta il consenso della stampa specializzata.\nNel 2001 a seguito di una collaborazione con l'etichetta americana \"Shut Eye Records\", viene incluso il singolo \"Messa Metronic\" all'interno della compilation \"A low watt document\" che, in poche settimane vende oltre 15.000 copie.\nNel 2003 viene stampato il terzo album \"For what might have been\", prodotto da Kymotto Music.\nIl 1\u00ba giugno 2008 esce l'album Endless Morning preceduto di poche settimane dal singolo Vowels Poetry. Endless Morning \u00e8 prodotto dagli stessi Radiostars ed \u00e8 liberamente scaricabile dal sito web ufficiale del gruppo.\nNel 2010 i Radiostars hanno partecipato alla compilation \"A Different Story\" con il brano \"They Walked In Line\". La compilation vede coinvolti gruppi reggiani che reinterpretano alcuni brani dei Joy Division.\nNel 2008 esce l'album Endless morning preceduto dal singolo Vowels Petry, entrambi pubblicati con licenza Creative Commons."}
{"id": "121195", "revid": "599013", "url": "https://it.wikipedia.org/wiki?curid=121195", "title": "Catalisi", "text": "La catalisi (dal verbo greco \u03ba\u03b1\u03c4\u03b1\u03bb\u03cd\u03b5\u03b9\u03bd, che significa rompere, sciogliere) \u00e8 un fenomeno chimico attraverso il quale la velocit\u00e0 di una reazione chimica subisce delle variazioni per l'intervento di una sostanza (o una miscela di sostanze) detta catalizzatore, che non viene consumata dal procedere della reazione stessa.\nCon il termine catalisi si intende anche una branca della chimica, afferente in particolare alla chimica industriale, che studia sintesi, caratterizzazione, \"design\" e messa a punto di molecole adatte a coprire il ruolo di catalizzatori per il miglioramento o anche la messa in atto stessa delle pi\u00f9 svariate reazioni.\nPrincipi generali.\nIl principio generale della catalisi consiste nella variazione del meccanismo di reazione, e quindi dei vari \"salti\" (corrispondenti al valore dell'energia di attivazione) che i reagenti devono compiere per arrivare ai prodotti. L'effetto della catalisi \u00e8 di natura cinetica, e non termodinamica: l'azione del catalizzatore infatti modifica gli stadi intermedi di una reazione, ma non ne modifica gli stati finali. Questo significa che la catalisi non influisce sulla possibilit\u00e0 o meno che una reazione ha di svolgersi.\nNella maggioranza dei casi sfruttati nella pratica, la catalisi conduce a percorsi di reazione caratterizzati da una minore energia di attivazione totale, con un conseguente aumento della velocit\u00e0 di reazione; ci sono anche casi in cui l'intervento di un catalizzatore implica meccanismi che abbassano la velocit\u00e0: si parla in questo caso di catalisi negativa o inibizione (e il catalizzatore viene pi\u00f9 propriamente chiamato inibitore della reazione).\nIn base alla fase in cui si trova il catalizzatore, si hanno due tipi di catalisi:\nApplicazioni.\nUn esempio pratico di catalisi \u00e8 la marmitta catalitica. Nell'ambito della chimica industriale, il meccanismo della catalisi viene sfruttato in una moltitudine di processi chimici, tra cui la produzione di fibre sintetiche, di medicinali e di additivi alimentari.\nLa catalisi nei sistemi biologici.\nIn biochimica, l'azione di catalizzatore viene svolta dagli enzimi, che sono particolari proteine prodotte dalle cellule in maniera finemente regolata, a partire dai corrispettivi geni nel DNA. I reagenti che si legano all'enzima per reagire prendono il nome di \"substrato\". Gli enzimi sono altamente selettivi, ovvero grazie ad essi i reagenti seguono una sola reazione chimica tra le tante reazioni chimiche possibili.\nStoria.\nIl termine catalisi fu introdotto da Berz\u00e9lius nel 1836. Nel 1814 Kirchhoff riporta l'idrolisi dell'amido catalizzata dagli acidi, nel 1817 Humphry Davy scopre che l'introduzione di platino caldo in un miscuglio d'aria e di gas di citt\u00e0 scalda al calor bianco il metallo.\nNel 1824 Henry riporta l'avvelenamento di un catalizzatore: l'etilene inibisce la reazione tra idrogeno e ossigeno su platino. Nota allora un'ossidazione selettiva nella reazione tra l'ossigeno ed un miscuglio gassoso composto da idrogeno, monossido di carbonio e metano.\nNel 1845 William Robert Grove dimostra che un filamento di platino \u00e8 ugualmente un buon catalizzatore per la scomposizione dell'acqua in idrogeno e ossigeno. Nel 1871 Deacon sviluppa il processo di ossidazione dell'acido cloridrico, utilizzando un catalizzatore fatto con un mattone d'argilla impregnato di sale di rame. Nel 1877 Lemoine dimostra che la scomposizione dell'acido iodico in idrogeno raggiunge lo stesso punto di equilibrio a 350 \u00b0C anche se la reazione \u00e8 condotta senza catalizzatore (platino). Questa propriet\u00e0 \u00e8 confermata due anni pi\u00f9 tardi da Bertholet con l'esterificazione degli acidi organici e l'idrolisi degli acidi esteri, in cui l'equilibrio della reazione resta identico, che si usi o meno un catalizzatore.\nAll'inizio del XX secolo Wilhelm Normann realizza l'idrogenazione dell'acido oleico (acido cis-9-ottadecenoico, C17H33COOH) liquido in acido stearico (acido ottadecanoico, C17H35COOH) solido su nichel finemente suddiviso. Questo processo di idrogenazione \u00e8 ancora utilizzata in numerosi settori (alimentazione, farmacia, saponifici, profumeria, vernici, ecc.) ed il nichel resta il catalizzatore principale per applicazioni di questo genere.\nLa sintesi dell'ammoniaca (NH3) a partire dall'azoto e dall'idrogeno \u00e8 stata svolta da Fritz Haber per mezzo di un apparecchio ad alta pressione ed in presenza di Fe3O4 polverizzato. L'ammoniaca pu\u00f2 essere ossidata in ossidi di azoto per ossidazione su platino e fungere da materia prima per la produzione di acido nitrico (HNO3).\nNel 1923 BASF produce metanolo a partire da monossido di carbonio e idrogeno su un catalizzatore a base di ossido di zinco e ossido di cromo. Nello stesso periodo il metodo Fischer-Tropsch permette di ottenere alcani, alcheni e alcoli a partire da monossido di carbonio e idrogeno, per mezzo di un catalizzatore a base di ferro e di cobalto.\nL'ossidazione catalitica del diossido di zolfo in triossido di zolfo su ossido di vanadio (V) (V2O5) permette la sintesi su grande scala dell'acido solforico.\nAlla fine degli anni trenta, compare il cracking catalitico, che offre la possibilit\u00e0 di rompere i legami C-C. Il metodo Houdry utilizza un catalizzatore a base di argilla di tipo montmorillonite trattata con acidi e permette di rompere le grandi molecole del petrolio, tipicamente contenute nel gasolio, nelle pi\u00f9 piccole molecole che formano la benzina. Durante lo stesso decennio l'ossidazione selettiva dell'etilene in ossido di etilene su un catalizzatore a base di argento \u00e8 messa a punto, sviluppata e commercializzata dalla Union Carbide. Tutti questi metodi permettono di avere accesso su scala industriale a prodotti di base della chimica, aprendo cos\u00ec la via allo sviluppo della chimica di base e della chimica fine.\nI progressi degli anni '30 relativi alla catalisi stimolarono lo sviluppo della sintesi chimica per produzioni sempre pi\u00f9 differenziate. La polimerizzazione si svilupp\u00f2 utilizzando le molecole di base prodotte dai processi visti in precedenza.\nNegli anni cinquanta vengono sintetizzati il polietilene, il polipropilene, e il polibutadiene grazie ai catalizzatori di Ziegler-Natta, a base di organometallica. \nNell'industria petrolifera si afferma l'idrodesolforazione su catalizzatori a base di solfuro di cobalto e di molibdeno.\nGli anni sessanta segnano la comparsa delle zeoliti di sintesi attive e selettive per l'isomerizzazione degli alcani. Questi materiali divengono oggetto di studi intensi per le loro propriet\u00e0 catalitiche ed i ricercatori mettono a punto numerose zeoliti adeguate alle reazioni da catalizzare ma anche alla forma delle molecole di substrato, grazie al controllo della dimensione dei siti catalitici.\nLe reazioni messe in campo conducono a molecole sempre pi\u00f9 diverse:\nIl decennio '70 vede nascere la marmitta catalitica a base di platino, rodio e palladio. \u00c8 in quest'epoca che si sviluppa su scala industriale la catalisi enzimatica, permettendo lo sviluppo delle penicilline semisintetiche e l'isomerizzazione del glucosio in fruttosio. Un metodo di studio della catalisi enzimatica \u00e8 quello descritto nel modello di Michaelis-Menten.\nGli sforzi intrapresi in occasione della scoperta delle zeoliti sintetiche si traducono su scala industriale negli anni ottanta: il metodo \"methanol to gasoline\" (o MTG, in italiano: \"da metanolo a benzina\") permette di produrre benzina a partire dal metanolo grazie ad una zeolite H-ZSM5.\nSono stati intrapresi significativi sforzi di ricerca per la conversione catalitica di risorse biogeniche e CO2 in combustibili liquidi e gassosi.\nLa chimica fine non \u00e8 esente da questi sviluppi; un esempio \u00e8 la sintesi della vitamina K4 per mezzo di un catalizzatore a base di platino."}
{"id": "121197", "revid": "9", "url": "https://it.wikipedia.org/wiki?curid=121197", "title": "Catalizzatori", "text": ""}
{"id": "121198", "revid": "124250613", "url": "https://it.wikipedia.org/wiki?curid=121198", "title": "Ferromagnetismo", "text": "Il ferromagnetismo \u00e8 la propriet\u00e0 di alcuni materiali, detti materiali ferromagnetici, di magnetizzarsi molto intensamente sotto l'azione di un campo magnetico esterno e di restare a lungo magnetizzati quando il campo si annulla, diventando cos\u00ec magneti. Questa propriet\u00e0 si mantiene solo al di sotto di una certa temperatura, detta temperatura di Curie, al di sopra della quale il materiale si comporta come un materiale paramagnetico. Per il ferro, ad esempio, questa temperatura \u00e8 di circa 770\u00a0\u00b0C.\nNei materiali ferromagnetici la permeabilit\u00e0 magnetica relativa del materiale non \u00e8 costante al variare dei campi, come invece avviene nei materiali diamagnetici e nei materiali paramagnetici: la relazione tra il campo di induzione magnetica ed il campo magnetico non \u00e8 quindi lineare, e nemmeno univoca. Il metodo di trovare le relazioni tra questi vettori \u00e8 un metodo grafico e la legge seguita dall'andamento del campo magnetico segue il ciclo di isteresi.\nSono materiali ferromagnetici il ferro, il cobalto, il nichel, numerosi metalli di transizione e le loro rispettive leghe.\nCiclo di isteresi.\nI materiali ferromagnetici sono caratterizzati da un particolare andamento formula_1 del campo magnetico in funzione del vettore di induzione magnetica. La relazione che li lega \u00e8 scalare in un materiale isotropo, dal momento che in tal caso i campi assumono la medesima direzione (ma non necessariamente lo stesso verso). La rappresentazione grafica di tale funzione \u00e8 detta \"ciclo di isteresi\".\nA partire dal momento in cui i campi sono nulli, e dunque \u00e8 nulla la magnetizzazione del materiale, il campo magnetico aumenta seguendo la curva formula_2, detta \"curva di prima magnetizzazione\", fino al valore massimo di formula_3 in cui formula_4 aumenta proporzionalmente a formula_5. In tali condizioni formula_6 raggiunge il suo valore massimo, detto \"valore di saturazione\".\nDiminuendo la corrente, diminuisce di conseguenza formula_7, senza tuttavia ripercorrere la stessa curva, ma la curva formula_8. Per formula_9 risulta quindi che il campo magnetico non ritorna ad avere un valore nullo, ma acquista un'intensit\u00e0 pari a formula_10. Tale valore \u00e8 detto \"magnetizzazione residua\":\nIl materiale mantiene quindi una propriet\u00e0 magnetica anche senza la presenza di un campo magnetico esterno.\nInvertendo la corrente, inoltre, formula_7 e formula_6 diventano negativi, e quando il campo magnetico \u00e8 nullo si ha formula_14. Tale valore \u00e8 detto \"campo coercitivo\".\nInfine, diminuendo ulteriormente formula_7, anche formula_4 diventa negativo fino al valore formula_17 in cui di nuovo i campi sono proporzionali e la magnetizzazione arriva al minimo assoluto. Ricominciando ad aumentare formula_7, si ha il ciclo chiuso.\nLa permeabilit\u00e0 magnetica in un dato punto della curva:\n\u00e8 pertanto determinabile a partire dalla relazione fra i campi, specificando a quale curva del ciclo di isteresi appartiene. Tale grandezza dipende quindi dalla \"storia\" del materiale, e perde sostanzialmente di significato nella caratterizzazione del materiale. Ogni materiale ferromagnetico segue il ciclo di isteresi: per cicli che via via sono pi\u00f9 stretti il ciclo di isteresi si restringe via via fino a ritornare a zero. Questo significa che \u00e8 possibile \"smagnetizzare\" il materiale ferromagnetico e riportarlo alla condizione iniziale in cui formula_20.\nMetodo di misura dei campi.\nIl metodo descritto dal ciclo di isteresi \u00e8 quello di misurare il campo di induzione magnetica formula_4 in funzione del campo magnetico formula_7. Si consideri un anello di materiale ferromagnetico di sezione formula_23 e raggio formula_24 costanti, avvolto da formula_25 spire percorse da corrente continua formula_26. In questa situazione i campi sono circolari entro l'anello e sono trascurabili al di fuori di esso. In questo modo si calcola il valore di formula_7 tramite il teorema di Ampere:\ne, poich\u00e9 l'anello \u00e8 assimilabile ad una circonferenza, l'integrale risulta:\nda cui:\nNota la permeabilit\u00e0 magnetica relativa del materiale formula_31, \u00e8 possibile calcolare il campo di induzione magnetica:\nQuesto sistema \u00e8 quello che si usa in pratica per misurare i due campi, al variare dell'intensit\u00e0 di corrente, dal momento che:\nUna volta misurati formula_7 e formula_4 si pu\u00f2 trovare il valore corrispondente di formula_6:\nAttraverso tale procedura \u00e8 possibile ricavare sperimentalmente la curva di magnetizzazione, ovvero l'andamento del campo magnetico in funzione del vettore di induzione magnetica, e dunque il ciclo di isteresi.\nLegge di Curie-Weiss.\nPierre Curie fu il primo a scoprire che esiste una temperatura critica per ogni materiale ferromagnetico al di sopra della quale il materiale si comporta come paramagnetico. La suscettivit\u00e0 magnetica segue la legge di Curie-Weiss:\ndove formula_39 \u00e8 una costante caratteristica del materiale, formula_40 \u00e8 la densit\u00e0 e formula_41 la temperatura di Curie in kelvin.\nModelli teorici.\nIl ferromagnetismo rappresenta uno dei principali problemi aperti della fisica dello stato solido, anche se esistono essenzialmente due modelli teorici che riescono a descriverlo: il modello di Ising e il modello di Weiss, basati entrambi sull'Hamiltoniana di Heisenberg, che tuttavia utilizzano grosse approssimazioni.\nHamiltoniana di Heisenberg.\nL'Hamiltoniana per una coppia di elettroni appartenenti ad atomi vicini \u00e8:\ndove formula_43 e formula_44 sono le hamiltoniane dei singoli elettroni, e formula_45 l'interazione fra i due.\nPer il Principio di Pauli, la funzione d'onda complessiva deve essere antisimmetrica, e quindi vi sono due possibilit\u00e0:\noppure\ndove il pedice formula_23 o formula_49 sta ad indicare una funzione antisimmetrica/simmetrica, formula_50 indica le funzioni d'onda spaziali e formula_51 indica le funzioni d'onda di spin.\nLe funzioni d'onda di spin per una coppia di elettroni sono:\nLe funzioni d'onda \"spaziali\" sono:\nEffettuando il calcolo perturbativo su queste funzioni d'onda si ottiene:\nDove formula_57 \u00e8 l'integrale di scambio. L'hamiltoniana separa quindi gli stati con spin diverso, e per questo motivo Werner Karl Heisenberg trov\u00f2 un operatore che distinguesse gli stati con spin diverso e che potesse quindi descrivere la precedente interazione. Tale operatore \u00e8:\nDa cui l'Hamiltoniana di Heisenberg:\nModello di Weiss.\nIl modello di Weiss propone di generalizzare la hamiltoniana di Heisenberg per un sistema con pi\u00f9 elettroni utilizzando una approssimazione di campo medio: un elettrone risente di un'interazione dovuta alla media del campo generato dagli altri elettroni.\nL'hamiltoniana del sistema diventa quindi:\ndove si \u00e8 posto formula_62 rispettivamente il fattore giromagnetico e il magnetone di Bohr.\nSostituendo il momento magnetico:\ned il vettore magnetizzazione:\nsi ha:\nQuindi, in definitiva:\nSi nota l'analogia con il paramagnetismo di Langevin, in cui si fa lo stesso studio a patto di sostituire il campo magnetico con un campo magnetico efficace dato da:\nEsiste quindi una temperatura critica di Curie:\nal di sotto della quale si manifestano gli effetti del ferromagnetismo. Le quantit\u00e0 formula_69 e formula_70 sono l'autovalore dello spin e la costante di Boltzmann, mentre formula_71 \u00e8 dato da:"}
{"id": "121200", "revid": "466539", "url": "https://it.wikipedia.org/wiki?curid=121200", "title": "Panta rhei", "text": "P\u00e1nta rhe\u00ee o Panta rei (, \"tutto scorre\") \u00e8 un celebre aforisma attribuito a Eraclito (ma in realt\u00e0 mai esplicitamente formulato in ci\u00f2 che dei suoi scritti conosciamo) con cui la tradizione filosofica successiva ha voluto identificare sinteticamente il pensiero di Eraclito riguardo al tema del divenire, in contrapposizione con la filosofia dell'essere propria di Parmenide.\nInterpretazione.\nLa fonte principale di questa attribuzione risalirebbe a Platone, che nel suo \"Cratilo\" scrive: \u00abDice Eraclito \"che tutto si muove e nulla sta fermo\" e confrontando gli esseri alla corrente di un fiume, dice che \"non potresti entrare due volte nello stesso fiume\"\u00bb. Il riferimento \u00e8 al frammento 91 D.-K. del trattato \"Sulla natura\", dove si pu\u00f2 constatare che l'espressione \"tutto scorre\" non \u00e8 presente:\nIn questo frammento Eraclito sottolinea come l'uomo non possa mai fare la stessa esperienza per due volte, giacch\u00e9 ogni ente, nella sua realt\u00e0 apparente, \u00e8 sottoposto alla legge inesorabile del mutamento. Altrove tuttavia Eraclito sottolinea che v'\u00e8 un Logos, sottostante a questo continuo mutare, un'armonia profonda che governa in modo oscuro e inconoscibile la perenne dialettica fra contrari, che provoca il divenire perpetuo degli enti sensibili. Il discepolo di Eraclito, Cratilo, estremizzer\u00e0 poi il pensiero del suo maestro, sostenendo che non solo non ci si pu\u00f2 bagnare due volte nello stesso fiume, ma neppure una volta sola."}
{"id": "121201", "revid": "125853566", "url": "https://it.wikipedia.org/wiki?curid=121201", "title": "Medaglia d'oro al valor militare", "text": "La medaglia d'oro al valor militare (M.O.V.M.) \u00e8 il massimo riconoscimento italiano al valore militare. Fu istituita dal re Vittorio Amedeo III di Savoia il 21 maggio 1793. Viene assegnata per \u00abper esaltare gli atti di eroismo militare, segnalando come degni di pubblico onore gli autori di essi e suscitando, ad un tempo, lo spirito di emulazione negli appartenenti alle forze militari\u00bb. Ad oggi risultano 2606 conferimenti di medaglie d'oro al valor militare, la maggioranza dei quali corrispondenti a fatti d'arme avvenuti durante la seconda guerra mondiale.\nDescrizione.\nIstituita da Vittorio Amedeo III \"per ufficiali inferiori e soldati che avevano fatto azioni di segnalato valore in guerra\" recava, nel dritto, il profilo del re e, nel verso, un trofeo di bandiere e la scritta \"al valore\". Vittorio Emanuele I la soppresse per sostituirla il 14 agosto 1815 con l'Ordine militare di Savoia.\nTocc\u00f2 a Carlo Alberto di Savoia ripristinarla, con regio biglietto del 26 marzo 1833, e anzi di aggiungervi la medaglia d'argento e la menzione onorevole al valor militare (menzioni onorevole che verranno automaticamente convertite in medaglie di bronzo al valor militare quando quest'ultimo sar\u00e0 creato nel 1887).\nLe caratteristiche: sul dritto, lo scudo sabaudo con rami d'alloro, la corona reale e la scritta \u00abal valor militare\u00bb; sul rovescio due rami di alloro che racchiudevano il nome del decorato, il luogo e la data dell'azione.\nVittorio Emanuele III di Savoia, con regio decreto n. 1423 del 4 novembre 1932, eman\u00f2 le nuove disposizioni per la concessione delle medaglie unitamente alla croce di guerra al valor militare.\nDurante la seconda guerra mondiale la neocostituita Repubblica Sociale Italiana, nell'arco temporale 1943-1945 successivo all'armistizio di Cassibile, adott\u00f2 un riconoscimento governativo analogo a quello vigente all'epoca nel Regno d'Italia e recante l'effigie del gladio in luogo delle insegne regie; tale riconoscimento non fu mai legalmente riconosciuto dal Regno stesso, n\u00e9 successivamente dalla Repubblica italiana.\nDalla proclamazione della Repubblica, il 2 giugno 1946, lo scudo sabaudo \u00e8 stato sostituito dall'emblema della Repubblica Italiana.\nAi sensi della normativa attuale (D. Lgs. 15 marzo 2010, n. 66) la medaglia d'oro al valor militare pu\u00f2 essere concessa \u00ab [...] \"a coloro i quali, per compiere un atto di ardimento che avrebbe potuto omettersi senza mancare al dovere e all'onore, hanno affrontato scientemente, con insigne coraggio e con felice iniziativa, un grave e manifesto rischio personale in imprese belliche. La concessione\" [...] \"ha luogo solo se l'atto compiuto \u00e8 tale da poter costituire, sotto ogni aspetto, un esempio degno di essere imitato\" [...]\u00bb (art. 1412). \u00ab\"Le medaglie d'oro\" [...] \"possono essere concesse anche per imprese di carattere militare compiute in tempo di pace, se in esse ricorrono le caratteristiche di cui all'articolo 1412.\"\u00bb (art. 1413).\nConferimenti pi\u00f9 significativi.\nSe non altrimenti indicato, le date indicate si riferiscono alla data dell'evento per cui la medaglia \u00e8 stata conferita.\nPrimi e ultimi conferimenti.\nI primi conferimenti sono stati:\nI conferimenti pi\u00f9 recenti sono stati:\nI pi\u00f9 giovani e i pi\u00f9 anziani.\nLa persona pi\u00f9 giovane a essere stata insignita della decorazione fu:\nLa persona pi\u00f9 anziana a essere insignita della decorazione fu:\nConferimenti multipli.\nNella storia di questa decorazione sono stati solamente sette i militari che ne sono stati insigniti pi\u00f9 di una volta a titolo individuale:\nA essi si aggiungono venticinque conferimenti multipli \"alla bandiera\" di unit\u00e0 militari.:\nCitt\u00e0 decorata due volte:\nIl maggior numero di conferimenti individuali per un singolo fatto d'arme si riferisce alla \"Operazione Malta 2\" del 25-26 luglio 1941, con otto conferimenti alla memoria e uno a vivente.\nIl maggior numero di conferimenti individuali relativi a un singolo evento non di combattimento si riferisce all'Eccidio di Kindu dell'11-12 novembre 1961, con tredici conferimenti, tutti alla memoria.\nIl maggior numero di conferimenti alla bandiera relativi a un singolo fatto d'arme si riferisce alla Seconda battaglia di El Alamein del 23 ottobre - 3 novembre 1942, con otto conferimenti.\nIl maggior numero di conferimenti individuali tra gli appartenenti a una singola unit\u00e0 si riferisce alla X\u00aa Flottiglia MAS della Regia Marina tra il 1941 e il 1943, con 31 conferimenti.\nDecorati stranieri.\nQuattordici cittadini stranieri sono stati decorati di Medaglia d'oro al Valore Militare per atti di eroismo:\nA questi si aggiungono due conferimenti \"alla bandiera\" di unit\u00e0 straniere:\nAltri cinque conferimenti a statisti ed alti ufficiali stranieri furono legati a considerazioni di alleanza:\nInoltre quattro MOVM vennero conferite a militari del Regno d'Albania in unione dinastica con il Regno d'Italia e due a graduati appartenenti alle Forze armate dell'Africa Orientale Italiana, quindi soggetti all'autorit\u00e0 italiana ma non in possesso della piena cittadinanza:\nUna MOVM del tutto atipica venne conferita nel 1860 ad un militare italiano, per conversione della analoga Goldene Ehren-Denkm\u00fcnze f\u00fcr Tapferkeit austriaca conferitagli quando egli era ancora suddito austriaco e prestava servizio nella \u00d6sterreichisch-Venezianische Kriegsmarine:"}
{"id": "121202", "revid": "111433", "url": "https://it.wikipedia.org/wiki?curid=121202", "title": "DjVu", "text": "DjVu (pronuncia francese ) \u00e8 una tecnologia sviluppata alla fine degli anni novanta da un gruppo di ricercatori dei laboratori della AT&amp;T con l'obiettivo di rendere possibile la realizzazione di raccolte digitali di documenti ad alta qualit\u00e0 a colori.\nLa compressione delle immagini.\nLa maggior parte delle informazioni prodotte prima del XXI secolo \u00e8 ancora conservata su carta: libri, quotidiani, riviste, cataloghi, manuali e documenti antichi costituiscono un patrimonio per gli istituti e le societ\u00e0 che li hanno prodotti o li conservano. Solo una minima parte \u00e8 disponibile in rete.\nDigitalizzare e pubblicare documenti ad alta qualit\u00e0 sul Web \u00e8 stata da sempre considerata una sfida complessa. Questo perch\u00e9 le immagini, alla risoluzione necessaria per assicurare la massima leggibilit\u00e0, hanno una dimensione tale da allungare spesso i tempi di accesso. Abbassare la risoluzione per ridurre i tempi di scaricamento significa diminuire la qualit\u00e0.\nI formati immagine standard quali JPEG, GIF e PNG producono file relativamente pesanti se salvati alla risoluzione necessaria a garantire la leggibilit\u00e0.\nUna tecnologia di nuova generazione.\nDjVu \u00e8 una tecnologia di compressione dell'immagine, un formato file e una piattaforma per la distribuzione via rete di documenti. Si fonda sul modello MRC, uno standard promosso dall'Unione internazionale delle telecomunicazioni, che propone la segmentazione dell'immagine in livelli, ciascuno dei quali viene compresso con algoritmi specifici. Separando gli elementi di sfondo, la texture della carta e le foto, e comprimendoli con un algoritmo di tipo wavelet (lo stesso alla base del formato JPEG 2000), Djvu pu\u00f2 garantire un'elevata risoluzione del livello del testo.\nCon questa tecnica si possono ottenere file molto \"leggeri\", veloci da visualizzare anche su computer di vecchia generazione.\nLe informazioni, fino ad oggi legate ai supporti cartacei, possono ora essere rese disponibili ad un pubblico molto pi\u00f9 ampio. Istituti di ricerca, biblioteche, agenzie governative, societ\u00e0 possono dare accesso ai loro archivi via rete senza pi\u00f9 preoccuparsi dei limiti di banda.\nLe prestazioni.\nIl formato DjVu \u00e8 in grado di ottenere fattori di compressione, su documenti a colori, dalle cinque alle dieci volte migliori rispetto ad altri formati concorrenti quali JPEG e GIF e, su documenti in bianco e nero, fattori dalle tre alle otto volte migliori rispetto al formato TIFF G4. Documenti digitalizzati a 400 ppi in full-color, dalla dimensione originale di 36 MB, possono essere compressi in file dal peso compreso tra i 30 e i 100 kB (rapporti tra 1:300 e 1:1000). Questi elevati fattori di compressione rendono i documenti DjVu realmente utilizzabili sul Web rispettando la dimensione di una tipica pagina HTML (circa 50 kB).\nLa compressione DjVu pu\u00f2 essere anche applicata ai documenti nati in digitale come quelli nei formati Postscript (.ps) o PDF. In questo caso la dimensione dei file \u00e8 compresa tra i 15 e i 20 kB per pagina A4 alla risoluzione di 300 ppi.\nUn sistema di visualizzazione efficiente.\nPer visualizzare i documenti DjVu \u00e8 disponibile un'efficiente applicazione di tipo plug-in. Il modulo, disponibile per i principali browser (MS Explorer, Netscape, Mozilla, ecc.) e piattaforme (Windows, Macintosh, Unix-Linux), mette a disposizione strumenti evoluti di gestione dell'immagine come il panning, lo zoom, la rotazione, la visualizzazione del livello del testo separato dallo sfondo, ecc.\nUn sistema di decompressione \"al volo\" permette di visualizzare con solo 2 MB di RAM immagini che normalmente richiederebbero 25 MB di memoria. Il formato consente inoltre la visione progressiva del documento: l'utente ottiene subito una prima versione, la cui qualit\u00e0 migliora progressivamente al caricamento di successivi blocchi di dati. A titolo di esempio il testo di una pagina di una rivista compare a video in solo tre secondi con connessione via modem a 56 kb/s. Nei successivi sei secondi compaiono le fotografie e la texture di sfondo e infine vengono scaricati i dati che completano la versione ad alta qualit\u00e0 della pagina.\n\u00c8 stato sviluppato, nell'ambito di un progetto open source ufficiale, un applet Java per accedere ai file in formato DjVu senza installare sul PC alcuna applicazione.\nSono inoltre disponibili diverse applicazioni prodotte da terze parti quasi tutte gratuite.\nUn formato aperto e standard.\nDjVu \u00e8 un formato aperto. Le specifiche, cos\u00ec come il codice sorgente del sistema di visualizzazione (decoder) e parte del codice del sistema di compressione (encoder), sono liberamente disponibili per gli sviluppatori grazie al progetto DjVuLibre.\nDjVu \u00e8 inoltre un formato standard: \u00e8 stato infatti inserito ufficialmente (nel dicembre 2006) tra i formati descritti dalla nuova versione del set di metadati dello standard Z39.87 detto anche \"Data Dictionary-Technical Metadata for Digital Still Images\", promosso dal NISO e dall'ANSI. Lo standard Z39.87 \u00e8 richiamato ed utilizzato da diversi framework di metadati come il METS.\nIn Italia lo schema di metadati MAG (a partire dalla versione 2.0), in attesa di recepire la nuova versione dello schema NISO-Data Dictionary, ha gi\u00e0 inserito il formato DjVu tra i tipi di formati immagine standard utilizzabili nei progetti di digitalizzazione.\nCommercializzazione.\nDal 2009 la societ\u00e0 Caminova \u00e8 responsabile dello sviluppo e della distribuzione dei prodotti commerciali basati sulla tecnologia DjVu su licenza di Celartem, Inc che detiene i diritti sul marchio."}
{"id": "121203", "revid": "1825453", "url": "https://it.wikipedia.org/wiki?curid=121203", "title": "Foot-Ball Club Saronno 1910", "text": "LA.S.D. Foot-Ball Club Saronno 1910 (comunemente nota come F.B.C. Saronno o pi\u00f9 semplicemente Saronno) \u00e8 una societ\u00e0 calcistica italiana con sede nella citt\u00e0 di Saronno (VA). \nCostituita nel 2015, si propone quale continuatrice della tradizione sportiva iniziata nel 1910 con la nascita del \"Circolo Sportivo Saronnese\" (poi \"Saronno Foot-Ball Club\") e successivamente transitata attraverso vari soggetti societari, ultimo dei quali l\"Associazione Sportiva Saronno F.B.C. 1910\", trasferitosi a Gallarate nel 2010.\nDal punto di vista storico il Saronno vanta quale maggior successo tre partecipazioni alla Prima Categoria (all'epoca massima serie del calcio italiano) tra il 1919 e il 1922, senza tuttavia aver mai superato i gironi di qualificazione regionali; non \u00e8 invece mai riuscito a prendere parte alla Serie A o alla Serie B a girone unico. Dal secondo dopoguerra ha militato stabilmente tra la terza serie e le categorie dilettantistiche.\nNella stagione 2019-2020 milita nel campionato lombardo di Promozione, sesto livello della piramide calcistica italiana.\nStoria.\nDagli albori agli anni 1980.\nIl club venne fondato il 15 marzo 1910 con la denominazione \"Circolo Sportivo Saronnese\"; primo presidente fu Gaetano Gianetti, imprenditore saronnese impegnato nel commercio dell'acciaio, che acquist\u00f2 in Inghilterra (probabilmente nella citt\u00e0 di Sheffield) le prime maglie da gioco biancocelesti, unitamente a scarpette e palloni.\nI giocatori erano inizialmente perlopi\u00f9 studenti del locale Collegio Arcivescovile Castelli, unitamente a lavoratori che si dedicavano alla pratica sportiva nel tempo libero: le prime attivit\u00e0 del club consistettero nella disputa di partite amichevoli contro altre squadre provenienti dalle citt\u00e0 limitrofe di Busto Arsizio, Legnano, Monza, Gallarate, Varese, Como e Milano.\nDopo circa un paio d'anni di esistenza, il Circolo present\u00f2 domanda d'iscrizione ai campionati del Comitato Regionale Lombardo della FIGC, il quale pose come condizione all'ammissione del club la dotazione di un terreno casalingo recintato misurante almeno 90x50 m, che fu pertanto costruito di fronte alla locale scuola delle Orsoline, in via San Giuseppe.\nA partire dal 1912, il club pot\u00e9 quindi disputare le sue prime competizioni ufficiali, debuttando nel campionato lombardo di Terza Categoria e riuscendo, nel giro di meno di dieci anni, ad accedere alla Prima Categoria nazionale (all'epoca massimo livello del calcio italiano). Tra i risultati di maggior rilievo del tempo si rammenta la vittoria casalinga per 3-2 sull'Internazionale di Milano, in una gara amichevole disputata il 15 aprile 1917 (cui tuttavia entrambe le formazioni presero parte schierando squadre fortemente rimaneggiate, essendo la maggior parte dei titolari ancora impegnata nel primo conflitto mondiale: il Saronno in particolare port\u00f2 in campo soli giocatori minorenni). Frattanto, nel 1914, il nome della societ\u00e0 era stato modificato in \"Saronno Foot-Ball Club\" (abbreviato \"Saronno F.B.C.\").\nNelle tre stagioni di militanza in Prima Categoria (1919-1920, 1920-1921 e 1921-1922) il Saronno mostr\u00f2 un buon livello agonistico a cospetto dei blasonati avversari. Nel 1921, per la prima e unica volta nella storia, un tesserato biancoceleste, Attilio Marcora, venne convocato in Nazionale italiana per un'amichevole contro la Svizzera.\nNel 1923, a seguito della riforma dei campionati nazionali voluta dalla FIGC, il Saronno venne assegnato alla Seconda Divisione della Lega Nord, ove milit\u00f2 fino alla stagione 1927-1928, allorch\u00e9 vinse il proprio girone e accedette alla Prima Divisione (diventata nel frattempo campionato nazionale); i biancocelesti vi militarono fino al 1935, sfiorando altres\u00ec la promozione in Serie B nel 1931-1932 (rinunciando tuttavia a concorrere alle finali). Sempre nel 1931 i biancocelesti iniziarono ad adottare come campo casalingo il neo-costruito stadio del Littorio (poi rinominato \"Colombo-Gianetti\" nel secondo dopoguerra).\nNel 1935 la societ\u00e0, retrocessa sul campo alla fine della stagione 1934-1935 (peraltro analogamente a tutte le squadre piazzatesi al di sotto del 6\u00ba posto, pochissime delle quali furono poi ammesse alla nuova Serie C), probabilmente per difficolt\u00e0 non solamente di natura finanziaria (i costi a cui sarebbe andata incontro erano inferiori a quelli dell'anno precedente), rinunci\u00f2 finanche ad iscriversi al nuovo campionato regionale di Prima Divisione, interrompendo cos\u00ec le proprie attivit\u00e0: ci\u00f2 comport\u00f2 la radiazione dalla FIGC. Nel 1939 un altro sodalizio cittadino, i Giovani Calciatori Saronnesi, si affili\u00f2 alla federazione e si iscrisse ai campionati, reimpiegando alcuni ex-giocatori del F.B.C. rimasti svincolati.\nIl club rinacque nel 1940 col nome di \"Societ\u00e0 Calcistica Saronno\", riaffiliandosi alla FIGC ed iscrivendosi al livello pi\u00f9 basso dei campionati regionali lombardi; nel 1942 raggiunse la Serie C, salvo poi sciogliersi nuovamente nel 1943. Nella stagione 1943-1944 un'altra squadra della citt\u00e0, l\"Unione Sportiva Velox Gerenzano\" (a quel tempo frazione di Saronno) rilev\u00f2 buona parte della rosa della S.C. Saronno e si iscrisse ai tornei lombardi per le due stagioni successive.\nNuovamente rifondato nel 1945 e riaffiliato alla FIGC col suo vecchio nome, il F.B.C. Saronno venne iscritto alla Serie C dell'Alta Italia: per diverse stagioni di seguito la compagine milit\u00f2 tra la terza, la quarta e la quinta serie nazionale, nelle loro varie denominazioni. Tra le stagioni pi\u00f9 positive si menziona il 1960-1961, in cui i biancocelesti del presidente U. Beretta chiusero al terzo posto il girone A di Serie C, sfiorando la promozione nel campionato cadetto.\nRetrocesso in Serie D al termine della stagione 1963-1964, il Saronno rientra tra i professionisti solo al termine della stagione 1988-1989. In questi anni le maggiori soddisfazioni giunsero dal settore giovanile: nel 1983 la selezione under-19 bianco-celeste vinse il titolo italiano under-19, mentre nel 1989 analogo risultato venne conseguito nella categoria under-18.\nDagli anni 1990 al terzo millennio.\nNel 1992 il Saronno pass\u00f2 nelle mani dell'imprenditore Enrico Preziosi, che rinforz\u00f2 la squadra (all'epoca militante nel CND, massimo livello dilettantistico) e la condusse a un doppio secondo posto nel proprio girone, nelle stagioni 1992-1993 e 1993-1994. Nel 1994 i biancocelesti furono ripescati nella Serie C2 1994-1995: al debutto in quarta serie, il Saronno centr\u00f2 i play-off promozione del girone A e li vinse, sconfiggendo in finale il per 2-3 e conseguendo cos\u00ec la promozione in Serie C1.\nI biancocelesti chiusero la prima stagione in terza serie al 13\u00ba posto nel girone A, ottenendo la salvezza; nel campionato successivo, anche complice la presenza in rosa di giocatori del calibro di Antonino Asta e Tommaso Rocchi, il Saronno si impose tra le squadre di vertice del girone A, chiudendo al quarto posto la stagione regolare e qualificandosi in tal modo ai play-off per l'ammissione in Serie B.\nTuttavia sul finire della stagione il patr\u00f2n Preziosi decise di mettere in vendita il club biancoceleste, puntando apertamente ad acquistare il . L'ufficialit\u00e0 della notizia, arrivata dopo il successo casalingo per 1-0 conseguito all'andata della semifinale play-off contro il Carpi, scoraggi\u00f2 i giocatori saronnesi, che persero la partita di ritorno per 3-0, venendo estromessi dalla corsa alla serie cadetta. La stagione successiva vide il F.B.C. conseguire nuovamente la salvezza nel campionato di Serie C1, sotto la gestione dell'amministratore delegato Federico Ferrarini.\nAl termine dell'annata 1997-1998 il club venne acquisito da Antonio Intini. Il campionato di successivo non fu fortunato: il Saronno chiuse nelle retrovie, trovandosi a disputare i play-out contro il : il confronto si risolse in un doppio 0-0, che salv\u00f2 i toscani in virt\u00f9 della miglior posizione nella stagione regolare. Nella stagione 1999-2000 il Saronno partecip\u00f2 quindi al campionato di C2, da cui venne poi estromesso per inadempienze finanziarie, che portarono infine alla dichiarazione di fallimento del club.\nNel 2001 venne fondato un nuovo club denominato \"Associazione Calcio Saronno\", che prese parte al locale campionato di Terza Categoria e poi si sciolse nel giro di un anno. Nel 2002 lo stadio Colombo-Gianetti di Saronno fu usato come terreno casalingo dal \"Real Cesate Saronno\" (sodalizio nato usufruendo del titolo sportivo del \"Real Cesate\", dunque non correlato al F.B.C.), che vinse i play-off nazionali di Eccellenza, ottenendo il pass per la Serie D. Nel 2003, sotto la guida di Giancarlo Ferrario, il club venne rifondato col nome di \"Associazione Sportiva Nuovo Saronno F.B.C.\", rilevando dal Manera Calcio il diritto a partecipare al campionato lombardo di Promozione.\nDopo un primo anno interlocutorio, nel 2005 il \"nuovo F.B.C.\" vinse il campionato di Promozione e approd\u00f2 in Eccellenza; in tale circostanza mut\u00f2 nome in \"Associazione Sportiva Saronno F.B.C. 1910\". Sempre nel 2005 il Comune di Saronno acquis\u00ec - con delibera della Giunta Comunale n. 24 del 25 gennaio 2005 - i diritti d'uso dello storico nome \"Saronno Foot-Ball Club\", che conserva a tutto il 2015 e non ha mai ceduto ai sodalizi che successivamente hanno ri-utilizzato la denominazione di \"Saronno\".\nNel 2006 il club concluse al 3\u00ba posto il campionato di Eccellenza, qualificandosi ai play-off regionali: dopo aver vinto la semifinale contro il Verbano (1-0 andata; 2-0 ritorno), perse per 1 a 0 la finale nazionale valida per la Serie D nella partita - giocata sul campo neutro di Corbetta - contro il Corsico. Nel 2007 il Saronno concluse al secondo posto il proprio girone di Eccellenza, ottenendo nuovamente il pass per i play-off promozione, che tuttavia perse per 1-0 contro il F.C. Brembio. Nel 2008 i biancocelesti conclusero al quarto posto il proprio girone di Eccellenza, per poi uscire dai play-off a seguito della sconfitta per 1-0 patita contro il Cant\u00f9 San Paolo. Meno fortunata fu l'annata successiva: nel 2009 il Saronno concluse infatti al dodicesimo posto il campionato di Eccellenza, evitando matematicamente i play-out solo alla penultima giornata della stagione regolare.\n2010-2015: cessione del titolo sportivo e inattivit\u00e0.\nNel 2010 il club fu rilevato da Giampiero Colombelli, che riusc\u00ec a condurre la squadra al primo posto nel proprio girone di Eccellenza, con la conseguente promozione alla Serie D. Tuttavia durante l'estate successiva il titolo acquisito sul campo venne venduto alla nuova Gallaratese, che cos\u00ec partecip\u00f2 al campionato di Serie D al posto dell'Associazione Sportiva Saronno F.B.C. 1910, la quale interruppe l'attivit\u00e0 e scomparve dai campionati di calcio nazionali.\nNell'estate del 2013 fu intrapreso un tentativo di rifondazione del club, capeggiato dal regista Luciano Silighini, che insieme a Luigi De Micheli (indicato come presidente), Giuseppe Anselmo ed altri soci costitu\u00ec una societ\u00e0 denominata \"FBCS 1910\", con l'obiettivo di ottenere dal comune la concessione d'uso del nome storico \"Saronno Foot-Ball Club\" ed iscriversi al campionato di Promozione Lombardia 2013-2014. Le trattative con l'amministrazione comunale di Saronno (capeggiata dal sindaco Luciano Porro) per la concessione della denominazione e dell'usufrutto dello stadio Colombo-Gianetti non ebbero tuttavia esito positivo, sfociando infine in uno scambio d'accuse tra le parti che precluse la possibilit\u00e0 di giungere ad un accordo.\nLa rifondazione del 2015.\nIl club venne effettivamente rifondato solo cinque anni dopo, nel 2015, allorch\u00e9 un'altra squadra cittadina militante in Terza Categoria, l'Associazione Sportiva Dilettantistica Matteotti Saronno, rilev\u00f2 il titolo sportivo della disciolta SolbiaSommese (valido per partecipare al campionato di Eccellenza Lombardia) e cambi\u00f2 denominazione in \"Associazione Sportiva Dilettantistica Foot-Ball Club Saronno 1910\" (abbreviato \"A.S.D. F.B.C. Saronno 1910\"). Presidente del \"nuovo\" Saronno divenne Antonio Pilato, coadiuvato dal direttore generale Giancarlo Balzaretti: come allenatore della prima squadra fu scelto Luca Petrone, reduce da una stagione nel settore giovanile della Caronnese. Non avendo ottenuto dal comune di Saronno il permesso di giocare le gare casalinghe al vecchio stadio cittadino, il club decise di adottare allo scopo lo stadio comunale di Cesate (MI).\nLa presentazione della nuova societ\u00e0 avvenne nel centro della citt\u00e0 il 23 luglio: nell'occasione furono svelate le maglie da gioco e vennero resi noti i primi giocatori sotto contratto (tra i quali spiccava il nome dell'attaccante Michele Scavo, gi\u00e0 in biancoceleste nella stagione 2009-2010, che assunse la fascia di capitano). Il 9 agosto successivo la squadra si radun\u00f2 presso il centro sportivo di via Sampietro per il primo allenamento comune.\nIl \"nuovo Saronno\" venne inserito nel girone A del campionato di Eccellenza Lombardia, insieme ad altre tre illustri squadre dal passato professionistico (il , il e la Pro Vigevano Suardese, titolare della tradizione sportiva del Vigevano), partecipando al contempo alla fase regionale della Coppa Italia Dilettanti.\nDato lo scarso lasso di tempo intercorso tra costituzione societaria, iscrizione alle competizioni e debutto agonistico, la rosa venne assemblata in tempi ristretti, pagando pertanto una scarsa preparazione pre-stagionale e carenze in alcuni reparti. Ci\u00f2 caus\u00f2 un iniziale deficit di competitivit\u00e0, tradottosi nell'immediata eliminazione dalla Coppa Italia Dilettanti (perdendo entrambe le partite del proprio girone) e in un debutto negativo in campionato (sette sconfitte e molti goal sub\u00ecti nelle prime dieci giornate). Non riuscendo a migliorare il rendimento della squadra, attestata al quart'ultimo posto in classifica, il 9 novembre 2015 il tecnico Petrone rassegn\u00f2 le dimissioni e venne sostituito da Gianluca Antonelli, che nell'annata precedente aveva guidato la Primavera del Varese.\nIl cambio di guida tecnica e alcuni nuovi innesti in rosa (in special modo l'attaccante ex professionista Marco Moro) sortirono l'effetto di migliorare il rendimento dei biancocelesti, che disputarono un girone di ritorno d'alto livello, si allontanarono dal fondo della classifica e riuscirono infine a salvarsi con una giornata d'anticipo sulla fine della stagione regolare, grazie alla vittoria interna per 2-0 sull'Union Villa Cassano ottenuta il 17 aprile 2016.\nLa stagione 2016-2017 si rivela analogamente difficile: presentatosi al via del girone A di Eccellenza Lombardia con i favori del pronostico, il Saronno inizia il campionato con cinque risultati utili consecutivi, proponendosi come squadra di vertice. Nelle partite successive i biancocelesti incappano tuttavia in numerose sconfitte, perdendo terreno in classifica; a complicare il tutto intervengono la partenza dell'attaccante Davide Pizzini e i problemi di salute del presidente Antonio Pilato, costretto a defilarsi momentaneamente tra ottobre 2016 e gennaio 2017. Al culmine della crisi, tra marzo e aprile 2017 il Saronno sprofonda in zona play-out, riuscendo ad uscirne e infine a salvarsi direttamente solo all'ultima giornata della stagione regolare.\nNell'estate 2017 sia il tecnico Antonelli che il ds Balzaretti rassegnano le dimissioni dalle rispettive cariche: gli subentrano rispettivamente Andrea Mazza (gi\u00e0 tecnico delle giovanili biancocelesti nella stagione 1999-2000, reduce dall'esperienza sulla panchina del ) e Roberto Corda (l'anno precedente all'Accademia Vittuone). La gestione Mazza dura sole quattro giornate, risoltesi in una vittoria, due sconfitte e infine un pareggio per 4-4 contro l'Accademia Gaggiano (ove i biancocelesti chiudono il primo tempo in vantaggio per 4-1, per poi subire la rimonta degli avversari nella ripresa): dopo che alla quinta giornata la squadra era stata affidata ad interim al preparatore atletico Alessandro Artemi, il 9 ottobre viene ingaggiato l'allenatore Claudio Pilia, reduce dall'esperienza al Fenegr\u00f2 (sempre in Eccellenza lombarda) e gi\u00e0 a Saronno nell'annata 2004-2005 come vice di Attilio Papis. L'avvicendamento tuttavia si rivela infruttuoso: nelle otto giornate successive i biancocelesti raccolgono solo altri 4 punti (a seguito di altrettanti pareggi); il 29 novembre anche Pilia viene sollevato dall'incarico e sostituito da Antonio Aiello (reduce da una breve esperienza all'). Gi\u00e0 il 6 febbraio 2018 tuttavia la societ\u00e0 (con la squadra sempre a fondo classifica) torna sui suoi passi e richiama Pilia, il quale per\u00f2 si dimette a fine mese dopo aver perso per 0-6 contro l'Union Villa Cassano, lamentando l'impossibilit\u00e0 di lavorare al meglio a fronte delle numerose defezioni di giocatori tesserati (sostituiti con elementi delle giovanili) e di una societ\u00e0 che, come ammesso dallo stesso presidente Pilato, si trova priva di sostenitori e in difficolt\u00e0 economiche crescenti. Nei mesi successivi la situazione seguita a peggiorare: mentre da un lato si intavolano trattative per tentare di cedere la societ\u00e0, la squadra (priva di chiara guida tecnico-manageriale e con risorse umane e materiali sempre pi\u00f9 ridotte) inanella varie sconfitte con molti goal di scarto e infine retrocede matematicamente in Promozione gi\u00e0 il 6 aprile, perdendo per 2-1 contro l'Accademia Pavese di Sant'Alessio con Vialone.\nNel post-stagione, dopo la mancata concretizzazione della cessione societaria a nuovi investitori, il Saronno resta nelle mani di Pilato, che riesce a riorganizzare l'assetto societario con l'ingresso di nuovi soci. Nel prestagione la squadra \u00e8 affidata ad Antonio Cernivivo, che viene per\u00f2 esonerato dopo i primi turni di Coppa Italia regionale: alla prima giornata di campionato in panchina siede Stefano Imburgia, promosso dalle giovanili. La stabilit\u00e0 per\u00f2 si rivela effimera: trovatosi di nuovo a corto di risorse, il club biancoceleste perde i propri giocatori di maggior livello e finisce per retrocedere in Prima Categoria. \nNel mentre il comune di Saronno riesce a portare a termine la ristrutturazione dello stadio Colombo-Gianetti, dando modo alla squadra di tornare a giocarci le gare interne.\nNell'estate 2019 la societ\u00e0 passa di mano: Pilato cede infatti il Saronno a una cordata di soggetti, alcuni dei quali precedentemente legati all'Ardor Lazzate. La presidenza va a Simone Sartori, coadiuvato dal vicepresidente Paolo Galli, dal consigliere Marco Marzorati e dal direttore sportivo Simone Morandi. La stagione (interrotta anzitempo dallo scoppio della pandemia di COVID-19) vede i biancocelesti attestarsi al vertice del proprio girone, ma senza mai impensierire appieno la capolista Lentatese: a fine campionato arriva dunque la piazza d'onore.\nAnche l'anno seguente la pandemia comporta la conclusione anticipata della stagione; nell'estate 2021 la societ\u00e0 riesce tuttavia a tornare in Promozione grazie alla fusione per incorporazione dell'ASD Gorla Maggiore. Al contempo viene intrapresa una convergenza con lo Sporting Cesate, in virt\u00f9 del quale i rispettivi settori giovanili vengono unificati sotto la denominazione \"SC United\".\nColori e simboli.\nColori.\nI colori storici del F.B.C. Saronno sono il bianco e il celeste, che nella divisa casalinga appaiono usualmente disposti a strisce verticali di eguale larghezza. La scelta di tale livrea si deve al primo presidente della societ\u00e0, Gaetano Gianetti, che durante un viaggio d'affari a Sheffield riusc\u00ec ad acquistare un lotto di casacche bianco-celesti (tinte sociali condivise anche dal club cittadino Sheffield Wednesday) a buon mercato.\nBianco e celeste sono comunque due colori fortemente legati alla simbologia saronnese: connotano infatti lo stemma comunale in uso dal XVI secolo fino al 1932 e la bandiera municipale adottata nel 2003.\nLe maglie secondarie (esterna e, qualora prevista, terza) si presentano invece generalmente in tinta unita: tra i colori pi\u00f9 ricorrenti si annoverano il rosso, il bianco e l'azzurro.\nSimboli ufficiali.\nStemma.\nLo stemma adottato nel 2015 - selezionato a seguito di un sondaggio condotto online dalla societ\u00e0 - \u00e8 costituito da un'ogiva a strisce verticali biancocelesti, riportante nella parte superiore la sigla \"FBC\", al centro la dicitura \"Saronno 1910\" e al di sotto una riproduzione dello stemma cittadino.\nL'emblema storico del club, adottato a pi\u00f9 riprese fino al 2010, presentava anch'esso una forma ad ogiva, con al centro un cerchio azzurro contenente la scritta \"Saronno\", sormontata dal torrione mutuato dallo stemma cittadino; al di sotto appariva invece il monogramma \"FBC\" e l'anno di fondazione del club (1910).\nInno.\nL'inno ufficiale del Saronno \u00e8 \"Saronno\", composto da Dario Baldan Bembo.\nStrutture.\nStadio.\nDopo aver usufruito di vari terreni da gioco (ubicati in diverse zone della citt\u00e0) nel primo ventennio di esistenza, dal 1931 al 2010 il Saronno ha disputato le partite casalinghe presso lo stadio Emilio Colombo-Gaetano Gianetti, impianto polisportivo capace di ospitare sugli spalti circa 4\u00a0000 spettatori. Tale impianto tuttavia, all'avvento del Terzo millennio, versa in condizioni di precariet\u00e0 e degrado tali da limitarne la capienza a soli 99 posti.\nL'impianto, originariamente battezzato \"Stadio del Littorio\", dopo la caduta del fascismo venne dedicato al giornalista Emilio Colombo (direttore de La Gazzetta dello Sport e del Guerin Sportivo) e successivamente anche al fondatore del club biancoceleste, Gaetano Gianetti.\nNel 2015, a seguito della ricostituzione del club biancoceleste, la dirigenza chiese di poter usufruire del Colombo-Gianetti come terreno interno; il Comune di Saronno tuttavia rifiut\u00f2 la richiesta, giudicando l'impianto inadeguato (in virt\u00f9 della fatiscenza di cui sopra) agli standard del campionato di Eccellenza Lombardia 2015-2016, cui il F.B.C. si era iscritto, e prorogando la concessione dell'impianto alla Robur Saronno (club militante in categorie minori, che vi gioca le gare interne dal 2010). I biancazzurri scelsero poi come campo casalingo lo stadio comunale del limitrofo comune di Cesate (MI), capace di accogliere circa spettatori in una singola tribuna parzialmente coperta (disposta sul lato ovest del campo).\nDal 2018, una volta completata la ristrutturazione, il Saronno torna a giocare le gare interne al Colombo-Gianetti.\nCentro di allenamento.\nDalla stagione 2015-2016 le selezioni societarie del Saronno svolgono la preparazione presso il locale \"Centro Sportivo Matteotti\" di via Sampietro, ove fino all'anno precedente aveva sede l'A.S.D. Matteotti, club antesignano della rifondazione della squadra biancoceleste. Il centro costituisce inoltre il terreno delle gare interne delle squadre giovanili.\nDal 2018 \u00e8 in gestione al club anche il concittadino \"Centro Sportivo Prealpi\" di via Sabotino.\nEntrambe le strutture sono di propriet\u00e0 municipale.\nSociet\u00e0.\nOrganigramma societario.\nAggiornato all'11 febbraio 2020:\nSponsor.\nDi seguito la cronologia dei fornitori tecnici e degli sponsor ufficiali del Saronno.\nSettore giovanile.\nPer la stagione 2019-2020 il settore giovanile del Saronno \u00e8 composto da dieci formazioni, cos\u00ec ripartite:\nAd esse si aggiunge la squadra Primi Calci, deputata alla gestione delle attivit\u00e0 di base ed avviamento alla pratica sportiva.\nCampo casalingo e sede degli allenamenti del settore giovanile \u00e8 il \"Centro Sportivo Matteotti\" di via Sampietro a Saronno.\nDal 2020 le giovanili del Saronno fanno parte della rete \"Soccer Academy\", facente capo al .\nAllenatori e presidenti.\nDi seguito la cronologia di allenatori e presidenti del Saronno.\nCalciatori.\nContributo alle Nazionali.\nL'unico calciatore del Saronno ad aver mai vestito la casacca di una rappresentativa nazionale fu Attilio Marcora, che il 6 novembre del 1921 fu convocato (per la prima e unica volta in carriera) nella nazionale maggiore italiana, disputando un'amichevole contro la Svizzera, poi terminata 1-1.\nTifoseria.\nStoria.\nIl movimento ultras a Saronno ebbe origine con la nascita degli \"Ultras Saronno\" nel 1981. Sette anni pi\u00f9 tardi, nel 1988, si costituirono i \"Boys\". Nel 1993 vecchi e nuovi ultras dei due gruppi, a causa di difficolt\u00e0 interne alle varie associazioni, decisero di unirsi nel \"Fronte Ribelle Saronno\" (abbreviato \"FRS 93\"), che a tutto il Terzo millennio rappresenta l'unico gruppo di tifoseria organizzata stabilmente al seguito del Saronno. Con la nascita del Fronte Ribelle, coincisa con un abbassamento dell'et\u00e0 media degli associati, cominciarono ad essere organizzate le prime trasferte in autobus e treno.\nAnche durante il periodo di inattivit\u00e0 del club, protrattosi dal 2010 al 2015, il \"Fronte Ribelle\" non si sciolse e continu\u00f2 ad impegnarsi in attivit\u00e0 extracalcistiche, sovente di ispirazione sociale, oltre a fare pressione per la rifondazione del F.B.C. Nel settembre del 2013 il gruppo festeggi\u00f2 il ventennale della propria fondazione sfilando per le vie del centro della citt\u00e0, allo scopo di rimarcare la vitalit\u00e0 del movimento ultras a dispetto dell'assenza di una squadra rappresentativa. Nel 2015 il gruppo appoggi\u00f2 e sostenne fin dal primo momento la rifondazione del sodalizio biancoceleste\nDal punto di vista politico, il gruppo \"Fronte Ribelle\" professa posizioni affini alla destra sociale.\nAltri gruppi che nel corso degli anni hanno affiancato il Fronte Ribelle sono stati il \"Gruppo Raus\" e la \"Sezione Solaro\", entrambi disciolti.\nGemellaggi e rivalit\u00e0.\nLa tifoseria del Saronno \u00e8 gemellata con quella del Varese, principale squadra di calcio del capoluogo provinciale, tramite la quale s'intrattiene un buon rapporto anche con gli ultras dell'Inter. Molto stretto \u00e8 altres\u00ec il legame con gli inglesi dello Sheffield Wednesday, con cui nel 2008 venne celebrato un gemellaggio ufficiale: le origini di tale relazione risalgono al 1910, allorch\u00e9 Gaetano Gianetti, primo presidente del Saronno, acquist\u00f2 proprio a Sheffield i primi materiali da gioco (maglie, scarpe e palloni) per il club. Inoltre, secondo alcune fonti, i colori biancocelesti propri del FBC furono mutuati proprio dalle analoghe tinte sociali del Wednesday.\nAl di fuori dei confini nazionali, i supporters saronnesi intrattengono buoni rapporti anche con i sostenitori svizzeri del Bellinzona e (per tramite del Varese) con gli spagnoli \"Ultra Yomus\" del Valencia.\nUn acceso rapporto di rivalit\u00e0 intercorre invece con i sostenitori del Legnano: in diverse occasioni tra gli anni 1990 e l'inizio del Terzo millennio le opposte tifoserie ingaggiarono violente schermaglie nei giorni delle partite. Altrettanto accesa \u00e8 la rivalit\u00e0 con i sostenitori del , principali oppositori anche della tifoseria gemellata del Varese; rapporti negativi intercorrono infine con i sostenitori di Pro Patria, Alessandria, , Lecco, , Pistoiese e Inveruno."}
{"id": "121205", "revid": "363629", "url": "https://it.wikipedia.org/wiki?curid=121205", "title": "Gold exchange standard", "text": ""}
{"id": "121206", "revid": "599013", "url": "https://it.wikipedia.org/wiki?curid=121206", "title": "Gabriela Sabatini", "text": "Emblema del tennis argentino, in carriera si \u00e8 aggiudicata 27 titoli in singolare, su un totale di 55 finali raggiunte, tra cui una prova del Grande Slam: gli US Open 1990. Tale successo, l'ha resa la prima tennista argentina e la prima donna sudamericana a trionfare in un torneo di questa portata dai tempi di Maria Bueno. Nel suo palmar\u00e8s \u00e8 presente anche una medaglia olimpica d'argento ottenuta a Seul nel 1988, nonch\u00e9 due vittorie nel Master di fine anno (1988 e 1994).\nOttima doppista, vanta 14 titoli a fronte di 30 finali disputate. Anche in questa specialit\u00e0 ha vinto un torneo del Grande Slam, il Torneo di Wimbledon 1988, in coppia con Steffi Graf. \nPer quanto riguarda il ranking, in entrambe le specialit\u00e0 ha raggiunto la terza posizione della classifica mondiale: in singolare il 27 febbraio 1989 e in doppio il 6 novembre 1988.\nParticolarmente celebre fu la sua rivalit\u00e0 sportiva con la tedesca Steffi Graf, una delle rivalit\u00e0 tennistiche pi\u00f9 note dell'Era Open. Steffi e Gabriela, nel corso delle loro carriere, si sono scontrate ben 40 volte; 11 di queste si sono concluse a favore della Sabatini, rendendola la giocatrice che ha ottenuto il maggior numero di successi contro la tedesca. \nDal 1986 al 1996, ha trascorso 508 settimane consecutive all'interno della top 10: quarto risultato migliore di tutti i tempi. In totale, per 312 settimane ha fatto parte della top 5, terminando per sei volte consecutive la stagione tra le prime cinque posizioni del ranking. Si \u00e8 spinta almeno fino alla semifinale nei tornei del Grande Slam per ben 18 volte in singolare (la prima ad appena 15 anni nell'Open di Francia 1985), mentre in doppio per 14 volte. Ci\u00f2 le ha consentito di figurare tra le migliori 4 in almeno un torneo Slam per 11 anni consecutivi (1985-1995). \nNel corso della carriera, si \u00e8 imposta per ben 83 volte su tenniste facenti parte della top 10 al momento dell'incontro. Di queste 83 vittorie, 10 sono state su giocatrici n\u00b0 1 del mondo: 7 contro Steffi Graf, 2 contro Monica Seles e 1 contro Martina Navr\u00e1tilov\u00e1.\nNel 2006, a Newport, Sabatini \u00e8 stata introdotta nella International Tennis Hall of Fame.\nBiografia.\nGabriela ha chiare origini italiane, come sottolineato dal suo cognome Sabatini. Dopo il ritiro, nel 2003, insieme al padre e al fratello Osvaldo, ha acquisito la cittadinanza italiana grazie al nonno David, che emigr\u00f2 anni prima da Potenza Picena insieme a sua moglie, Rosa Vivani. Suo fratello \u00e8 sposato con l'attrice Catherine Fulop, mentre sua nipote \u00e8 l'attrice Oriana Sabatini.\nCon il suo servizio (definito \"atroce\" da Gianni Clerici, il giornalista italiano che comunque la preferiva alle altre per il resto del gioco) non pot\u00e9 impensierire atlete quali Monica Seles, Jennifer Capriati o Mary Pierce che facevano delle ribattute la propria forza. Svilupp\u00f2 comunque la capacit\u00e0 di distinguersi per la variet\u00e0 dei colpi a propria disposizione risultando temibile tanto da fondo campo quanto sotto rete.\nNegli ultimi anni del 1980, Sabatini ha lanciato una propria linea di profumi con compagnia di profumi tedesca Muelhens. Nel 1992 venne dedicata e denominata con il suo nome una rosa arancione con sfumature rosse. Due anni pi\u00f9 tardi, \"Great American Doll Company\" crea una bambola simile a Sabatini in tenuta da tennista; nello stesso anno, l'argentina pubblica un libro motivazionale chiamato \"My Story\". \nNel 2014 viene costruita una statua di Gabriela Sabatini ed esposta in centro a Buenos Aires, ma qualche settimana pi\u00f9 tardi, dei vandali rubano la racchetta di bronzo presente sulla statua. In seguito a questo episodio, verr\u00e0 collocata al memoriale dei sportivi argentini, accanto ad altre figure importanti come Lionel Messi, Diego Armando Maradona, Guillermo Vilas.\nNel 2017 ottiene, da parte dell'International Club, il prestigioso Jean Borotra Sportsmanship Award per essersi distinta in modo particolarmente positivo, nel corso della sua carriera, e per le sue opere di carit\u00e0 nei progetti post-ritiro. Inoltre, ha ricevuto nel 2018 il premio da parte di Rod Laver. L'anno seguente, viene insignita del Philippe Chatrier Award, per i traguardi raggiunti nel corso della sua carriera tennistica, per l'operato in collaborazione con l'Unicef, l'UNESCO e per il compito di Tedoforo ai Giochi olimpici giovanili nel 2018.\nUn suo poster con la tenuta \"Sergio Tacchini 1993\" compare nel film \"Creature selvagge\", e viene inoltre citata in una battuta del film comico \"Hot Shots! 2.\"\nCarriera.\nAnni 80.\nCampionessa precocissima, Sabatini inizi\u00f2 la sua attivit\u00e0 sportiva a sei anni e vinse il suo primo torneo a otto. Nel 1983, a soli tredici anni, vinse il torneo di Miami categoria junior (la pi\u00f9 giovane di sempre a riuscirci). Nel 1984 fu campionessa mondiale juniores. \n1985: prima semifinale Slam e ingresso in top 10.\nSi fa notare a livello internazionale nel 1985, iniziando a siglare i primi successi, quelli che l'avrebbero resa la tennista pi\u00f9 grande del suo Paese. Inizia la carriera da professionista a Miami, al Lipton International Players Championships, dove supera con agilit\u00e0 Amy holton, Annabel Croft e Kim Jones, prima di cedere il passo alla top 10 Carling Bassett-Seguso, la quale le infligge anche un bagel. Dopo qualche partecipazione senza successo ai tornei di categoria inferiore, si spinge in finale nel Tier II di Hilton Head, perdendo un solo set in tutto il torneo (contro Pam Shriver nei quarti di finale). Inoltre, si impone su due top 10: Zina Garrison, Shriver e Manuela Maleeva. Nell'ultimo atto, viene sopraffatta dalla potenza di Chris Evert. Prende parte al Bausch &amp; Lomb Championships, estromettendo senza troppe complicazioni Mercedes Paz, Helen Kelesi e si vendica di Carling Bassett-Seguso, prima di venire fermata in tre parziali dalla Evert nei quarti di finale. Ancora quindicenne, Sabatini sigla una clamorosa semifinale all'Open di Francia: mai nessuno come lei. Nella prima settimana dello Slam, si aggiudica i match contro Lilian Kelaidis con un periodico 6\u20132, Penny Mager per 6\u20130 6\u20132, Anne White per 6\u20131 7\u201362 e Rosalyn Fairbank con lo score di 6\u20130 1\u20136 7\u20135. In seguito, affronta nuovamente Manuela Maleeva, testa di serie n\u00b0 4, con il punteggio di 6\u20133 1\u20136 7\u20135. Tuttavia, in semifinale incontra Evert, che si sbarazza dell'argentina lasciandole cinque game. \nRitorna in campo sull'erba di Eastbourne, ma dopo la vittoria contro Candy Reynolds, viene sconfitta in rimonta da Pascale Paradis. Nel torneo di Wimbledon estromette Amanda Brown e Camille Benjamin, ma viene sconfitta a sorpresa da Catherine Tanvier con il punteggio di 7\u201363 4\u20136 1\u20136.\nSi sposta sul cemento americano e partecipa al Canada Open, dove ottiene un bye al primo turno in qualit\u00e0 di settima testa di serie e nuova top 10. Nel secondo turno elimina Camille Benjamin e Andrea Temesv\u00e1ri, per poi venire annichilita da Hana Mandl\u00edkov\u00e1 (3\u20136 0\u20136) nei quarti di finale. Agli US Open viene fermata all'esordio da Barbara Potter. \nNell'ultima parte della stagione, si aggiudica il suo primo torneo maggiore, ovvero il Japan Open Tennis Championships, dove sconfigge in finale Linda Gates per 6\u20133 6\u20134. Nel corso del torneo, fino ai quarti di finale, Gabriela concede in totale tre game: Emiko Sakaguchi ne concede due, ad Andrea Hol\u00edkov\u00e1 uno, mentre infligge un doppio bagel Kristin Kinney. In semifinale, invece, \u00e8 chiamata a rimontare Lilian Kelaidis. A Tampa, si spinge fino all'ultimo atto, venendo sconfitta in un braccio di ferro dalla sedicenne Stephanie Rehe (4\u20136 7\u201364 5\u20137).\n1986: secondo titolo; 1a finale al Roland Garros in doppio.\nL'inizio di stagione non \u00e8 dei migliori. L'argentina, tra i vari terzi turni, colleziona solamente due quarti di finale: nel VS di Florida, sconfitta dalla testa di serie n\u00b0 3 Manuela Maleeva, e a San Francisco, estromessa da Hana Mandl\u00edkov\u00e1, testa di serie n\u00b0 2. Raggiunge la prima semifinale dell'anno a Ponte Vedra Beach, dove si vendica di Maleeva, prima di perdere contro la top 5 Claudia Kohde Kilsch. \nSi spinge in finale a Indianapolis, dove incontra una Steffi Graf all'inizio dei suoi tempi d'oro; contro la tedesca, Sabatini si aggiudica il primo set, per poi cedere i seguenti due: 6\u20132 65\u20137 4\u20136. Nel corso del torneo, ha la meglio in due parziali su Shawn Foltz, Debbie Spence, Robin White e Manuela Maleeva. Successivamente, esce di scena al terzo turno in Svizzera per mano di Mary Joe Fern\u00e1ndez. Disputa il Roland Garros in qualit\u00e0 di semifinalista uscente, ma viene fermata nuovamente da Chris Evert, stavolta negli ottavi di finale.\nInaugura la stagione sull'erba a Eastbourne, venendo fermata ai quarti di finale da Robin White. Scesa al decimo posto in classifica, sorprende tutti con la semifinale nel torneo di Wimbledon, soprattutto perch\u00e9 tale superficie non rientra tra quelle che le permettono di esprimere al meglio il proprio tennis. Inizia lo Slam londinese con una vittoria difficile in tre parziali ai danni di Christiane Jolissaint, per poi eliminare facilmente Catherine Suire e Barbara Gerken. In seguito, fatica contro Raffaella Reggi (6\u20134 1\u20136 6\u20133) e liquida agilmente Catarina Lindqvist, staccando il pass per la semifinale. Qui, tuttavia, \u00e8 opposta a una delle tenniste pi\u00f9 grandi della storia, Martina Navr\u00e1tilov\u00e1, la quale le infligge un periodico 2\u20136. \nResta sui cementi americani e si sposta a Montreal, dove viene rimontata nel terzo turno da Rosalyn Fairbank. In California, nel VS di Los Angeles, si scontra contro Pam Shriver nei quarti di finale, perdendo in due set. Agli US Open elimina Nathalie Tauziat, Pam Casale e Katerina Maleeva, venendo sconfitta nuovamente dalla Navratilova. \nIl finale di stagione \u00e8 costellato di quarti di finale e semifinali, ma raggiunge l'ultimo atto solamente nel torneo in patria. Accreditata della prima testa di serie, vince il primo torneo della stagione il 7 dicembre sconfiggendo Arantxa S\u00e1nchez Vicario con un doppio 6\u20131. Nella corsa al titolo si sbarazza di Maria Lindstr\u00f6m, Vicki Nelson, Patricia Tarabini e Lori McNeil, concedendo non pi\u00f9 di tre giochi a parziale. \n1987: tre titoli stagionali; 2a finale al Roland Garros in doppio.\nNel corso della stagione raggiunge la semifinale a Florida, sconfitta dalla numero sei del mondo, Helena Sukov\u00e1, con lo score di 6\u20134 3\u20136 1\u20136. Nel Tier I di Miami, viene fermata al quarto turno da Martina Navratilova, spingendosi in semifinale nel Tier II di Charleston sconfitta da Steffi Graf (3\u20136 6\u20132 7\u201365), superando nel turno precedente la top 10 Claudia Kohde Kilsch. Segue un'altra semifinale a Ponte Vedra Beach, dove viene sconfitta nuovamente dalla Graf, ma stavolta con un punteggio molto pi\u00f9 netto: 2\u20136 2\u20136. Nel VS di Houston cede il passo a Hana Mandlikova, numero tre del mondo, nei quarti di finale. \nDue settimane pi\u00f9 tardi, sulla sua amata terra rossa, raggiunge la prima finale agli Internazionali d'Italia (Tier I). Durante il torneo ha la meglio su Marie-Christine Calleja per 6-2 6-1, Mary Joe Fernandez per 6\u20131 6\u20133 e su Arantxa Sanchez Vicario con un doppio 6\u20130; in semifinale riesce a estromettere la Navratilova, l'allora numero uno del mondo, con il punteggio di 7\u201362 6\u20131. Nonostante la settimana fantastica, si schianta contro Graf, che le nega il trofeo (5\u20137 6\u20134 0\u20136). Disputa l'Open di Francia, dove sigla la terza semifinale Slam: qui ceder\u00e0 a Steffi Graf. \nSull'erba di Eastbourne e Londra, raggiunge i quarti di finale, sconfitta da Pam Shriver e Steffi Graf. \nPartecipa al VS di Los Angeles, ma, dopo aver superato nei quarti di finale la top 5 Hana Mandlikova, viene fermata da Steffi Graf per la quinta volta nella stagione. In seguito, esce nei quarti di finale a Montreal (perde contro Shriver) e agli US Open (sconfitta da Navratilova). Ritorna al successo a Tokyo, dove il 20 settembre celebra il primo titolo del 1987 ai danni di Manuela Maleeva. Nonostante l'uscita di scena in semifinale a Filderstadt e nel VS di New England, si aggiudica altri due trofei: a Brighton estromette Pam Shriver in finale con il punteggio di 7\u20135 6\u20134, estromettendo prima Helena Sukova, numero sette del mondo; a Buenos Aires, estromette Isabel Cueto per 6-0 6-2. Ha raggiunto la finale nel Master di fine anno a New York, dove supera in ordine: Bettina Bunge per 6\u20132 7\u20136, Martina Navratilova (n\u00b0 2 del mondo) per 6\u20134 7\u20135 e Manuela Maleeva (n\u00b0 8 del ranking) per 6\u20133 4\u20136 6\u20133, venendo sconfitta dalla Graf in rimonta, la quale le infligge un 6\u20130 nel set decisivo.\n1988: finale Slam a New York, argento olimpico, quattro titoli, tra cui il Master di fine anno e top 5; vittoria a Wimbledon in doppio e \"best ranking\".\nInaugura la nuova stagione con la semifinale in California, perdendo a sorpresa dalla n\u00b0 27 WTA, Larisa Neiland. Segue la semifinale a Washington, fermata da Shriver. Vince il primo titolo stagionale in Florida in rimonta, ai danni di Steffi Graf: \u00e8 la prima vittoria dell'argentina sulla tedesca, all'epoca numero uno del ranking. Nel corso del torneo, riesce a trionfare anche sulla Evert, la quale occupava la terza posizione mondiale.\nDisputa il Tier I di Miami e si ferma al quarto turno, sconfitta da Mary Joe Fern\u00e1ndez (4\u20136 7\u201365 3\u20136). Si spinge fino alla finale a Charleston, dove, tuttavia, viene impossibilitata da Navratilova di sollevare il trofeo. Raggiunge la seconda finale consecutiva a Ponte Vedra Beach, venendo annichilita dalla Navratilova. Nonostante ci\u00f2, si sbarazza nuovamente della Graf in semifinale. \nSi aggiudica il secondo titolo stagionale agli Internazionali d'Italia. Nella corsa al trofeo, non ha mai dovuto affrontare una tennista con un ranking superiore al n\u00b0 16, ovvero Sylvia Hanika. Nell'ultimo atto affronta Helen Kelesi, sconfiggendo con fatica per 6\u20131 64\u20137 6\u20131. L'ottimo stato di forma continua all'Open di Francia: anche qui, non affronta nessuna tennista della top 20, fino alla semifinale, dove Steffi Graf si vendica di Sabatini.\nRipete i quarti di finale a Eastbourne, sconfitta da Mary Joe Fernandez, mentre a Wimbledon esce di scena al quarto turno, per mano di Zina Garrison. Tuttavia, in doppio insieme alla Graf si aggiudica il torneo.\nNel VS di Los Angeles, si spinge fino alla finale, dove viene rimontata da Chris Evert con il punteggio di 6\u20132 1\u20136 1\u20136. Si rif\u00e0 a Montreal, dove, senza perdere un set, si aggiudica il terzo titolo dell'anno: annichilisce Nata\u0161a Zvereva, n\u00b08 WTA, per 6\u20131 6\u20132; precedentemente, si era imposta su altre due top 10, ovvero Lori McNeila, n\u00b0 9, e Chris Evert, n\u00b0 3. Si presenta agli US Open come quarta tennista del ranking mondiale. Qua si impone senza tante storie su Bettina Fulco, Beverly Bowes, Julie Richardson e Stephanie Rehe. Superata la prima settimana dello Slam, rimonta Larisa Neiland e si sbarazza di Zina Garrison, raggiungendo la sua prima finale in un torneo del Grande Slam. Chiamata ad affrontare Steffi Graf, viene sconfitta con lo score di 3\u20136 6\u20133 1\u20136. \nCome terza favorita alla vittoria finale, ai Giochi Olimpici di Seul del 1988 vince la medaglia d'argento nel singolare femminile perdendo da Steffi Graf.\nSuccessivamente, a sorpresa esce di scena al primo turno a Filderstadt, sconfitta dalla top 50 Jana Novotn\u00e1. Dopo la semifinale a New England e i quarti di finale a Chicago, vince il Masters di fine anno eliminando in ordine: Manuela Maleeva, Natasha Zvereva, Helena Sukova e Pam Shriver.\n1989: quattro titoli e \"best ranking\"; 2a finale al Roland Garros in doppio.\nNel 1989 partecipa per la prima volta agli Australian Open. In questa circostanza, si spinge fino alla semifinale estromettendo Cecilia Dahlman (6\u20130 6\u20131), Conchita Mart\u00ednez (3\u20136 6\u20131 6\u20132), Camille Benjamin (doppio 6\u20130), Raffaella Reggi (6\u20130 4\u20136 6\u20131) e Zina Garrison (6\u20134 2\u20136 6\u20134). Non riesce ad accedere alla finale, in quanto viene annichilita dalla Graf. Nel torneo di Tokyo, esce di scena nei quarti di finale per mano di Mary Joe Fernandez; nonostante ci\u00f2, si issa alla terza posizione del classifica mondiale, quella che sar\u00e0 il suo miglior piazzamento fino al termine della sua carriera (1996).\nNel VS di Florida non va oltre il terzo turno, a causa di Terry Phelps che la supera per 2\u20136 63\u20137. Accreditata della prima testa di serie, come maggiore favorita alla vittoria finale a Miami, si impone su Elly Hakami, Catherine Suire e Belinda Cordwell, concedendo alle proprie avversarie tre giochi a partita. Nel quarto turno elimina Ann Wunderlich per 6\u20134 7\u20136, riuscendo ad avere la meglio, successivamente, anche su Isabelle Demongeot per 6\u20131 7\u20135, Helena Sukova per 62\u20137 6\u20133 6\u20134 e, in finale, Chris Evert con il punteggio di 6\u20131 4\u20136 6\u20132. Segue il secondo titolo della stagione a Ponte Vedra Beach, grazie alle vittorie su Mercedes Paz, Jana Pospisilova, Angeliki Kanellopoulou, Martina Navratilova e Steffi Graff, dovendo rimontare la numero uno del mondo con lo score finale di 3\u20136 6\u20133 7\u20135. Raggiunta la terza finale consecutiva a Tampa, cede malamente a Conchita Martinez nell'ultimo atto (3\u20136 2\u20136). Sabatini non si lascia scoraggiare e si concede il bis agli Internazionali d'Italia, conquistando il 12\u00ba titolo in carriera ai danni di Arantxa Sanchez Vicario. Precedentemente, la beniamina del pubblico italiano, non ha dovuto affrontare nessuna avversaria con un ranking facente parte della top 20. Nel Tier I di Berlino, raggiunge l'ultimo atto, dovendo rimontare Radka Zrub\u00e1kov\u00e1 nel terzo turno, ma qui viene sconfitta da Steffi Graf. Interrompe la striscia di finali consecutive all'Open di Francia, dove, dopo le vittorie su Akemi Nishiya, Alexia Dechaume e Nicole Bradtke, viene fermata nuovamente da Mary Joe Fernandez. \nRitorna in campo a Wimbledon, dove viene nel grande stupore del pubblico, esce di scena nel secondo turno per mano di Rosalyn Fairbank.\nIl 13 agosto disputa la finale a Los Angeles, grazie alla vittoria su Pam Shriver in semifinale, ma viene annichilita dalla Navratilova nell'ultima partita del torneo. In seguito, sul cemento canadese viene fermata in semifinale da Arantxa Sanchez Vicario, la quale rimonta Gabriela. Segue la semifinale agli US Open, estromettendo in due parziali Claudia Porwik, Cathy Caverzasio, Leila Meskhi e Conchita Martinez; riesce ad avere la meglio anche su Sanchez Vicario, vendicandosi con lo score di 3\u20136 6\u20134 6\u20131, ma verr\u00e0 poi sconfitta in rimonta a sua volta dalla Graf. \nConclude la stagione con il trionfo a Fildersdatd su Mary Joe Fernandez, raggiungendo la semifinale a New England e al Master di fine anno, sconfitta rispettivamente da Zina Garrison e Steffi Graf. \nAnni 1990.\n1990: vittoria agli US Open e uscita dalla top 3.\nNon riesce a ripetere la semifinale agli Australian Open, in quanto viene costretta al ritiro nel terzo turno contro la n\u00b0 63 del mondo, Claudia Porwik, sul punteggio di 6\u20132 1\u20130 in favore all'argentina. Archiviato l'infortunio, si aggiudica il titolo in Florida, superando Jennifer Capriati per 6\u20134 7\u20135 l'11 marzo. A Miami cede a Conchita Martinez nei quarti di finale, mentre in Texas viene sorpresa da Lori McNeil all'esordio e in semifinale a Ponte Vedra Beach da Sanchez Vicario: non riuscendo a vincere nessun torneo e a ripetere i successi dell'anno precedente, scivola alla quinta posizione.\nSi presenta agli Internazionali d'Italia, dove cede alla Navratilova in semifinale, per poi uscire di scena al terzo turno a Berlino contro Sandra Cecchini, n\u00b0 32 del mondo. Agli Open di Francia, non va oltre la prima settimana dello Slam, fermata da Jana Novotna. \nScende in campo a Wimbledon, dove ritorna in semifinale. Qui, si impone senza problemi su Elise Burgin, Anke Huber, Catherine Tanvier e Nathalie Tauziat; nei quarti di finale ha la meglio su Natasha Zvereva per 6\u20132 2\u20136 8\u20136, prima di cedere malamente a Martina Navratilova. \nNel Tier I di Montreal, estromette Kathy Rinaldi, Raffaella Reggi e Jennifer Capriati, cedendo in semifinale a Katerina Maleeva. In seguito, viene sconfitta in rimonta dalla top 50 Stephanie Rehe a Los Angeles. Soprannominata \"la bella perdente\" per i suoi risultati negli Slam, i precedenti durante la stagione non promettevano bene, si trattava di un anno sottotono per l'argentina, che non era fisicamente al top della forma e il suo tennis non si avvicinava a quello messo in campo nel 1989, ma agli US Open accade quello che tutti si aspettavano da molto tempo da lei: la vittoria di uno Slam. Nella corsa al titolo, estromette in due parziali Kathy Jordan, Isabelle Demongeot, Sabine Appelmans, Helena Sukov\u00e1 e Leila Meskhi. Cos\u00ec facendo, accede alla nona semifinale in carriera in un torneo di tale portata. Affronta Mary Joe Fern\u00e1ndez, riuscendo a estrometterla dopo un braccio di ferro terminato con lo score di 7\u20135 5\u20137 6\u20133. Solamente Steffi Graf, la sua bestia nera, dividevano lei e il tanto ambito trofeo, ma la partita \u00e8 a senso unico per Gabriela, che con il punteggio di 6\u20132 7\u201364 solleva al cielo il primo trofeo di uno Grande Slam e diventa la prima tennista argentina a ottenere questo risultato e la prima sudamericana dai tempi della brasiliana Maria Bueno. A fine torneo, gli appassionati dello sport inizieranno a chiamarla \"la pantera\", cambiando cos\u00ec soprannome.\nIn seguito, a Zurigo sfida nuovamente la Graf, ma stavolta l'esito \u00e8 negativo: la tedesca vince il titolo per 3\u20136 2\u20136. Dopo una semifinale a Fildersdatd, persa contro Barbara Paulus, Steffi Graf le nega nuova la possibilit\u00e0 di sollevare il trofeo a New England. Termina la stagione, con la sconfitta in finale impartitale da Monica Seles nel Master di fine stagione in cinque set, dopo che si era vendicata sulla Graf con un periodico 6\u20134. \n1991: cinque titoli stagionali e finale a Wimbledon.\nAgli Australian Open supera la prima settimana senza problemi, concedendo al massimo quattro giochi a partita alle avversarie, ma cede nettamente contro Arantxa Sanchez Vicario nei quarti di finale. \nTuttavia, si rif\u00e0 a Tokyo, dove si aggiudica il titolo estromettendo tra le altre Steffi Graf (n\u00b0 1 WTA) per 4\u20136 6\u20134 7\u201366, Mary Joe Fernandez (n\u00b0 5 WTA) per 6\u20133 6\u20134 e, in finale, Martina Navratilova (n\u00b0 3 WTA) per 2\u20136 6\u20132 6\u20134. Nel primo turno la Sabatini ha seriamente rischiato di perdere contro Rachel McQuillan. Ne segue un altro trionfo in Florida ai danni di Steffi Graf, sconfiggendola per 6\u20134 7\u201366 nell'ultimo atto. Raggiunge la terza finale consecutiva a Miami, dove elimina due top 10 (Zina Garrison e Graf), ma viene impossibilitata da Monica Seles di trionfare. \nPrende parte al torneo di Charleston e se lo aggiudica con un nettissimo 6\u20131 6\u20131 ai danni di Leila Meskhi, trionfando anche a Ponte Vedra Beach la settimana seguente, stavolta riuscendo ad avere la meglio ancora una volta sulla Graf. L'argentina non si ferma, e vince il terzo titolo consecutivo agli Internazionali d'Italia superando in finale la Seles. La striscia di vittorie si interrompe nel terzo turno nel torneo di Berlino, a causa di Anke Huber. Si spinge fino alla semifinale al Roland Garros, dove cede ancora a Monica Seles.\nNel torneo di Wimbledon raggiunte la sua terza e ultima finale Slam della carriera, grazie alle vittorie in due parziali su: Monique Javer, Karine Quentrec Eagle, Andrea Strnadov\u00e1, Nathalie Tauziat, Laura Arraya e Jennifer Capriati. Nell'ultimo atto affronta Steffi Graf, contro la quale cede con il punteggio di 4\u20136 6\u20133 6\u20138, pur essendosi trovata a due punti della vittoria. \nVola a Montreal, dove \u00e8 costretta a ritirarsi in semifinale nel corso del sesto game del secondo parziale contro la Capriati. Si ferma in semifinale anche a Los Angeles, sconfitta a sorpresa in tre set da Kimiko Date, n\u00b0 112 del mondo. Agli US Open, non riesce a ripetere il successo conseguito l'anno precedente, venendo sconfitta da Jennifer Capriati nei quarti di finale. \nConclude l'anno con un quarto di finale a Zurigo, perdendo da Nathalie Tauziat, e due semifinali: una a Philadelphia e al Master di fine stagione (sconfitta rispettivamente da Capriati e Seles). \n1992: cinque titoli stagionali e tre semifinali Slam.\nInaugura la stagione nel migliore dei modi: vince il titolo a Sydney estromettendo Mary Joe Fernandez in semifinale e Arantxa Sanchez Vicario nell'ultimo atto con un periodico 6\u20131. Successivamente, si presenta agli Australian Open come terza favorita ed elimina in ordine: Julie Halard-Decugis, Patricia Hy-Boulais, Jenny Byrne, Katerina Maleeva e Jennifer Capriati. In semifinale, tuttavia, subisce la vendetta di Fernandez. \nTrionfa a Tokyo ai danni di Martina Navr\u00e1tilov\u00e1, scesa alla quarta posizione del ranking. Viene fermata nei quarti di finale da una sorprendente Amanda Coetzer, n\u00b0 61 del mondo, mentre accede alla finale a Miami, cedendo il passo a Sanchez Vicario, dopo essersi imposta in rimonta su Steffi Graf in semifinale. Fa nuovamente doppietta Miami-Ponte Vedra Beach, superando nell'ultimo atto Conchita Mart\u00ednez con lo score di 6\u20131 6\u20134 e Steffi Graf per 6\u20132 1\u20136 6\u20133. Termina la striscia di vittorie consecutive ad Amburgo, dove viene rimontata da Sanchez Vicario in semifinale. Il 10 maggio vince il suo quarto titolo a Roma ai danni di Monica Seles, mentre all'Open di Francia subisce la vendetta di quest'ultima in semifinale. \nSegue la semifinale, terza consecutiva in un torneo del Grande Slam in una stagione, a Wimbledon, ma stavolta viene annichilita da Steffi Graf.\nSuccessivamente, non va oltre i quarti di finale a Carlsbad e agli US Open, ritornando in finale solamente a fine settembre a Tokyo, dove viene sconfitta nettamente da Monica Seles, la quale le infligge anche un bagel. DIsputa la finale anche a Fildersdatd, ma viene impossibilitata da Navratilova a sollevare il titolo, mentre a Philadelphia cede a Sanchez Vicario in semifinale. Disputa il Master, venendo sconfitta da Seles in semifinale.\n1993: un anno senza titoli.\nIl 1993 rappresenta per Sabatini una stagione non all'altezza delle sue capacit\u00e0. Difatti l'argentina non si aggiudica nessun torneo, figurando solo in due finali WTA e in una semifinale Slam, ovvero agli Australian Open. \nNel torneo di Sydney non riesce a ripetere la vittoria finale dell'anno precedente, venendo fermata da Jennifer Capriati in semifinale, mentre a Melbourne cede il passo a Monica Seles, che le lascia appena tre game. Scesa alla quinta posizione del ranking, esce di scena al terzo turno in Florida, per poi raggiungere la semifinale a Miami e Charleston, perdendo malamente contro Steffi Graf e a Houston, cedendo a Conchita Martinez. Si spinge fino alla finale a Ponte Vedra Beach, Roma e Berlino, ma viene sconfitta rispettivamente da Sanchez Vicario, Martinez e Graf. Nell'Open di Francia, viene sconfitta per 8\u201310 nel set decisivo da Fernandez nei quarti di finale. \nLa seconda met\u00e0 della stagione non presenta particolari successi, con l'eccezione della semifinale giocata a Los Angeles e dei due quarti di finale disputati a Wimbledon e agli US Open.\nSabatini \u00e8 stata una delle 17 tenniste chiamate a votare riguardo alla decisione di congelare la prima posizione di Monica Seles, in seguito all'accoltellamento della jugoslava nel torneo di Amburgo contro la Graf da parte di un fan di quest'ultima. Mentre le altre 16 tenniste votarono a sfavore di Monica, l'argentina si astenne dal voto. \n1994: 2\u00b0 Master di fine anno e uscita dalla top 5.\nLa tennista argentina apre la stagione con due semifinali, ovvero a Sydney e agli Australian Open, ma raggiunger\u00e0 la finale solamente a inizio aprile a Ponte Vedra Beach, dove per\u00f2 verr\u00e0 sconfitta da Arantxa S\u00e1nchez Vicario. Nel mese di maggio, disputa la secondo finale stagionale, dove viene rimontata da Mary Joe Fern\u00e1ndez, cedendo per 0\u20136 nel terzo set. Si spinge in semifinale agli US Open, ma non pu\u00f2 fare nulla contro Sanchez Vicario. Dopo due semifinali a Philadelphia e Tokyo, si aggiudica il Master di fine anno, grazie alle vittorie su Martina Navr\u00e1tilov\u00e1, Julie Halard-Decugis, Kimiko Date e Lindsay Davenport.\n1995: 27\u00ba titolo in carriera e semifinale agli US Open.\nSi aggiudica a Sydney il 27\u00ba titolo in carriera, ovvero l'ultimo, superando comodamente Lindsay Davenport. Nel Tier I di Miami, accede alla semifinale, ma viene sconfitta da Kimiko Date in rimonta. Raggiunge la finale a Ponte Vedra Beach, venendo estromessa da Conchita Mart\u00ednez. \nRitorna in quarto di finale nel Roland Garros e a Wimbledon, dove cede a Steffi Graf, che le concede appena un gioco, e a Martinez (5\u20137 65\u20137). \nNel torneo di Montreal viene eliminata malamente da Monica Seles con lo score di 1\u20136 0\u20136. Nonostante l'inizio del declino, raggiunge la semifinale a New York senza concedere alcun set alle avversarie, tra cui anche alla giovane Martina Hingis, ma \u00e8 costretta a cedere a Steffi Graf il pass per la finale. \nRaggiunge l'ultima finale della carriera, nonch\u00e9 la 55\u00aa in singolare, a Fildersdadt, venendo impossibilitata da Iva Majoli a sollevare il trofeo.\n1996: ritiro.\nApre la stagione con un quarto turno agli Australian Open, dovendo subire la sconfitta inflittale da Chanda Rubin. A Miami raggiunge i quarti di finale, ma incontra nuovamente Rubin che la supera in tre parziali. In seguito alla sconfitta nel secondo turno patita da Irina Sp\u00eerlea a Charleston, si ritira dagli altri tornei causa infortunio. \nScesa al 13\u00ba posto in classifica mondiale, ritorna in campo per i Giochi della XXVI Olimpiade, ma, dopo le vittorie incoraggianti su Nathalie Tauziat e Ang\u00e9lica Gavald\u00f3n, viene eliminata nel terzo turno da Monica Seles. \nNel torneo di Montreal si schianta nuovamente contro la Seles nel terzo turno, mentre raggiunge i quarti di finale a Carlsbad, perdendo da Kimiko Date. Agli US Open non va oltre il terzo turno, per poi uscire all'esordio a Filderstadt e a Zurigo. Il torneo elvetico rappresenter\u00e0 l'ultimo della sua carriera da professionista, poich\u00e9 Sabatini annuncer\u00e0 il ritiro dalle competizioni a soli 26 anni."}
{"id": "121208", "revid": "580", "url": "https://it.wikipedia.org/wiki?curid=121208", "title": "Legge di Gauss", "text": ""}
{"id": "121210", "revid": "9282", "url": "https://it.wikipedia.org/wiki?curid=121210", "title": "Investitore qualificato", "text": ""}
{"id": "121214", "revid": "701660", "url": "https://it.wikipedia.org/wiki?curid=121214", "title": "Articolazione", "text": "Un'articolazione \u00e8 una struttura anatomica che mantiene in contiguit\u00e0 due o pi\u00f9 superfici ossee, interconnesse tramite i tessuti connettivi.\nA seconda della loro differente mobilit\u00e0, cio\u00e8 della loro escursione, le articolazioni possono essere di tipo mobile (ad esempio l'articolazione della spalla), semimobile (fra le vertebre) o fisso (ossa del cranio). Si dividono in sinartrosi (che includono le anfiartrosi, separate in altre classificazioni) e diartrosi, come quelle a sfera, condilo, troclea, trocoide, a sella ecc.\nIl termine \"giuntura\" comprende il significato di \"articolazione\", ma include anche le ossa che non possono muoversi l'una rispetto all'altra.\nSinartrosi.\nLe sinartrosi sono dispositivi giunzionali tra due capi ossei continui. Sono immobili. Possono essere suddivise in tre sottocategorie rispetto al tessuto connettivo che si interpone tra gli stessi capi ossei: \n\"1) sinfibrosi\" (tessuto fibroso) (esempio particolare: sinfisi pubica che in verit\u00e0 sarebbe una sincondrosi data la presenza di un disco fibrocartilagineo fra i capi ossei, ma che non pu\u00f2 andare, o molto raramente, incontro a ossificazione come le normali sincondrosi che diventano sinostosi)\n\"2) sincondrosi\" (tessuto cartilagineo ialino)\n\"3) sinostosi\" (mera unione dei capi ossei, esempio: ossa del cranio individuo adulto).\nSinfibrosi e anfiartrosi.\nNelle \"sinfibrosi\", o \"articolazioni fibrose\", il tessuto di unione \u00e8 prevalentemente costituito da connettivo ricco di collagene, e in alcuni casi abbondante in fibre elastiche. Si distinguono all'interno delle articolazioni fibrose tre diverse categorie: suture, gonfosi e schindilesi. Queste sono articolazioni immobili. Le anfiartrosi includono invece le \"sinfisi\", e sono articolazioni ipomobili, ossia con limitate possibilit\u00e0 di movimento.\nSindesmosi.\nLe \"sindesmosi\" sono articolazioni fibrose in cui il mezzo di unione le due ossa che vanno ad articolarsi \u00e8 un legamento interosseo, una sottile corda fibrosa o una membrana aponevrotica. Ne sono un esempio l'articolazione radio-ulnare media, la tibio-fibulare distale.\nGonfosi.\nLe \"gonfosi\", o \"articolazioni a piolo-alveolo\" o \"alveolodentarie\", non sono considerate una vera e propria articolazione, in quanto non prevedono l'unione di segmenti ossei: sono caratteristiche della fissazione dei denti nelle proprie cavit\u00e0 alveolari. La fissazione avviene grazie al collagene del parodonto che connette il cemento del dente all'osso mandibolare o mascellare.\nSincondrosi.\nLe \"sincondrosi\" sono caratterizzate dalla presenza di un sottile strato di cartilagine che pu\u00f2, col tempo, essere sostituito da tessuto osseo, determinando la trasformazione della sincondrosi in sinostosi.\nClassici esempi di sincondrosi sono l'articolazione sterno-costale della prima costa e le varie articolazioni che si instaurano durante lo sviluppo di ossa lunghe tra epifisi e diafisi.\nSinfisi.\nLe \"sinfisi\" presentano un disco fibrocartilagineo di connessione, le superfici articolari delle ossa a contatto con il disco fibrocartilagineo della sinfisi sono rivestite da cartilagine ialina. Esempi sono la sinfisi pubica e mentoniera, l'articolazione tra i corpi delle vertebre (anfiartrosi) e quella tra il manubrio e il corpo dello sterno. La maggior parte delle sinfisi non va incontro a sinostosi, sussistono tuttavia alcune eccezioni.\nDiartrosi.\nLe diartrosi sono dispositivi giunzionali tra due capi ossei contigui. Questo tipo di articolazione permette un certo grado di mobilit\u00e0 alle ossa affrontate. Nelle diartrosi i capi ossei sono rivestiti da cartilagine ialina la quale svolge una funzione motoria di compressibilit\u00e0 ed elasticit\u00e0. La cartilagine consta di tre strati di collagene (profondo, intermedio e superficiale).\nLe diartrosi possono, inoltre, essere armoniche, con capi ossei corrispondenti, e disarmoniche; in tal caso le discordanze sono eliminate tramite i menischi fibrocartilaginei. Questi permettono scambi nutritivi e una maggiore sollecitazione meccanica. Esternamente la capsula articolare, un manicotto fibroso, ricopre l'intera articolazione, fissandosi ai margini della cartilagine.\nProfondamente ad essa si trova la membrana sinoviale che pu\u00f2 essere: semplice se ridotta ad un esile strato fibroso o complessa se spessa e ricca di cellule, vasi e nervi. L'articolazione \u00e8 costituita anche da legamenti a distanza o periferici. Infine la cavit\u00e0 articolare \u00e8 lo spazio presente tra i capi ossei e capsula articolare ripieno di liquido sinoviale (funzione nutritiva) proveniente dal plasma sanguigno e arricchito con sostanze nutritive; attutisce gli urti.\nLe diartrosi possono essere classificate come:\nArtrodie.\nLe due superfici articolari sono pianeggianti e consentono solo movimenti di scivolamento dei due capi articolari, (non consentono movimenti angolari) un esempio sono quelle tra i processi articolari delle vertebre. Poich\u00e9 la capsula di un'articolazione a superfici piane \u00e8 sempre tesa, il movimento concesso \u00e8 limitato (traslazione o scivolamento) ma multidirezionale (uniassiale).\nEnartrosi.\nI due capi ossei sono \"sferici\", uno concavo e l'altro convesso e compiono movimenti angolari su tutti i piani, inclusa la rotazione. I capi articolari, sempre a contatto, ruotano reciprocamente e cos\u00ec le relativi diafisi compiono movimenti angolari su tutti i piani. Un esempio \u00e8 l'articolazione coxo-femorale (articolazione dell'anca) e la gleno-omerale (articolazione della spalla propriamente detta).\nCondiloartrosi.\nSono ellissoidali uno concavo (cavit\u00e0 glenoidea) e l'altro convesso (condilo) e permettono un movimento angolare su due piani perpendicolari ai due assi dell'ellissoide. Un tipico esempio \u00e8 l'articolazione temporo-mandibolare. Per precisione l'articolazione temporo mandibolare \u00e8 una diartrosi doppia formata da due articolazioni sovrapposte con interposto un disco completo che le separa. Sono una superiore (articolazione disco-fossa glenoide) e una inferiore (articolazione disco-condilo).\nA sella.\nI due corpi sono biassiali concavi e convessi a incastro reciproco e permettono una rotazione assiale. Si chiamano cos\u00ec perch\u00e9 le superfici articolari hanno la forma di una sella di cavallo concava longitudinalmente e convessa trasversalmente, come per esempio l'articolazione fra il trapezio e il primo osso metacarpale. Si pu\u00f2 parlare di articolazione a sella anche per l'articolazione femoro-rotulea.\nGinglimo angolare \"o troclea\".\nIn questo caso, una superficie articolare \u00e8 a forma di puleggia (una sorta di cilindro scavato trasversalmente al centro da una gola), il cui asse \u00e8 perpendicolare alla diafisi dell'osso; tale puleggia prende il nome di troclea. L'altra superficie articolare \u00e8 rappresentata da una incavatura percorsa longitudinalmente da una cresta corrispondente alla gola della troclea. Esempi di tale articolazione sono rappresentati dall'articolazione omero-ulnare e dalla articolazione femoro-tibiale.\nGinglimo assiale \"o trocoide\".\nI due capi ossei sono cilindri, uno cavo e uno pieno, con l'asse del cilindro parallelo all'asse longitudinale delle ossa. Il movimento \u00e8 rotatorio, per esempio le articolazioni prossimale e distale tra radio e ulna e l'articolazione atlantoassiale (o atlo-assiale) mediana tra il dente dell'epistrofeo e un anello osteofibroso formato dall'arco anteriore e dal legamento trasverso dell'atlante.\nTrazione delle articolazioni.\nUn'articolazione \u00e8 costituita da due superfici cartilaginee strettamente a contatto, separate da un sottile film di liquido sinoviale, e tenute cos\u00ec dalla capsula, dai legamenti e dalle strutture tendinee che la scavalcano.\nUna trazione dell'articolazione pu\u00f2 provocare una depressione all'interno di essa in seguito alla quale, per il fenomeno di cavitazione, i gas disciolti nel liquido sinoviale formano una bolla che implode provocando un'onda sonora e un effetto meccanico. Questa \u00e8 l'ipotesi pi\u00f9 diffusa sul fenomeno dello \"scrocchio\" delle articolazioni, ma non esistono studi su di essa e su un possibile effetto meccanico che potrebbe avere effetti negativi sulle superfici cartilaginee."}
{"id": "121215", "revid": "1124164", "url": "https://it.wikipedia.org/wiki?curid=121215", "title": "Claudio, Ilaria, Giasone e Mauro", "text": "Claudio, Ilaria, Giasone e Mauro (Roma, III secolo d.C.), membri di una stessa famiglia, sono venerati come santi e martiri dalla Chiesa cattolica che ne celebra la memoria liturgica il 3 dicembre.\nAgiografia.\nLa storia di san Claudio martire e della sua famiglia, riportata nel Martirologio di Adone, \u00e8 immersa nella leggenda e risale al III secolo d.C. La leggenda, riportata nella \"passio\" dei santi Crisante e Daria, narra di come il tribuno militare Claudio, di guardia presso il carcere Tulliano, fosse convinto dalla santit\u00e0 di due illustri prigionieri, san Crisante e santa Daria, e da questi convertito. Insieme con lui si battezzarono la moglie Ilaria, i due figli Giasone e Mauro e i settanta soldati che obbedivano ai suoi ordini.\nL'Imperatore Numeriano (283-284) fece quindi gettare Claudio in mare con un sasso al collo. I due figli, che si ostinavano nella fede cristiana, furono decapitati lungo la via Salaria. Lo stesso avvenne ai settanta soldati. Per accogliere i loro corpi, venne scoperto un canale sotterraneo lungo la strada consolare.\nCulto.\nLa moglie Ilaria costru\u00ec due distinti sarcofagi, uno per il marito e uno per i figli. La forte donna, sposa e madre dolorosa, abitava sulla via Salaria, dove poi sorsero le necropoli della sua famiglia.\n\u00c8 il patrono dei tabagisti, secondo alcuni, ma non \u00e8 mai stato ufficialmente ritenuto tale.\nIl corpo santo di una martire di nome Ilaria si venera nella chiesa di San Bartolomeo a Giarratana custodito dentro un'elegante arca; alcuni documenti d'archivio, di recente esaminati, provano che il corpo fu acquistato a Roma dal sacerdote Antonino Distefano \"suo munere\" e donato alla chiesa di San Bartolomeo. La tradizione popolare vuole viceversa che il corpo fu donato da papa Alessandro VII ai Settimo di Giarratana."}
{"id": "121221", "revid": "39224", "url": "https://it.wikipedia.org/wiki?curid=121221", "title": "Addizione", "text": "L'addizione (denotata normalmente dal simbolo del pi\u00f9, \"+\") \u00e8 una delle quattro operazioni fondamentali dell'aritmetica, insieme alla sottrazione, alla moltiplicazione e alla divisione. L'addizione di due numeri naturali pu\u00f2 essere definita in termini insiemistici. Per sommare due numeri naturali \"a\" e \"b\", si considerano due insiemi \"A\" e \"B\" che abbiano, rispettivamente, \"a\" e \"b\" come numero di elementi, e che siano disgiunti (cio\u00e8 non abbiano elementi in comune). Allora il risultato dell'addizione di \"a\" e \"b\" \u00e8 il numero di elementi dell'insieme unione di \"A\" e \"B\" (l'insieme \"A\" \u222a \"B\").\nAd esempio, se in un sacchetto abbiamo tre mele e in un altro sacchetto abbiamo due mele, mettendo insieme il contenuto dei due sacchetti avremo cinque mele. Questa osservazione \u00e8 equivalente all'espressione matematica \"3 + 2 = 5\", ovvero \"3 pi\u00f9 2 \u00e8 uguale a 5\".\nL'addizione pu\u00f2 essere definita anche su quantit\u00e0 pi\u00f9 astratte, quali i numeri interi relativi, i numeri razionali, i numeri reali e i numeri complessi, e su altri oggetti matematici quali i vettori e le matrici.\nL'addizione gode di alcune propriet\u00e0 basilari. \u00c8 commutativa, ovvero cambiando l'ordine degli addendi la somma non cambia. \u00c8 associativa, ovvero quando si sommano pi\u00f9 di due numeri, il risultato \u00e8 lo stesso indipendentemente dall'ordine in cui vengono effettuate le addizioni. Lo zero \u00e8 l'elemento neutro dell'addizione, ovvero sommare zero ad un numero lascia quel numero invariato.\nNotazione.\nI numeri o termini coinvolti nell'addizione sono collettivamente detti addendi, e il risultato dell'addizione \u00e8 la loro somma.\nSe gli addendi sono scritti individualmente, l'addizione \u00e8 rappresentata dal carattere \"+\", che si interpone tra un termine e l'altro. Tra la sequenza degli addendi e la loro somma si interpone il simbolo dell'uguaglianza, \"=\". Sono addizioni valide:\ne la prima di queste si legge, indifferentemente,\nNegli scritti precedenti al XVI secolo \u00e8 possibile trovare un altro simbolo indicante l'addizione. Si tratta di una \"P\" in corsivo che rimpiazzava la parola \"pi\u00f9\".\nSe i termini non sono scritti individualmente, ma la sequenza degli addendi si ricava facilmente dalla scrittura, la somma si pu\u00f2 indicare con un'ellissi (\"...\") per indicare i termini mancanti: la somma dei numeri naturali da 1 a 100 si pu\u00f2 dunque scrivere come 1 + 2 + \u2026 + 99 + 100 = 5050.\nIn alternativa, la somma pu\u00f2 essere rappresentata con il simbolo di sommatoria, rappresentato dalla lettera greca Sigma maiuscola. In particolare, data una sequenza di numeri denotati con formula_4, la somma degli \"n-m+1\" compresi fra quello di posizione \"m\" e quello di posizione \"n\" pu\u00f2 essere espressa con la scrittura\nIl simbolo \"+\" \u00e8 un'abbreviazione della parola latina \"et\", che significa \"e\". Il suo uso in opere a stampa \u00e8 attestato sin dal 1486.\nInterpretazione intuitiva.\nCombinazione di insiemi.\nUna delle interpretazioni dell'addizione \u00e8 quella della combinazione di insiemi: \nQuesta interpretazione, facile da visualizzare, \u00e8 anche alla base della definizione formale di addizione tra numeri cardinali.\nEstensione di lunghezze.\nUna seconda interpretazione dell'addizione \u00e8 data dall'estensione di una lunghezza (intera) di partenza in termini di una lunghezza (intera) data: \nQuesta interpretazione \u00e8 alla base della definizione formale di addizione tra numeri ordinali.\nDefinizione formale.\nA partire dalla funzione successore, introdotta dagli assiomi di Peano per definire un modello per i numeri naturali, si pu\u00f2 formulare ricorsivamente una definizione rigorosa di addizione tra naturali.\nSia pertanto formula_6 un modello per i numeri naturali dove formula_7 \u00e8 la funzione successore che soddisfa gli assiomi di Peano.\nL'addizione in formula_8 \u00e8 quindi l'operazione binaria interna\ntale che:\nPropriet\u00e0.\nCommutativit\u00e0.\nL'addizione \u00e8 un'operazione \"commutativa\", ovvero cambiando l'ordine degli addendi il risultato non cambia: \nAd esempio: formula_15\nAssociativit\u00e0.\nL'addizione \u00e8 un'operazione \"associativa\", ovvero quando si sommano tre o pi\u00f9 addendi, l'ordine delle operazioni non influisce sul risultato:\nAd esempio: formula_17\nEsistenza dell'elemento neutro.\nAggiungere zero ad un numero qualunque lascia quel numero invariato; in altre parole, lo zero \u00e8 l'elemento neutro dell'addizione. In formule,\nQuesta propriet\u00e0 fu identificata nel \"Brahmasphuta Siddh\u0101nta\" di Brahmagupta nel 628 d.C., anche se formulata a parole ed in termini di tre leggi separate a seconda che \"a\" fosse negativo, positivo o zero. Altri matematici indiani elaborarono successivamente l'idea; intorno all'830 d.C., Mah\u0101v\u012bra scriveva che \"lo zero diventa ci\u00f2 che viene sommato ad esso\", il che equivale alla propriet\u00e0 0 + \"a\" = \"a\". Nel XII secolo, Bhaskara scriveva: \"Con l'addizione dello zero, o con la sua sottrazione, la quantit\u00e0, positiva o negativa, rimane la stessa\", il che equivale alla propriet\u00e0 \"a\" + 0 = \"a\".\nCalcolo dell'addizione.\nIl riporto.\nPer eseguire velocemente un'addizione fra numeri naturali, si allineano in colonna gli addendi, partendo dalla cifra delle unit\u00e0 a destra. Dopodich\u00e9 si sommano le cifre di ciascuna colonna, da destra verso sinistra, e nell'eventualit\u00e0 che il risultato della somma su una colonna sia maggiore o pari a dieci, si \"riportano\" le decine in eccesso come ulteriore addendo sulla colonna immediatamente a sinistra a quella appena calcolata.\nAd esempio, nell'addizione 27 + 59,\n \u00b9\n 27\n + 59\n 86\n7 + 9 = 16, e la cifra 1 \u00e8 il riporto.\nAlgoritmo dell'addizione.\nIl metodo discusso sopra pu\u00f2 essere applicato per sommare due qualunque numeri naturali ad \"n\" cifre \"A\"=an-1...a1a0 e \"B\"=bn-1...b1b0 (nel caso il numero di cifre di \"A\" e \"B\" sia diverso, \u00e8 sufficiente aggiungere il numero appropriato di zeri in testa al numero con meno cifre). In pseudocodice, l'algoritmo \u00e8 il seguente:\n function somma(an-1...a1a0, bn-1...b1b0)\n for i \u2190 0 to n-1 do\n r \u2190 0\n s \u2190 ai + bi + r\n r \u2190 s div 10 (\"calcolo del riporto\")\n ci \u2190 s mod 10\n return rcn-1...c1c0\nAddizione di frazioni decimali.\nSeguendo un metodo simile a quello descritto sopra si possono sommare anche due frazioni decimali. Si allineano i due numeri decimali in modo tale che la virgola sia nella stessa posizione. Se necessario, si aggiungono degli zeri in coda al numero pi\u00f9 corto perch\u00e9 abbia lo stesso numero di cifre di quello pi\u00f9 lungo. Infine, si segue il procedimento visto sopra, con l'unica accortezza di aggiungere la virgola al risultato nella stessa posizione in cui compare nei due addendi. Ad esempio, 45,1 + 4,34 si svolge nel seguente modo:\n 4 5, 1 0 +\n 0 4, 3 4 =\n 4 9, 4 4\nQuesta estensione del metodo fu divulgata da Simone Stevino.\nGeneralizzazioni.\nNella teoria dell'algebra astratta si pu\u00f2 chiamare \"addizione\" una qualunque operazione associativa e commutativa definita su un insieme, che sia dotata di un elemento neutro. Una struttura algebrica che includa una simile operazione \u00e8 detta \"monoide commutativo\".\nStoria.\nGi\u00e0 gli antichi Egizi avevano un semplice metodo per sommare numeri naturali. Nella notazione geroglifica, i numeri venivano indicati ripetendo una quantit\u00e0 appropriata di simboli rappresentanti le unit\u00e0, le decine, le centinaia, eccetera. Per ottenere la somma di due numeri, quindi, era sufficiente combinare le unit\u00e0, poi le decine, poi le centinaia, e cos\u00ec via, con l'accortezza di rimpiazzare eventuali gruppi di dieci simboli identici con un simbolo del tipo successivo. \nAd esempio, per sommare 783 e 275, si combina\nIl metodo di addizione posizionale moderno era sicuramente gi\u00e0 noto in India intorno all'anno 600 d.C., ma \u00e8 assai plausibile che lo stesso genere di algoritmo fosse gi\u00e0 utilizzato dai Babilonesi in Mesopotamia nel 1700 a.C., anche se in un sistema sessagesimale anzich\u00e9 decimale.\nIn Europa, l'algoritmo di addizione moderno fu introdotto nel XII secolo attraverso la traduzione degli scritti del matematico persiano al-Khwarizmi."}
{"id": "121222", "revid": "9282", "url": "https://it.wikipedia.org/wiki?curid=121222", "title": "Mercati cash", "text": ""}
{"id": "121223", "revid": "9282", "url": "https://it.wikipedia.org/wiki?curid=121223", "title": "Mercati derivati", "text": ""}
{"id": "121224", "revid": "1582900", "url": "https://it.wikipedia.org/wiki?curid=121224", "title": "Ryanair", "text": "Ryanair \u00e8 una compagnia aerea a basso costo irlandese con sede a Dublino, la cui pi\u00f9 importante base operativa \u00e8 l'Aeroporto di Londra Stansted.\n\u00c8 la pi\u00f9 grande compagnia aerea a basso costo d'Europa, operando pi\u00f9 di tratte e collegando 33 paesi europei, Marocco, Israele, Giordania, Turchia, Tunisia, Russia e Georgia. Negli anni si \u00e8 evoluta in una compagnia aerea di profitto, mantenendo notevoli margini di guadagno. Ryanair si \u00e8 caratterizzata per una rapida e continua espansione, resa possibile dalla deregolamentazione dell'industria aerea europea del 1997. Nel 2012 ha trasportato oltre 80 milioni di passeggeri, diventati 118 nel 2017, attestandosi cos\u00ec al primo posto fra i vettori continentali. Oggi si ritiene che sia la compagnia aerea pi\u00f9 scelta dai viaggiatori a livello europeo, seguita dalla sua rivale easyJet, anch'essa compagnia aerea a basso costo. Le tre basi principali come numero di rotte servite sono Londra Stansted, Dublino e Bergamo-Orio al Serio.\nStoria.\nRyanair \u00e8 stata fondata nel 1985 dall'uomo d'affari irlandese Tony Ryan. La compagnia inizi\u00f2 la sua attivit\u00e0 sulla tratta che univa Waterford e London Gatwick, con l'intenzione di inserirsi nel mercato dominato dal duopolio sui voli tra Londra e l'Irlanda, nelle mani, al tempo, di British Airways ed Aer Lingus. Una seconda tratta fu aggiunta nel 1986. Sotto la parziale deregolamentazione voluta dall'Unione europea era sufficiente, per le compagnie aeree, che un solo governo desse l'autorizzazione per un volo interno all'Unione europea. L'Irlanda rifiut\u00f2, al fine di proteggere l'Aer Lingus, ma la Gran Bretagna, governata da Margaret Thatcher, approv\u00f2 la tratta. Con due rotte e due aerei la compagnia trasport\u00f2, in un anno, passeggeri.\nNel 2017, le destinazioni erano oltre 200, coprendo quasi tutti i paesi europei, dal Portogallo all'Estonia, dalla Bulgaria alla Norvegia, pi\u00f9 7 aeroporti in Marocco, 2 in Israele e 5 nelle isole Canarie.\nIl 20 marzo 2018 Ryanair annunci\u00f2 che avrebbe acquisito il 24,9% di Laudamotion dopo l'approvazione delle autorit\u00e0 dell'UE. L'operazione fu valutata per un valore iniziale di 50 milioni di euro pi\u00f9 altri 50 milioni di euro per l'inizio del primo anno di operativit\u00e0 con l'intenzione di raggiungere la redditivit\u00e0 entro il terzo anno di attivit\u00e0 con una flotta di 30 aeromobili. Il 29 gennaio 2019 Ryanair, che aveva gi\u00e0 assunto il controllo della compagnia aerea austriaca low cost ad agosto 2018 rilevando il 75% del capitale per 50 milioni di euro, annuncia di aver rilevato anche il 25% rimanente arrivando a detenere di fatto il 100% della compagnia. L'obiettivo, ha spiegato Ryanair, \u00e8 quello di aumentare la flotta a 25 aerei Laudamotion per l'estate 2019 e 30 aerei nel 2020 per arrivare trasportare circa 7,5 milioni di passeggeri entro il 2021.\nNel giugno 2019 Ryanair cre\u00f2 la compagnia aerea Malta Air. La compagnia aerea nasce da una joint venture tra Ryanair e il Governo di Malta.\nFlotta.\nLa flotta del gruppo Ryanair a dicembre 2021 comprende i seguenti aeromobili:\nRyanair, compresi gli ordini, avr\u00e0 un totale di 460 Boeing 737-8AS, divenendo il secondo operatore a livello mondiale di questo aeromobile, dopo la compagnia statunitense Southwest Airlines.\nMichael Cawley ha inoltre annunciato l'imminente intenzione della compagnia di aprire nuovi collegamenti con la Russia (Mosca e San Pietroburgo), Turchia (Istanbul) e Israele (Tel Aviv) con voli giornalieri da Dublino e Londra-Stansted.\nIl giorno 8 settembre 2014 Ryanair e Boeing annunciano un ordine di 100 aeromobili (pi\u00f9 100 opzioni) per la nuova versione Boeing 737 MAX 200, una variante del 737-8 caratterizzata dall'aumento dei posti a sedere a 197. Con questo ordine, Ryanair punta a raddoppiare il numero di passeggeri e portare la flotta a 520 aeromobili entro dieci anni.\nFlotta storica.\nIn passato, Ryanair ha posseduto anche i seguenti aeromobili:\nLa descrizione della flotta d\u00e0 indicazione di una delle vincenti strategie della Compagnia: tutti gli aeromobili sono varianti dello stesso modello base: il Boeing 737. Questo fatto induce da solo enormi economie di scala, sia per l'addestramento dei piloti, che conoscono a perfezione il modello, senza necessitare costosi ri-addestramenti, sia per il personale di sicurezza e assistenza al volo che non deve essere riaddestrato su modelli diversi. La stessa economia di scala vale per la manutenzione, e il magazzino ricambi, che \u00e8 unificato. L'acquisto di nuovi aeromobili ha lo stesso vantaggio. Applicando con continuit\u00e0 opzioni di acquisto per molti mezzi uguali dallo stesso costruttore, si ottengono condizioni economiche vantaggiose.\nIncidenti.\nDi seguito si citano gli incidenti con o senza conseguenze rilevanti a passeggeri ed equipaggio, nonch\u00e9 strutturali del velivolo coinvolto:\nControversie.\nCondizioni di lavoro.\nRyanair ha affrontato critiche per aver costretto i piloti a pagare decine di migliaia di euro per la formazione, quindi creare societ\u00e0 limitate in Irlanda attraverso un'agenzia, oltre a costringere il personale di terra in Spagna ad aprire conti bancari a Gibilterra per ricevere i loro stipendi.\nNel maggio 2014, l'ufficio di Ryanair a Marsiglia \u00e8 stato perquisito dalla polizia francese che indagava sui reclami secondo cui la societ\u00e0 non avrebbe rispettato la legge sul lavoro francese. Ryanair ha protestato per il raid.\nNel maggio 2015, il sindaco di Copenhagen ha annunciato un boicottaggio di Ryanair, vietando ai dipendenti comunali di usare la compagnia irlandese per viaggi di lavoro. Ci\u00f2 \u00e8 avvenuto in seguito alle proteste dei sindacati danesi sulle condizioni di impiego. Dopo che un processo giudiziario conferm\u00f2 il diritto di sciopero dei sindacati di piloti e membri dell'equipaggio, Ryanair spost\u00f2 le sue basi fuori dalla Danimarca.\nIl 10 agosto 2018, i piloti di Ryanair in Germania, Svezia, Irlanda, Belgio e Paesi Bassi si sono assentati per 24 ore, cancellando 400 voli. \u00c8 considerato essere uno dei pi\u00f9 grandi scioperi sulle questioni salariali.Il 26 settembre 2018, Ryanair \u00e8 stata costretta a cancellare 150 voli programmati per quel giorno, pari a circa il 6% dei suoi voli totali, a causa di scioperi in Spagna, Belgio, Paesi Bassi, Portogallo, Italia e Germania. La British Civil Aviation Authority ha esortato la compagnia a risarcire i 2400 passeggeri colpiti ai sensi del Regolamento UE 261, ma Ryanair ha dichiarato di non accettare alcuna richiesta di risarcimento.\nEntrate accessorie e servizio di bordo.\nIl 20% dei profitti di Ryanair \u00e8 generato dalle entrate accessorie; cio\u00e8 reddito da fonti diverse dalle tariffe dei biglietti. Nel 2009, i ricavi accessori erano pari a 598 milioni di euro, rispetto ai ricavi totali di 2.942 milioni di euro.\nRyanair \u00e8 stato descritto dalla rivista di consumatori \"Holiday Which?\" come il \"peggior perpetratore\" per la ricarica di extra opzionali. Come parte del modello di business a basso costo, la compagnia aerea addebita commissioni, che possono essere correlate a servizi alternativi come l'utilizzo delle strutture per il check-in aeroportuale al posto della commissione di servizio online e il pagamento con carta di credito. Si fa pagare anche per servizi extra come il bagaglio da stiva e offre cibo e bevande per l'acquisto come parte di un programma di acquisto a bordo.\nNel 2009, Ryanair ha abolito il check-in in aeroporto e lo ha sostituito con un drop bag veloce per i passeggeri che hanno effettuato il check-in dei bagagli. L'opzione di check-in all'aeroporto per \u20ac 10 \u00e8 stata interrotta e tutti i passeggeri sono tenuti a effettuare il check-in online e stampare la propria carta d'imbarco. I passeggeri che arrivano in aeroporto senza un check-in online prestampato dovranno pagare \u20ac 55 per la loro carta d'imbarco, mentre i clienti che non sono in grado di effettuare il check-in online sono pregati di pagare una tassa che varia a seconda su dove stanno viaggiando all'aeroporto (a partire da giugno 2012). Ryanair ha affrontato critiche sulla natura ambigua di questi cambiamenti.\nNo-frills.\nI nuovi aeromobili Ryanair sono stati consegnati con sedili non reclinabili, senza tasche posteriori, cinture di sicurezza bloccate sul retro dei sedili e giacche di salvataggio posizionate sopra la testa anzich\u00e9 sotto il sedile. Ci\u00f2 consente alla compagnia aerea di risparmiare sui costi degli aeromobili e consente controlli pi\u00f9 rapidi di pulizia e sicurezza durante i brevi tempi. Su vari media \u00e8 stato riferito che Ryanair voleva ordinare i loro velivoli senza tende da sole, ma i nuovi aeromobili li hanno, come richiesto dai regolamenti della Irish Aviation Authority.\nAltre misure proposte per ridurre ulteriormente i costi hanno incluso l'eliminazione di due bagni per aggiungere altri sei posti, ridisegnare l'aereo per consentire ai passeggeri in piedi di viaggiare in \" posti verticali \", pagare per usare il bagno, addebitare un extra per i passeggeri in sovrappeso, e chiedendo ai passeggeri di portare i loro bagagli registrati sull'aereo. Alcune di queste proposte potrebbero non essere state seriamente considerate, tuttavia, ma potrebbero essere state usate come un modo economico per generare pubblicit\u00e0. Ad esempio, Michael O'Leary inizialmente ha affermato che il costo per i servizi igienici stava per \"accadere\", ha dichiarato giorni dopo che era \"tecnicamente impossibile e legalmente difficile\".\nServizio clienti e trattamento dei passeggeri con disabilit\u00e0.\nRyanair \u00e8 stata criticata per molti aspetti del suo servizio clienti. \"The Economist\" ha scritto che il \"trattamento inappropriato dei passeggeri\" ha dato a Ryanair \"una meritata cattiva reputazione\" e che la compagnia aerea \"\u00e8 diventata sinonimo di spaventoso servizio clienti e di maleducazione nei confronti di chiunque o di qualsiasi ostacolo\". Nel gennaio 2019, un'indagine condotta da \"Which?\" ha rilevato che la compagnia aerea era a corto di passeggeri, per il sesto anno consecutivo. Ryanair ha risposto affermando che il numero di passeggeri \u00e8 aumentato dell'80% nei precedenti sei anni e questo \u00e8 stato un riflesso pi\u00f9 accurato della popolarit\u00e0 della compagnia aerea rispetto a un \"sondaggio non rappresentativo di sole 8.000 persone\".\nNel 2002, l'Alta Corte di Dublino ha assegnato a Jane O'Keefe \u20ac 67.500 di risarcimento dopo che Ryanair le aveva rifiutato a un premio di viaggio gratuito a lei assegnato per essere stata il milionesimo passeggero della compagnia aerea.\nLa compagnia aerea \u00e8 stata oggetto di pesanti critiche per il suo scarso trattamento dei passeggeri disabili. Nel 2002, Ryanair si \u00e8 rifiutata di fornire sedie a rotelle per i passeggeri disabili all'aeroporto di Londra Stansted, facendo arrabbiare molto i gruppi per i diritti dei disabili. La compagnia aerea ha sostenuto che questa disposizione proveniva dell'autorit\u00e0 aeroportuale, affermando che le sedie a rotelle sono state fornite da 80 degli 84 aeroporti di destinazione Ryanair, all'epoca. Una sentenza del tribunale nel 2004 ha ritenuto che la responsabilit\u00e0 dovesse essere condivisa dalla compagnia aerea e dalla societ\u00e0 di gestione dell'aeroporto; Ryanair ha risposto aggiungendo un supplemento di \u20ac 0,50 a tutti i suoi prezzi di volo. Nel luglio 2012, una donna di 69 anni, Frances Duff, affetta da colostomia, si \u00e8 vista rifiutare il permesso di portare a bordo il suo kit medico, nonostante fosse fornita di una lettera del suo medico che spiegava la necessit\u00e0 della donna di portarla con s\u00e9; lo staff di bordo Ryanair chiese di sollevare la camicia di fronte agli altri passeggeri, cos\u00ec da provare di avere una borsa colostomica.\nMiglioramento del servizio clienti e attrazione delle famiglie.\nIl 17 giugno 2014, Ryanair ha annunciato una nuova campagna per reinventarsi come compagnia aerea pi\u00f9 adatta alle famiglie. Parlando all'AGM 2014 della societ\u00e0, l'amministratore delegato Michael O'Leary ha dichiarato che la compagnia aerea doveva \"smettere di far incazzare inutilmente le persone\". Ryanair afferma che fino al 20% dei suoi 81 milioni di clienti viaggiano come famiglie e desidera aumentare tale cifra. Kenny Jacobs, chief marketing officer di Ryanair, ha dichiarato: \"Le famiglie sono un grosso problema per noi\".\nCome altro passo, la societ\u00e0 ha lanciato Live Chat sul sito Web per migliorare la qualit\u00e0 del servizio e l'esperienza fornita dall'azienda. Il servizio di chat, che all'avvio della conversazione si tiene con un chatbot, ma attraverso il quale, in qualsiasi momento, \u00e8 possibile parlare con un operatore, ha migliorato notevolmente l'esperienza utente. Inoltre, Ryanair ha aggiunto la possibilit\u00e0 di acquistare il biglietto direttamente chiamando il call center (l'acquisto via telefono comporta il pagamento di una fee aggiuntiva di 20 euro). Il cambiamento nell'approccio ha avuto quasi immediatamente effetti positivi sulle finanze dell'azienda.\nPubblicit\u00e0.\nPubblicit\u00e0 controversa.\nLa pubblicit\u00e0 di Ryanair e le parole di Michael O'Leary, possono deliberare polemiche giudiziarie per generare pubblicit\u00e0 gratuita per la compagnia aerea, hanno portato a una serie di reclami alla Advertising Standards Authority e occasionalmente azioni legali contro la compagnia aerea.\nUn esempio di ci\u00f2 \u00e8 stata l'intervista dal vivo della BBC News il 27 febbraio 2009, quando Michael O'Leary, osservando che si trattava di \"una giornata tranquilla\", ha commentato che Ryanair stava valutando l'ipotesi di addebitare ai passeggeri \u20ac1 per utilizzare il bagno sui loro voli. La storia successivamente ha fatto notizia nei media per diversi giorni e ha attirato l'attenzione sull'annuncio di Ryanair che stava rimuovendo gli sportelli per il check-in dagli aeroporti e li ha sostituiti con il check-in online. Otto giorni dopo, O'Leary alla fine ha ammesso che si trattava di una trovata pubblicitaria che diceva \"Non \u00e8 probabile che accada, ma rende interessanti e molto economiche\".\nRyanair usa spesso la loro pubblicit\u00e0 per fare confronti diretti e attaccare i loro concorrenti. Uno dei loro annunci pubblicitari utilizzava un'immagine del \"Manneken Pis\", una famosa statua belga di un bambino che urinava, con le parole: \"Ti senti preso in giro con le alte tariffe di Sabena? Le basse tariffe sono arrivate in Belgio\". Sabena ha citato in giudizio e la corte ha stabilito che le pubblicit\u00e0 erano fuorvianti e offensive. A Ryanair \u00e8 stato ordinato di interrompere immediatamente gli annunci pubblicitari o affrontare delle multe. Ryanair \u00e8 stata inoltre obbligata a scusarsi e pubblicare la decisione della corte sul loro sito web. Ryanair ha usato le scuse per ulteriori pubblicit\u00e0, principalmente per ulteriori confronti di prezzo.\nUn'altra provocatoria campagna pubblicitaria, intitolata \"Bastardi costosi!\", ha confrontato Ryanair con British Airways. Come nel caso di Sabena, British Airways non era d'accordo con i relativi confronti di prezzo e ha intentato un'azione legale contro Ryanair. Tuttavia, in questo caso la Corte Suprema si \u00e8 schierata dalla parte di Ryanair e ha respinto la causa ordinando a British Airways di effettuare un pagamento nei confronti delle spese processuali della Ryanair.\nNel 2007, la Ryanair ha usato una pubblicit\u00e0 per il suo nuovo volo per Belfast-Aldergrove che ha mostrato l'esponente di Sinn F\u00e9in Martin McGuinness, vice primo ministro e un ex alto comandante dell'Irish Republican Army, in piedi accanto al presidente del partito Gerry Adams con un fumetto contenente: \"Le tariffe Ryanair sono cos\u00ec basse persino l'esercito britannico \u00e8 volato a casa\". I sindacalisti dell'Ulster hanno reagito con rabbia alla pubblicit\u00e0, mentre la Advertising Standards Authority ha affermato di non ritenere che la pubblicit\u00e0 avesse causato un reato generalizzato.\nUna pubblicit\u00e0 raffigurante una modella vestita da scolaretta era accompagnata dalle parole \"Le migliori tariffe per il rientro a scuola\"; Ryanair ha pubblicato l'annuncio in due giornali scozzesi ed in uno nazionale; dopo aver ricevuto 13 denunce, la pubblicit\u00e0 \u00e8 stata ampiamente riportata dai giornali nazionali. La Advertising Standards Authority li ha obbligati di ritirare la pubblicit\u00e0 nel Regno Unito, dicendo che \"sembrava collegare le ragazze adolescenti a comportamenti sessualmente provocatori ed era irresponsabile e suscettibile di provocare un reato grave o diffuso\".\nPubblicit\u00e0 ingannevole.\nSebbene di solito non serva l'aeroporto principale delle citt\u00e0 europee, Ryanair \u00e8 stata criticata per aver inserito i nomi di famose citt\u00e0 su aeroporti secondari distanti non costruiti per il traffico turistico e privi di collegamenti di transito frequenti con la citt\u00e0 principale. Gli esempi includono \"Paris Beauvais\" (85 km da Parigi), \"Bruxelles sud\" (46 km a sud di Bruxelles), \"Milano Bergamo\" (45 km da Milano), \"Francoforte Hahn\" (102 km da Francoforte), \"D\u00fcsseldorf Weeze\" (83 km da D\u00fcsseldorf), \"Stoccolma Skavsta\" (89 km da Stoccolma) e \"Barcelona Reus\" (88 km da Barcellona).\nL'ASA ha ordinato a Ryanair di smettere di affermare che i suoi voli da Londra a Bruxelles fossero pi\u00f9 veloci rispetto al collegamento ferroviario di Eurostar, con la motivazione che la pubblicit\u00e0 era ingannevole, a causa dei tempi di viaggio richiesti per recarsi agli aeroporti menzionati. Ryanair ha difeso le sue posizioni, osservando che il loro volo \u00e8 pi\u00f9 breve del viaggio in treno e che uno spostamento con altri mezzi \u00e8 necessario anche per raggiungere le stazioni Eurostar.\nNell'aprile 2008, Ryanair ha affrontato un'indagine dell'Ufficio del commercio equo del Regno Unito, dopo una serie di lamentele relative alle sue pubblicit\u00e0. Si \u00e8 scoperto che aveva violato le regole pubblicitarie sette volte in due anni. Il direttore generale dell'ASA Christopher Graham ha commentato che i deferimenti formali all'OFT erano rari, l'ultimo avvenimento nel 2005; aggiunse che l'ASA \"preferirebbe lavorare con gli inserzionisti all'interno del sistema di autoregolamentazione piuttosto che chiamare un ente statutario, ma l'approccio di Ryanair ci ha lasciato senza opzione\". Ryanair ha replicato affermando che l'ASA aveva \"dimostrato una reiterata mancanza di indipendenza, imparzialit\u00e0 ed equit\u00e0\".\nNel luglio 2009, Ryanair ha adottato una serie di misure per \"aumentare la chiarezza e la trasparenza del proprio sito Web e di altre pubblicit\u00e0\" dopo aver raggiunto un accordo con l'OFT. Il sito web della compagnia aerea include ora una dichiarazione che \"le tariffe non includono tasse o oneri opzionali\" e ora includono una tabella delle tariffe per facilitare il confronto.\nNel luglio 2010, Ryanair si \u00e8 di nuovo trovata in controversia per quanto riguarda la presunta pubblicit\u00e0 ingannevole. Ryanair ha diffuso pubblicit\u00e0 su due giornali offrendo \u20ac 10 di tariffe unidirezionali verso destinazioni europee. A seguito di una denuncia da parte della compagnia concorrente EasyJet, l'ASA ha stabilito che l'offerta era \"suscettibile di essere fuorviante\". Ryanair non ha rilasciato commenti sul reclamo, ma ha risposto ad EasyJet, sostenendo che si preoccupavano dei dettagli al riguardo, ma che non stampavano le loro statistiche sul tempo. EasyJet ha negato questo.\nNell'aprile 2011, Ryanair pubblicizzava \"un posto nelle destinazioni del sole\", ma la pubblicit\u00e0 \u00e8 stata rimossa quando si \u00e8 scoperto che alcune delle destinazioni in essa menzionate erano esposte alla luce solare per appena tre ore al giorno e le temperature registrate erano, in media, tra 0 e 14\u00a0\u00b0C.\nCritica delle sovrattasse.\nNel febbraio 2011, un passeggero Ryanair, Miro Garcia, ha presentato un reclamo contro Ryanair per sovrattasse ingiuste, sostenendo che il supplemento di \u20ac 40 per i passeggeri che non avevano stampato la carta d'imbarco prima dell'arrivo all'aeroporto era ingiusto. Il giudice Barbara Cordoba, del tribunale commerciale di Barcellona, ha dichiarato che, in base alle convenzioni internazionali sul trasporto aereo, Ryanair non pu\u00f2 chiedere ai passeggeri di presentarsi all'aeroporto con la loro carta d'imbarco, se non lo fanno, le multe Ryanair obbliga il passeggero a presentarsi con una carta d'imbarco stampata prima dell'arrivo in aeroporto\". Ryanair ha impugnato la decisione e la Corte d'appello in Spagna ha annullato la sentenza nel novembre 2011, ritenendo che il sovrapprezzo fosse conforme al diritto internazionale.\nEmissioni di CO.\nNel 2018, Ryanair \u00e8 diventata la prima compagnia aerea e l'unica centrale non a carbone ad essere tra le 10 societ\u00e0 con la pi\u00f9 alta quantit\u00e0 di emissioni di CO nell'UE. Quell'anno, Ryanair aveva emissioni equivalenti di 9,9 megatonnellate di CO. Le emissioni sono aumentate del 49% nel corso di cinque anni. Gli ambientalisti hanno criticato severamente la compagnia aerea e l'hanno considerata un segnale per la mancanza di tassazione dell'aviazione.\nConcorrenti.\nRyanair ha diversi concorrenti a basso costo. Nel 2004 sono state costituite circa 60 nuove compagnie aeree a basso costo. Sebbene tradizionalmente una compagnia aerea a servizio completo, Aer Lingus \u00e8 passato a una strategia a tariffe basse dal 2002, portando a una concorrenza molto pi\u00f9 intensa con Ryanair sulle rotte irlandesi. Ryanair \u00e8 membro di Airlines for Europe, essendo stato in precedenza membro della defunta \"European Airline Fares Airline Association\".\nLe compagnie aeree che tentano di competere direttamente con Ryanair sono trattate in modo competitivo, con Ryanair che viene accusato da alcune di ridurre le tariffe per ridurre significativamente la concorrenza. In risposta a MyTravelLite, che ha iniziato a competere con Ryanair sulla rotta da Birmingham a Dublino nel 2003, Ryanair ha organizzato voli concorrenti su alcune delle rotte di MyTravelLite fino a quando non si sono ritirate. Go Fly era un'altra compagnia aerea che cercava di offrire servizi dalla base di Ryanair a Dublino a Glasgow ed Edimburgo in Scozia. Ne segu\u00ec una feroce battaglia, che termin\u00f2 con Go Fly che ritir\u00f2 il suo servizio da Dublino.\nNel settembre 2004, il pi\u00f9 grande concorrente di Ryanair, EasyJet, ha annunciato per la prima volta le rotte verso la Repubblica d'Irlanda, a partire dalla rotta da Cork a Londra Gatwick. Fino ad allora, EasyJet non aveva mai gareggiato direttamente con Ryanair sul terreno di casa. EasyJet ha ritirato le Gatwick Cork, Gatwick Shannon, Gatwick Knock e Luton-Shannon.\nNel 2008, Ryanair ha chiesto all'alta corte irlandese di indagare sul motivo per cui gli era stato negato il permesso di volare da Knock a Dublino. Questa rotta fu vinta da CityJet, che non era in grado di gestire il servizio. Il secondo classificato, Aer Arann, \u00e8 stato quindi autorizzato a iniziare i voli, una mossa che Ryanair critica sulla base del fatto che non avviare una procedura di gara aggiuntiva era illegale.\nDFDS Seaways ha citato la concorrenza di servizi aerei a basso costo, in particolare Ryanair, che ora vola dall'aeroporto di Edimburgo e all'aeroporto di Londra Stansted dall'aeroporto di G\u00f6teborg Landvetter, come motivo per aver demolito il servizio di traghetto Newcastle-G\u00f6teborg nell'ottobre 2006. Era il solo servizio di traghetto passeggeri dedicato tra la Svezia e il Regno Unito, ed era gestito da vari operatori dal XIX secolo.\nDestinazioni.\nLa pi\u00f9 grande base di Ryanair \u00e8 a Londra-Stansted con 44 aerei seguiti dalla sua base di partenza a Dublino. Ryanair opera da 84 basi che collegano 35 paesi in Europa e Nord Africa, alcuni dei quali basano un solo velivolo. Numerosi aeroporti non di base servono pi\u00f9 voli o destinazioni di determinati aeroporti di base.\nRyanair preferisce tradizionalmente volare verso aeroporti pi\u00f9 piccoli o secondari di solito al di fuori delle grandi citt\u00e0 per aiutare la compagnia a beneficiare di tariffe di atterraggio pi\u00f9 basse e rapidi tempi di ritorno per ridurre i costi. Ad esempio, Ryanair non vola all'aeroporto principale di D\u00fcsseldorf. Invece, vola a Weeze, a 70 km da D\u00fcsseldorf. Ryanair ha persino definito l'aeroporto di Bratislava in Slovacchia \"Bratislava Vienna\", nonostante Vienna si trovi a 80 km di distanza, oltre un confine nazionale. In alcuni casi, gli aeroporti secondari non sono distanti dalla citt\u00e0 che servono e possono infatti essere pi\u00f9 vicini del principale aeroporto della citt\u00e0; questo \u00e8 il caso di Roma-Ciampino.\nRyanair serve ancora numerosi aeroporti importanti, tra cui Amsterdam, Atene, Barcellona El Prat, Bruxelles Zaventem, Budapest, Copenaghen, Dublino, Edimburgo, Francoforte, Lisbona, Londra-Gatwick, Madrid Barajas, Marsiglia, Oslo-Gardermoen e Roma-Fiumicino. Alcune di queste citt\u00e0 non hanno un aeroporto secondario praticabile che Ryanair potrebbe usare come alternativa. Negli ultimi anni, Ryanair \u00e8 cresciuta di pi\u00f9 negli aeroporti primari in quanto sembra attrarre pi\u00f9 passeggeri d'affari. Per l'estate 2014, la compagnia aerea ha aperto per la prima volta basi ad Atene, Lisbona e nei principali aeroporti di Bruxelles e Roma.\nRyanair vola in un modello piuttosto che nel pi\u00f9 tradizionale hub di linee aeree e modello a raggi in cui i passeggeri devono cambiare aereo in transito in un grande aeroporto, di solito in grado di raggiungere pi\u00f9 destinazioni in questo modo. Nell'aprile 2017 Ryanair ha aggiunto pi\u00f9 voli indiretti al suo portafoglio, a partire da un nuovo hub di trasferimento nell'aeroporto di Roma-Fiumicino. Ryanair ha 50 basi europee. Nonostante sia una compagnia aerea irlandese e abbia una presenza significativa l\u00ec, ha anche una presenza significativa in Francia, Germania, Italia, Polonia, Spagna, Regno Unito e molti altri paesi europei. Attualmente, il suo pi\u00f9 grande mercato nazionale \u00e8 l'Italia, con quattordici basi e nove aeroporti non base.\nIl pi\u00f9 grande concorrente di Ryanair \u00e8 EasyJet, che si concentra molto di pi\u00f9 su aeroporti pi\u00f9 grandi o primari come Amsterdam e Parigi-Charles de Gaulle, rivolti a viaggiatori d'affari. Ryanair serve anche destinazioni costiere con basi nelle Isole Canarie, Cipro, Isole greche e Malta, tra gli altri. Nell'agosto 2014, la compagnia aerea ha svelato piani ambiziosi per stabilire un importante Israele per servire un'ampia gamma di rotte europee. Nel dicembre 2014 Ryanair ha annunciato l'intenzione di aprire la sua 72a base nel 2015 nelle Azzorre. Nel febbraio 2018 Ryanair ha annunciato che avrebbe tagliato molti voli fuori dall'aeroporto di Glasgow, la conseguenza che la compagnia aerea avrebbe chiuso l\u00ec la propria base. Le uniche vie per uscire da Glasgow alla fine di ottobre erano Dublino, Cracovia e Wroclaw, il resto sospeso definitivamente. Ci\u00f2 ha comportato il licenziamento di 300 dipendenti aeroportuali. Nell'aprile 2019, la compagnia aerea ha ripristinato quattro delle sue rotte Alicante, Bruxelles, Malaga e Varsavia.\nScelta delle destinazioni.\nQuando Ryanair negozia con i suoi aeroporti, richiede tariffe atterraggio e di gestione molto basse, nonch\u00e9 assistenza finanziaria con campagne di marketing e promozionali. Nelle successive trattative per il rinnovo del contratto, \u00e8 stato segnalato che la compagnia aerea gioca contro gli aeroporti, minacciando di ritirare i servizi dispiegare l'aeromobile altrove, se l'aeroporto non fa ulteriori concessioni. Secondo la biografia di Michael O'Leary, \"A Life in Full Flight\", crescente popolarit\u00e0 di Ryanair e anche il crescente potere di contrattazione, con aeroporti e produttori di aeromobili, hanno portato compagnia aerea a essere meno preoccupata per un approccio di ricerche di mercato demografia per indirizzare la selezione verso uno basato pi\u00f9 sulla sperimentazione. Ci\u00f2 significa che hanno maggiori probabilit\u00e0 di far volare i loro aerei a basso costo tra gli aeroporti basso costo in previsione che la loro sola presenza su quella rotta sar\u00e0 sufficiente a creare una domanda che in precedenza potrebbe esistere, in tutto o in parte.\nNell'aprile 2006, il mancato raggiungimento di un accordo su un nuovo contratto commerciale ha portato Ryanair ad annunciare che avrebbe ritirato il servizio sulla rotta Dublino- Cardiff senza preavviso.La direzione dell'aeroporto ha confutato l'affermazione di Ryanair secondo cui le tariffe aeroportuali erano elevate, sostenendo che le tariffe Cardiff erano gi\u00e0 inferiori alla media di Ryanair e sostenevano che Ryanair aveva recentemente adottato lo stesso approccio negoziale l'aeroporto di Cork e l'aeroporto di Londra Stansted. Nel 2009, \u00e8 stato riferito che Ryanair ha adottato negoziati 'duri' con l'aeroporto di Shannon, minacciando di chiudere l\u00ec il 75% delle sue operazioni da aprile 2010. Ryanair \u00e8 stato costretto a rinunciare alla sua Roma Ciampino ad Alghero, dopo che la rotta \u00e8 stata assegnata ad Air One, come rotta di servizio pubblico."}
{"id": "121227", "revid": "9282", "url": "https://it.wikipedia.org/wiki?curid=121227", "title": "Mercato rialzista", "text": ""}
{"id": "121228", "revid": "9282", "url": "https://it.wikipedia.org/wiki?curid=121228", "title": "Mercato ribassista", "text": ""}
{"id": "121230", "revid": "245802", "url": "https://it.wikipedia.org/wiki?curid=121230", "title": "Paolo Cavaglione", "text": "Biografia.\nCavaglione ha iniziato nel 1976 la sua carriera giornalistica nel mensile \"L'Uomo Vogue\" delle Edizioni Cond\u00e8 Nast dove ha ricoperto il ruolo di inviato speciale sino al 1981. Dal 1982 al 1987 ha ideato e diretto come caporedattore il mensile \"Costruire per Abitare\" dell'Editrice Segesta Nel 1988 \u00e8 stato chiamato da Paolo Pietroni alla vicedirezione del mensile \"Max\" di Rcs dove ha lavorato sino al 1989 quando \u00e8 stato nominato vicedirettore del settimanale Amica. Nel 1994 \u00e8 stato cooptato come direttore di Topolino e di quasi tutti gli altri giornali a fumetti editi da The Walt Disney Company Italia.\nDopo la direzione di Gaudenzio Capelli, Cavaglione ha dato a Topolino un'impronta pi\u00f9 giornalistica nella parte di attualit\u00e0 del settimanale e un deciso impulso all'innovazione nel fumetto disneyano, in stretta collaborazione col responsabile delle sceneggiature Ezio Sisto.\nNel 1999 subentra al suo posto Gianni Bono.\nIn particolare, Cavaglione ha valorizzato le nuove leve di sceneggiatori (Tito Faraci, Gianfranco Cordara, etc.) e i giovani disegnatori emergenti (Silvia Ziche, Alessandro Barbucci, Marco Ghiglione tra gli altri). Nuove anche, sotto la direzione di Cavaglione, l'impostazione delle copertine di Topolino, sicuramente pi\u00f9 graffianti e d'impatto della serie precedente.\nCavaglione ha anche aperto le storie Disney alla contaminazione di autori non propriamente disneyani. \u00c8 sua la serie delle cosiddette \"Storie d'autore\", create da soggettisti d'eccezione quali Enzo Biagi, Renzo Arbore, Luciano Benetton, Susanna Tamaro, Mario Monicelli, Lello Arena e altri importanti esponenti del mondo della cultura e dello spettacolo.\nNel 1996, Cavaglione ha sviluppato PK - Paperinik New Adventures, dando nuova vita a uno dei supereroi pi\u00f9 amati dell'universo disneyano. Con un'impostazione grafica pi\u00f9 libera e di diretta ispirazione marveliana, PKNA ha avuto immediatamente un grande successo ed \u00e8 stato replicato in numerose edizioni straniere.\nSempre sotto la sua direzione \u00e8 nato \"Mickey Mouse Mystery Magazine\", nel quale Topolino esce dalla \"ovattata\" e \"sicura\" Topolinia, per affrontare casi difficili e nemici decisamente pi\u00f9 agguerriti.\nDal 2000 e sino al 2012 Cavaglione \u00e8 stato Direttore generale periodici di Editrice Quadratum (editore dei settimanali Stop e Intimit\u00e0 e dei mensili Weekend Viaggi, Viaggi e Sapori, La Cucina Italiana, Vera, Rolling Stone). Dal 2012 \u00e8 pensionato e si occupa di volontariato come presidente dell'Associazione Culturale Silvia Dell'Orso, no profit da lui fondata nel 2010."}
{"id": "121233", "revid": "9282", "url": "https://it.wikipedia.org/wiki?curid=121233", "title": "Obbligazione zero coupon", "text": ""}
{"id": "121234", "revid": "9282", "url": "https://it.wikipedia.org/wiki?curid=121234", "title": "Opzioni path dependent", "text": ""}
{"id": "121235", "revid": "640389", "url": "https://it.wikipedia.org/wiki?curid=121235", "title": "Centrismo", "text": "Centrismo o centro \u00e8 il termine usato per definire l'area dello schieramento politico che si colloca fra i conservatori (destra) e i progressisti (sinistra).\nIl centrismo \u00e8 una visione o una posizione politica che implica l'accettazione e il sostegno di un equilibrio di uguaglianza sociale e un grado di gerarchia sociale, mentre si oppone ai cambiamenti politici che si tradurrebbero in un significativo spostamento della societ\u00e0 fortemente a sinistra o a destra.\nSia la politica di centrosinistra che quella di centrodestra implicano un'associazione generale con il centrismo che si combina con una certa inclinazione ai rispettivi lati dello spettro politico sinistra-destra. Varie ideologie politiche, come il cristianesimo democratico e il liberalismo sociale (o moderno), possono essere classificate come centriste, cos\u00ec come la terza via, un movimento politico moderno che tenta di conciliare la politica di destra e quella di sinistra sostenendo una sintesi delle piattaforme economiche di centrodestra con le politiche sociali di centrosinistra.\nEsso ha un significato diverso nella tradizione marxista, dove si analizza sostanzialmente la posizione intermedia tra rivoluzionari e riformisti rivendicata dai partiti dell'Unione dei Partiti Socialisti per l'Azione Internazionale.\nDefinizione.\nSecondo il Dizionario Garzanti \"centrismo\" pu\u00f2 significare: \"1. tendenza, indirizzo di chi occupa una posizione di centro all'interno di uno schieramento politico\" o \"2. formula politica imperniata sulla coalizione di governo dei partiti di centro\", mentre Lo Zingarelli distingue tra \"centro\" (\"3. settore di mezzo in un emiciclo assembleare [...]. Raggruppamento politico di tendenza moderata, sia di uno schieramento di partiti che all'interno di un partito\") e \"centrismo\" (\"tendenza di gruppi politici a formare una coalizione di centro dalla quale siano escluse le destre e le sinistre\").\nSecondo il \"Dizionario di Politica\" di Norberto Bobbio, Nicola Matteucci e Gianfranco Pasquino, centrismo: \"indica, secondo la tradizionale visione geometrica della politica, [...] la posizione intermedia per antonomasia\". \"Non vi \u00e8 dubbio che il centrismo corrisponde al moderatismo, ma mentre per i centristi \"in medio stat virtus\", per gli oppositori esterni centrismo \u00e8 sinonimo di indecisione, di immobilismo, di opportunismo e cos\u00ec via\". Oltre che in questo significato, centrismo pu\u00f2 essere inteso anche come \"formula di governo\" (come nel caso del centrismo degasperiano) e come \"modo di funzionamento del sistema partitico\" nella trattazione di Maurice Duverger e di Giovanni Sartori.\nIl centrismo non implica di per s\u00e9 appartenenze ideologiche nette in quanto in ogni paese il centro assume caratteristiche diverse. Solitamente il centro \u00e8 presidiato da partiti che si ispirano al cristianesimo democratico o al liberalismo (nel primo caso il centro ha una caratterizzazione maggiormente religiosa, nel secondo maggiormente laica), sebbene non manchino casi nei quali i socialdemocratici si siano caratterizzati come centristi.\nIl centrismo \u00e8 dunque una cornice ideologica non nettamente definita, nella quale vengono categorizzati i partiti che si collocano nel mezzo dello schieramento politico e che si fanno promotori di una posizione intermedia tra le posizioni di destra e sinistra in campo socio-economico. I partiti di \"centro agrario\", la cui ideologia \u00e8 definita come \"centrismo agrario\" o \"post-agrario\", presenti nei Paesi scandinavi e in quelli baltici, costituiscono un esempio particolare: i loro programmi, oltre alla difesa degli interessi dei contadini e alla protezione delle comunit\u00e0 rurali, si caratterizzano sempre maggiormente anche per lo sviluppo delle piccole attivit\u00e0 imprenditoriali bilanciate con la tutela dell'ambiente, in un'ottica di decentralizzazione.\nSpesso anche il populismo viene catalogato come una forma di centrismo (\u00e8 questo, per esempio, il caso dei due maggiori partiti irlandesi, il Fianna F\u00e1il e il Fine Gael), cos\u00ec come il concetto di \"radical centre\" o \"radical middle\" (almeno fin da quando \"The Economist\" ha dichiarato che la sua posizione politica \u00e8 l\"'extreme centre\") e la \"third way\" teorizzata da Anthony Giddens.\nIl centrismo nel mondo.\nPaesi anglosassoni.\nNegli Stati Uniti il centrismo (spesso definito \"middle-of-the-road\", e pi\u00f9 recentemente, nel caso del centro-sinistra, \"third way\") non ha dato mai luogo alla nascita di un vero e proprio partito politico, anche se molti esponenti sia del Partito Repubblicano che del Partito Democratico vi fanno riferimento. Tra i gruppi centristi nel Partito Repubblicano si ricordino la \"Republican Main Street Partnership\" (di cui era membro John McCain) e i \"Rockefeller liberals\", mentre nel Partito Democratico sono spesso considerati centristi gli aderenti al \"Democratic Leadership Council\" e la \"Blue Dog Coalition\". Il Partito Libertario, pur sposando principi propri sia dei Repubblicani (in economia) che dei Democratici (sulle questioni sociali), non si pu\u00f2 considerare un vero e proprio partito \"di centro\", quanto piuttosto una forza politica \"super partes\".\nNel Regno Unito, in Canada, Australia e Nuova Zelanda, cos\u00ec come negli Stati Uniti, si trovano esponenti centristi nelle file di entrambi i maggiori partiti. Nel Regno Unito le posizioni centriste sono state assunte dal Partito Liberale, partito che rappresent\u00f2 la \"sinistra\" del panorama politico inglese fino al termine della prima guerra mondiale, ma che dal 1920, si \u00e8 visto scavalcare a sinistra dal Partito Laburista e inizi\u00f2 un declino letterale (cosa che invece non accadde in Canada, dove il Partito Liberale \u00e8 rimasto il partito principale nel fronte del centro-sinistra). Verso gli anni ottanta ci\u00f2 che rimaneva del vecchio Partito Liberale britannico (erede degli \"Whig\") si fuse con un drappello di socialdemocratici centristi fuoriusciti del Partito Laburista, e da tale unione nacquero i Liberal Democratici. Negli ultimi anni si \u00e8 osservato il riposizionamento del Partito Liberal-democratico alla sinistra del panorama politico britannico, anche a sinistra dei Laburisti, in virt\u00f9 di una nuova connotazione fortemente progressista, oltre alla sua contrariet\u00e0 nei confronti della partecipazione guerra d'Iraq approvata da Tony Blair, primo ministro laburista.\nEuropa continentale.\nIn Europa continentale, sono considerati centristi i partiti di ispirazione cristiano-democratica, come la Democrazia Cristiana in Italia e l'Unione Cristiano-Democratica di Germania (peraltro pi\u00f9 orientata su posizioni di centro-destra), nonch\u00e9 partiti moderati di orientamento liberal-democratico, come l'Unione per la Democrazia Francese.\nA livello regionale, si collocano nell'area centrista il Partito Popolare Europeo (PPE, centro-destra), il Partito dell'Alleanza dei Liberali e dei Democratici per l'Europa (ALDE, centro) e il Partito Democratico Europeo (PDE, centro-sinistra). Il PPE costituisce il gruppo politico pi\u00f9 numeroso al Parlamento europeo e vede l'adesione di cristiano-democratici, conservatori e alcuni liberali: sono presenti partiti tradizionalmente centristi come l'UDC, il MS svedese e i democristiani belgi (CDH e CD&amp;V) assieme a partiti pi\u00f9 conservatori come l'UMP francese. L'ALDE raggruppa invece liberali conservatori, orientati a destra, i liberali sociali, orientati a sinistra e anche forze politiche di tradizione laica.\nInfine, si ricordano gli esperimenti di alcuni partiti socialdemocratici europei nel tentativo di conquistare una fetta dell'elettorato centrista, come il \"new Labour\" del Partito Laburista britannico e il \"neue Mitte\" del Partito Socialdemocratico di Germania. Alcuni teorici, come Anthony Giddens, o commentatori politici, hanno parlato a tal proposito di \"third way\" centrista o di \"radical centre/middle\".\nIl centrismo in Italia.\nIn Italia, dal 1946 in poi, il centrismo \u00e8 stato principalmente sinonimo di cristianesimo democratico. La DC ha racchiuso al proprio interno variegate posizioni sia in campo economico-sociale che culturale, tutte, per\u00f2, cresciute nel comune alveo della dottrina sociale della Chiesa cattolica.\nAccanto alla DC, in Italia, altri partiti inseriti nella corrente \"centrista\" da alcuni esperti e analisti sono stati il Partito Liberale Italiano (PLI), il Partito Repubblicano Italiano (PRI) e il Partito Socialista Democratico Italiano (PSDI), il primo collocato pi\u00f9 precisamente nel centro-destra e gli altri due nel centro-sinistra. Il PLI \u00e8 l'erede della cultura liberale al governo del paese dal 1861 al 1922, il PRI della cultura mazziniana. Il primo pu\u00f2 genericamente essere definito un partito liberale conservatore (almeno fino alla svolta \"lib-lab\" di fine anni settanta; difatti altri studiosi lo collocano come un partito che, in origine, era esclusivamente di \"destra\"), mentre il secondo liberale sociale (secondo una definizione di Ugo La Malfa). Soprattutto in seguito agli anni Settanta, periodo che vide la definitiva affermazione all'interno del PLI della corrente della \"sinistra\" interna, PLI e PRI tesero sempre pi\u00f9 a identificarsi in una comune nuova area politica di ispirazione socio-liberale, da cui le liste comuni per le elezioni europee.\n\u00c8 possibile inoltre definire \"centrista\" anche il PSDI, partito socialdemocratico e moderato fondato da Giuseppe Saragat, che scelse fin dalla sua fondazione la partecipazione ai governi centristi e rappresent\u00f2 sempre un alleato fedele per la DC. Il PSDI in pratica, anticipando di quarant'anni le mosse dei partiti socialdemocratici europei, port\u00f2 la socialdemocrazia italiana su posizioni di centro: una \"terza via\" \"ante litteram\", potremmo dire. Pur essendo il PSDI un partito complessivamente \"centrista\", al suo interno non mancava per\u00f2 un'area di \"sinistra\" (come del resto anche nel PRI) che teneva a rimarcare la matrice socialista del partito e pur non volendo rinunciare agli ottimi rapporti con la DC, guardava con pi\u00f9 \"familiarit\u00e0\" al PSI.\nNell'epoca della cosiddetta Seconda Repubblica e, segnatamente, a partire dal 1994, possono definirsi centristi:\nFI, UDC, SVP e PdF aderiscono al Partito Popolare Europeo (PPE), mentre DL era membro fondatore del Partito Democratico Europeo (PDE) e, all'interno del Parlamento europeo, aderiva al Gruppo dell'Alleanza dei Democratici e dei Liberali per l'Europa.\nAltri Paesi.\nNei Paesi dell'America Latina, pu\u00f2 citarsi il Partito Democratico Cristiano del Cile, pi\u00f9 spostato verso il centro-sinistra. In Israele il centro dello schieramento politico \u00e8 presidiato da \"Kadima\", partito centrista nato dalla confluenza di politici provenienti sia dal \"Likud\" che dal Partito Laburista Israeliano. Da notare quindi che come in occidente il centro \u00e8 cristianesimo democratico o socialdemocrazia, in Israele \u00e8 religione ebraica democratica, in india \u00e8 religione induista democratica (sia nel Bharatiya Janata Party che nel Congresso Nazionale Indiano) e nei paesi musulmani sono i Movimenti liberali nell'Islam, in Giappone il Partito Democratico del Giappone (di area buddhista democratica). Cio\u00e8 ogni area fa riferimento alla propria religione dominante in chiave democratica.\nOrganizzazioni internazionali.\nA livello internazionale, i partiti democratici cristiani hanno dato vita all'Internazionale Democratica Centrista, mentre i liberali sono riuniti nell'Internazionale Liberale. Alcuni gruppi e partiti centristi, tra i quali La Margherita italiana, l'UDF francese e la \"New Democrat Coalition\" americana, hanno dato vita, insieme a partiti di ispirazione liberale e centrista all'Alleanza dei Democratici."}
{"id": "121236", "revid": "9282", "url": "https://it.wikipedia.org/wiki?curid=121236", "title": "Offerta pubblica d'acquisto", "text": ""}
{"id": "121238", "revid": "9282", "url": "https://it.wikipedia.org/wiki?curid=121238", "title": "Offerta Pubblica di Acquisto", "text": ""}
{"id": "121239", "revid": "6923", "url": "https://it.wikipedia.org/wiki?curid=121239", "title": "UNIMARC", "text": "UNIMARC (\"UNIversal MAchine Readable Cataloguing\") \u00e8 un formato standard per favorire la circolazione dei dati, per condividerli, scambiarli o derivarli. Un formato comune che consenta a tutti i software di gestione di riconoscerli e di importarli. Le rappresentazione dell'informazione bibliografica definite dall'IFLA, sviluppato a partire dagli anni '70 con l'obiettivo di creare un formato unico per lo scambio internazionale di registrazioni generate nei diversi formati MARC esistenti, incompatibili tra loro.\nIl formato usato per i record \u00e8 conforme a ISO 2709. \u00c8 adottato in diversi paesi, soprattutto europei, fra cui l'Italia, la Francia e il Portogallo. In Italia \u00e8 adottato dal Servizio bibliotecario nazionale.\nFino ad ora l'IFLA ha prodotto specifiche per la descrizione bibliografica (UNIMARC Bibliographic), per le registrazioni di autorit\u00e0 (UNIMARC Authorities), per la descrizione dei dati riguardanti il singolo libro/documento/oggetto (UNIMARC Holdings).\nStruttura di un record UNIMARC.\nUNIMARC si distingue dalle numerose specifiche analoghe per la coerenza e il rigore che lo caratterizzano. In particolare, le etichette che identificano il tipo di dati contenuti in un campo UNIMARC sono raggruppate logicamente in blocchi numerici fra loro coerenti. Ad esempio, le etichette sotto il 001 sono dedicate all'identificazione, il blocco 100 alle informazioni codificate, il blocco 200 ai dati descrittivi, il 700 alle responsabilit\u00e0, e cos\u00ec via. I blocchi informativi sono i seguenti:"}
{"id": "121240", "revid": "93556", "url": "https://it.wikipedia.org/wiki?curid=121240", "title": "Patto di Locarno", "text": "Dopo la prima guerra mondiale il ripristino di una pace stabile in Europa era compito di assoluta priorit\u00e0. Il trattato di Versailles aveva posto le basi di questo processo, tuttavia si trattava di una pace imposta, di un Diktat che i paesi vinti non potevano accettare. L'applicazione schematica del principio di nazionalit\u00e0, gli squilibri economici, l'affermarsi di nuovi equilibri di potere e la nascita di nuovi Stati crearono un complesso di tensioni che mettevano costantemente alla prova il sistema costruito a Versailles. In particolare era necessario risolvere la questione tedesca, favorendo un riavvicinamento tra vincitori e vinti.\nIn questo contesto si inseriscono gli Accordi di Locarno, elaborati durante la Conferenza di Pace tenuta a Locarno dal 5 al 16 ottobre 1925 e firmati a Londra il 1\u00ba dicembre dello stesso anno.\nI trattati e le convenzioni.\nNoti nel loro complesso come Patto di Locarno, i trattati e le convenzioni sono di diversa tipologia, e non sono stati tutti firmati dalle stesse potenze. Il trattato principale fu il cosiddetto Patto Renano (tra Germania, Francia, Belgio, Gran Bretagna e Italia), secondo il quale Germania da una parte, e Francia e Belgio dall'altra \"riconoscevano\" i confini, con l'impegno di non violare le comuni frontiere, come stabilito nel trattato di Versailles. Tale accordo sanc\u00ec inoltre la smilitarizzazione della zona sulla sponda est del Reno, il divieto di ogni aggressione e l'obbligo di ricorrere all'arbitrato pacifico in caso di controversie. Italia e Gran Bretagna, quali garanti del Patto, si impegnavano a difendere quella delle due parti che fosse stata attaccata.\nDue convenzioni firmate dalla Germania, una con la Francia e l'altra con il Belgio, definivano la procedura arbitrale da seguire in caso di conflitto.\nLa Germania, in quest'occasione nuovamente trattata alla pari delle altre potenze, accett\u00f2 cos\u00ec i confini occidentali scaturiti dalla guerra (ed in particolare la cessione dell'Alsazia-Lorena).\nLa Germania concluse inoltre trattati con la Polonia e con la Cecoslovacchia, in cui si stabiliva di voler regolare secondo il diritto internazionale e mediante una procedura d'arbitrato pacifico le eventuali divergenze.\nUna pericolosa illusione?\nIl Patto di Locarno entr\u00f2 in vigore nel 1926, quando la Germania fu accolta in seno alla Societ\u00e0 delle Nazioni: fu l'inizio di un breve, ma intenso periodo di distensione e di collaborazione.\nIl Patto di Locarno fu denunciato da Hitler il 7 marzo 1936 con l'occupazione militare della Renania, in un clima internazionale totalmente mutato e degradato.\nI giudizi sul Patto di Locarno non sono unanimi. Alcuni storici, scorgendo un collegamento diretto con gli eventi che portarono alla seconda guerra mondiale, considerano questi trattati un \u201cpezzo di carta\u201d senza valore, una pericolosa illusione. Secondo i critici, gli Accordi di Locarno rappresentano lo smantellamento del sistema repressivo antitedesco di Versailles e perci\u00f2 una delle premesse che hanno reso possibili le successive aggressioni naziste. Interessante, a questo proposito, \u00e8 il fatto che Hitler denunci\u00f2 gli Accordi di Locarno perch\u00e9 li riteneva una prosecuzione della politica di Versailles, che imponeva ingiustificate \u201cservit\u00f9\u201d alla Germania.\nSecondo gli storici dei paesi dell'Europa dell'est, inoltre, il Patto di Locarno aveva sancito due gradi di frontiere, le prime garantite dalle potenze, mentre le altre non lo erano. Con ci\u00f2, a loro avviso, si era in pratica invitata la Germania ad attivare una politica espansionista verso est. Gli accordi sono stati anche interpretati come un'ammissione di debolezza da parte della Societ\u00e0 delle Nazioni, costretta a propugnare soluzioni regionali poich\u00e9 non riusciva a proporre una pace globale. Dal canto suo, la storiografia d'ispirazione sovietica e comunista ha sempre ritenuto il Patto di Locarno una manovra del capitalismo imperialista, soprattutto inglese, per creare un blocco contro l'URSS. La scomparsa dell'URSS nel 1989 ha assestato un colpo decisivo a questa linea interpretativa, dando al contempo vita nei paesi dell'est ad un rinnovato (ed anche critico) interesse storiografico per gli avvenimenti del 1925.\nL'esprit de Locarno: anni di pace e collaborazione.\nPer altri invece il Patto di Locarno ha rappresentato la svolta fra gli anni di guerra e gli anni di pace. Ha messo un termine alle ostilit\u00e0 tra la Francia e la Germania ed \u00e8 stato il \u201cvero\u201d trattato di pace, mettendo fine al turbolento periodo di assestamento post-bellico, suggellando lo \"status quo\" etno-territoriale ed ideologico raggiunto. L'accordo, a differenza dei tradizionali sistemi d'alleanze, non era diretto contro altri Stati e aveva una durata illimitata. Indicava che la mediazione dei contrasti era da ricercare nel diritto internazionale e nell'arbitrato. Inoltre era stato all'origine di un nuovo clima di fiducia tra gli Stati. La suddivisione in vinti e vincitori era stata superata per sviluppare un progetto d'intesa comune. E, negli anni successivi, gli Accordi di Locarno furono presi a modello quale possibile soluzione elastica e pragmatica per i conflitti regionali: in particolare si era proposta una \u201cLocarno\u201d per i Balcani.\nLa Conferenza di Locarno \u00e8 stata considerata una premessa per il Patto Briand-Kellogg (1928), a cui aderirono una sessantina di Stati impegnandosi a considerare la guerra uno strumento illegale. Ai protagonisti della conferenza, Aristide Briand, Gustav Stresemann e Austen Chamberlain fu conferito il Premio Nobel per la Pace."}
{"id": "121241", "revid": "9282", "url": "https://it.wikipedia.org/wiki?curid=121241", "title": "Risk free interest rate", "text": ""}
{"id": "121242", "revid": "400694", "url": "https://it.wikipedia.org/wiki?curid=121242", "title": "Analisi delle reti sociali", "text": "Lanalisi delle reti sociali, a volte detta anche teoria della rete sociale, \u00e8 una moderna metodologia di analisi delle relazioni sociali sviluppatasi a partire dai contributi di Jacob Levi Moreno, il fondatore della sociometria, scienza che analizza le relazioni interpersonali.\nLa SNA (dall'inglese \"Social Network Analysis\") trova ora applicazione in diverse scienze sociali, come la sociologia, l'antropologia, la psicologia e l'economia,cos\u00ec come nel management, ed \u00e8 stata utilmente impiegata nello studio di diversi fenomeni, come il commercio internazionale, la diffusione dell'informazione, lo studio delle istituzioni e il funzionamento delle organizzazioni.\nLa SNA ha trovato inoltre di recente diverse applicazioni in campo fisico, biochimico, genetico e della \"computer science\", pur mantenendo convenzionalmente l'appellativo \"social\", a ricordo della sua origine. L'analisi dell'uso del termine \"SNA\" nella letteratura scientifica mostra negli ultimi cinque anni una crescita esponenziale del ricorso a questa modalit\u00e0 di rappresentazione computabile dei fenomeni complessi ed interdipendenti.\nNella teoria delle reti sociali la societ\u00e0 \u00e8 vista e studiata come rete di relazioni, pi\u00f9 o meno estese e strutturate. Il presupposto fondante \u00e8 che ogni individuo (o \"attore\") si relaziona con gli altri e questa sua interazione plasma e modifica il comportamento di entrambi. Lo scopo principale dell'analisi di network \u00e8 appunto quello di individuare e analizzare tali legami (\"ties\") tra gli individui (\"nodes\"). Diverse classi di misure sono disponibili in letteratura, rivolte fra l'altro all'esame delle propriet\u00e0 di rete nel loro complesso (coesione, centralit\u00e0, ...), alla ricerca di sottoreti specifiche (gruppi, egonet) ed alla ricerca di somiglianze fra reti (equivalenza strutturale, automorfica e regolare).\nNel suo sviluppo la SNA ha fatto ampio uso di temi, concetti e strumenti di una branca della matematica nota come teoria dei grafi. Il suo sviluppo in parte autonomo ha tuttavia portato a volte all'utilizzo di una terminologia indipendente. Cos\u00ec, capita spesso che, leggendo manuali di \"network analysis\", ci si riferisca a concetti propri della teoria dei grafi con termini diversi. Laddove possibile, gli studiosi cercano di riunificare tutta la terminologia specifica della materia.\nLa SNA fa anche ampio uso dell'algebra lineare e della statistica, discostandosi peraltro dagli approcci tradizionali nella concezione stessa del campo di osservazione.\nReti sociali e sociologia.\nL'analisi delle reti sociali \u00e8 un settore particolarmente fertile della sociologia contemporanea, che si differenzia dalla ricerca sociale mainstream per l'attenzione posta sull'influenza della relazione sociale sul comportamento collettivo.\nL'approccio della SNA \u00e8 basato sul concetto intuitivo che il pattern dei legami sociali nei quali gli attori sono inseriti abbia per questi conseguenze determinanti. Il tentativo \u00e8 quello di scoprire schemi riconducibili a strutture relazionali, di determinare le condizioni di origine e di rilevarne le conseguenze per l'azione. Da questa prospettiva, la struttura sociale \u00e8 assunta come un modello persistente di relazioni fra posizioni sociali (Laumann e Pappi) e si configura attraverso networks ovvero insieme di nodi (o membri del sistema sociale) e come insieme di legami che indicano le loro interconnessioni (Wellman e Berkowitz). Riprendendo la metafora delle \"cerchie sociali\" proposta da Georg Simmel, possiamo dire che la SNA vede gli attori muoversi tra spazi sociali generati dall'intersecazione dei diversi ambiti relazionali in ognuno dei quali il soggetto gioca ruoli sociali differenziati e assume posizioni diverse.\n\u00c8 lo stesso Simmel (1890) ad affermare: \nAssumendo come unit\u00e0 di analisi e di osservazione la relazione sociale, la SNA mira ad elicitare la trama, la struttura concreta, formale e informale, delle interconnessioni sociali senza assolutizzare il ruolo della logica posizionale o dell'attributo ai fini della spiegazione e della comprensione del comportamento sociale; per l'analisi strutturale, cio\u00e8, nessuna variabile e nessuna posizione sociale \u00e8 determinante in senso assoluto ma solo in relazione alla geometria di una o pi\u00f9 reti in cui il soggetto si posiziona diversamente a seconda della situazione. Le dimensioni ascrittive ed unilineari di allocazione dei soggetti nella societ\u00e0 diventano residuali e l'attore si gioca la sua azione \u201ctra le reti sociali\u201d; ci\u00f2 gli consente di recuperare un comportamento strategico bench\u00e9 entro i vincoli della rete stessa. La SNA introduce, dunque, una diversa rappresentazione sociale e sociologica cercando di coniugare approcci teorici e strumentario tecnico.\nSecondo Freeman (2004), prima che avesse origine la moderna analisi delle reti sociali, gli scienziati sociali gi\u00e0 ragionavano in termini di rete per condurre ricerche strutturali sui fenomeni sociali; i contributi iniziali non si limitavano ad idee intuitive ma andavano verso la raccolta sistematica dei dati strutturali. Taluni chiarirono e diffusero l'intuizione strutturale di base, altri rilevarono dati nella forma \u201cattore per attore\u201d, altri ancora svilupparono le procedure per costruire le rappresentazioni grafiche dei legami e, infine, taluni altri ancora lavorarono sul calcolo relazionale connotando le reti attraverso le propriet\u00e0 algebriche degli schemi sociali.\nGi\u00e0 George Simmel aveva dichiarato: \"\u201cla societ\u00e0 esiste dove un certo numero di individui interagiscono tra di loro\u201d\". Da questa matrice originaria prende forma e si orienta tutta l'impostazione della SNA contemporanea i cui maggiori esponenti, Stanley Wasserman e Katherine Faust, danno vita nel 1994 al primo \u201cabecedario\u201d di rete: \"Social Network Analysis Methods and Applications\". Da questo momento ad oggi la prospettiva di rete si amplifica notevolmente, ancorando ricerche ed analisi a quattro direttrici:\nL'analisi delle reti sociali negli studi sociologici italiani.\nLa SNA comincia a prendere piede in Italia a partire dagli anni '80 quando sociologi come Chiesi e Piselli iniziano a diffondere l'idea di rete sociale come rappresentazione dei fenomeni di vita associata. L'avvio ufficiale di un dibattito pi\u00f9 strutturato e continuativo sull'argomento, anticipato nel 1995 dall'opera \"Reti\" di Fortunata Piselli, pu\u00f2 essere datato 1996, quando la rivista \"\u201cRassegna Italiana di Sociologia\u201d\" pubblica un numero monografico sulla SNA. \u00c8 da questo momento in poi che la sociologia italiana ha cominciato ad interrogarsi sullo statuto di tale prospettiva di ricerca. Soprattutto in ambito accademico ci si \u00e8 accorti delle valide potenzialit\u00e0 della metodologia di rete applicabile a differenti campi di studio: impresa, mercato del lavoro e sviluppo economico; politica, \u00e9lite e governo locale; famiglia, vicinato e relazioni di sostegno; Stato sociale e terzo settore; migrazioni, immigrazione e povert\u00e0; comunit\u00e0 virtuale e internet; stratificazione e mobilit\u00e0 social...\nSu tutto, per\u00f2, \u00e8 il tema del capitale sociale a convincere i ricercatori italiani dell'efficacia euristica e metodologica della SNA. Alla fase \u201cesplorativa\u201d dei primi studi sul capitale sociale che si ponevano l'obiettivo di definire questo concetto e individuare i meccanismi soggiacenti, si affianca, grazie ai metodi della SNA con una fase e pi\u00f9 recente, in cui la misurazione diventa la finalit\u00e0 principale dell'analisi del capitale sociale. Nell'ultimo decennio, infatti, sono davvero numerosi gli studiosi italiani che hanno pubblicato e dibattuto sul capitale sociale servendosi della SNA per spostarsi dal piano teorico a quello metodologico.\nLa crescita di interesse per la SNA ha comportato una maggiore attenzione degli studiosi italiani, in particolare ricercatori e docenti universitari, anche ai suoi risvolti divulgativi, tale che sono oramai diversi i manuali sull'argomento, introdotti da quello antologico di Piselli. Su tutti dobbiamo ricordare il manuale di Scott a cura di Amaturo intitolato \"L'analisi delle reti sociali\" (1997) e il volume \"L'analisi dei reticoli\" di Chiesi (1999) che si pongono come le prime opere sistematiche, di taglio metodologico, scritte in Italia. Il recentissimo \"Social Network Analysis\" di Trobia e Milia (2011), infine, oltre ad essere molto orientato all'utilizzo concreto dei software per l'analisi di rete, introduce il lettore italiano ai pi\u00f9 recenti sviluppi della SNA: l'uso della statistica, lo studio dell'evoluzione delle reti nel tempo, le reti vaste e complesse.\nL'approccio della SNA trova poi spazio in numerosi volumi di spiegazione sociologica tra cui Corbetta (1999), Cipolla (2000), Memoli (2004), Borlandi, Sciolla (2005). Esclusivamente dedicati all'analisi tecnica delle reti sociali sono poi i volumi di Vargiu (2002); Salvini (2005, 2007) e i saggi di Cordez (2005) e Corbisiero (2007).\nAllo stato attuale i programmi pi\u00f9 utilizzati nella SNA sono UCINET, giunto alla versione 6, NETMINER, SocioViz e Pajek, disponibile gratuitamente sul web. Trovano applicazione anche altri programmi, quali , anche questo gratuito, e NetDraw, quest'ultimo espressamente concepito per la rappresentazione e l'elaborazione grafica delle reti. Al momento non esiste un manuale in italiano di UCINET, ma qualcuno sta lavorando ad una prima traduzione (il volume di Trobia e Milia, 2011, pu\u00f2 comunque costituire una prima buona introduzione). Da segnalare inoltre Gephi, software open source dedicato alla visualizzazione ed analisi delle reti sociali."}
{"id": "121244", "revid": "287204", "url": "https://it.wikipedia.org/wiki?curid=121244", "title": "Serie B 2004-2005", "text": "La Serie B 2004-2005 fu la 73\u00aa edizione dalla manifestazione e la cinquantanovesima organizzata dalla Lega Calcio.\nStagione.\nIl calendario fu sorteggiato il 12 agosto 2004, mentre il torneo part\u00ec il 10 settembre con un anticipo, per poi concludersi l'11 giugno 2005 (26 giugno se si considera il ritorno della finale play-off). Per la settima stagione consecutiva, TIM \u00e8 lo sponsor ufficiale del campionato, che prese dunque il nome di Serie B TIM 2004-2005.\nFurono previsti cinque turni infrasettimanali: 21 settembre, 6 ottobre, 26 ottobre, 6 gennaio e 3 febbraio, poi diventati sei con l'aggiunta del 20 aprile (necessario, dopo lo slittamento di una settimana dei due turni precedenti in seguito alla morte di Papa Giovanni Paolo II) e tre soste: 26 dicembre e 2 gennaio per la pausa natalizia e 20 marzo per sosta tecnica.\nA sostituire , Cagliari, Livorno, Messina, Atalanta e Fiorentina, salite in Serie A la precedente stagione, scesero dalla massima serie solamente il Perugia (dopo sei stagioni di A), il e l'Empoli (entrambi dopo due), mentre a rimpiazzare le retrocesse e , salirono dalla C1 l' (al ritorno in B dopo 16 anni), il (dopo 14 anni), il (dopo 4 anni) e il Crotone (dopo 2 anni). In seguito ai fallimenti avvenuti in estate dell' (precedentemente retrocesso dalla Serie A e poi iscritto in serie C2) e del Napoli (iscritto poi alla serie C1), vennero ripescati il (precedentemente retrocesso dopo aver perso i play-out) e il Pescara (22\u00b0 e retrocesso nel precedente campionato).\nOrari di gioco.\nDalla 1\u00aa all'11\u00aa giornata e nuovamente dalla 31\u00aa alla 42\u00aa, i normali turni di campionato si giocavano al sabato sera alle 20:30, con le sole eccezioni della 7\u00aa giornata che si gioc\u00f2 di domenica alle 15:00, della 31\u00aa che si gioco di sabato alle 15:00 (entrambe per via del turno di riposo della Serie A) e della 41\u00aa, spostata alla domenica sera per la concomitanza con la partita di qualificazione ai Mondiali 2006 della Nazionale. Dalla 12\u00aa alla 30\u00aa giornata, invece, si giocava alla domenica pomeriggio alle 15:00, in contemporanea con la Serie A.\nSolitamente si disputava un anticipo al venerd\u00ec e un posticipo al luned\u00ec entrambi alle 20:30 (dalla 8\u00aa giornata l'orario pass\u00f2 alle 20:45), con le eccezioni della 13\u00aa giornata (dove venne giocato un anticipo aggiuntivo al sabato alle 20:30 mentre il posticipo si gioc\u00f2 alla domenica sera alle 20:30), della 27\u00aa con un posticipo aggiuntivo alla domenica sera alle 20:45 e della 30\u00aa con due posticipi aggiuntivi giocati al gioved\u00ec, uno alle 19:00 e uno alle 20:45 (le partite in questione erano AlbinoLeffe-Treviso e Verona-Triestina, posticipate in quanto il loro stadio era gi\u00e0 occupato dalle partite di Serie A, Atalanta-Parma e Chievo-Juventus). Nei turni che ne precedevano uno infrasettimanale, si giocavano due anticipi al venerd\u00ec senza il posticipo, mentre nei turni che ne seguivano uno infrasettimanale giocato al mercoled\u00ec o al gioved\u00ec, si giocavano due posticipi al luned\u00ec, con la sola eccezione della 7\u00aa giornata dove uno dei due posticipi venne giocato alla domenica sera.\nI turni infrasettimanali si giocavano al marted\u00ec (3\u00aa e 10\u00aa giornata), al mercoled\u00ec (6\u00aa e 34\u00aa) e al gioved\u00ec (19\u00aa e 24\u00aa) alle 20:30, con la sola eccezione della 19\u00aa giornata, giocata alle 15:00. Nella 3\u00aa giornata venne giocato un posticipo al mercoled\u00ec alle 20:30. Per gli ultimi quattro turni (dalla 39\u00aa alla 42\u00aa) venne osservata la contemporaneit\u00e0 di tutte le gare.\nQuesto fu l'ultimo campionato di Serie B fino a quello 2017-2018 in cui alcune giornate si giocarono alle 15:00 della domenica in contemporanea con quelle di Serie A.\nNovit\u00e0.\nNovit\u00e0 regolamentari.\nDopo il torneo a 24 squadre della precedente stagione, l'organico della Serie B venne ridotto e stabilizzato a 22 partecipanti, in seguito alla riforma dei campionati approvata l'anno precedente. L'ultimo campionato di Serie B con 22 squadre al via risaliva a 54 anni prima, e fu quello del 1949-1950. Furono apportate modifiche anche ai criteri di promozione: tre sole promozioni in A (invece delle 5/6 dell'anno prima) con l'introduzione regolamentare dei play-off in sostituzione dell'inedito spareggio interdivisionale usato nella precedente stagione. Le retrocessioni invece, rimasero immutate, quattro squadre sarebbero scese in C1, mantenendo la formula dei play-out gi\u00e0 usata nello scorso campionato.\nPromozioni.\nLa promozione in massima serie era diretta per le prime due classificate, mentre la terza classificata sarebbe stata subito promossa se il distacco dalla quarta in graduatoria era uguale o maggiore di 10 punti. In caso contrario si sarebbero resi necessari i play-off, a cui avrebbero preso parte i quattro team piazzatisi dal 3\u00ba al 6\u00ba posto i quali si sarebbero affrontati in gare di semifinale e finale di andata e ritorno tramite il seguente schema:\nLe semifinali d'andata si giocavano in casa della squadra peggio piazzata in classifica. La squadra vincente del doppio confronto sarebbe stata quella che aveva ottenuto pi\u00f9 punti, secondo il tradizionale sistema di punteggio (3 punti per la vittoria, 1 per il pareggio e 0 per la sconfitta). In caso di parit\u00e0 si sarebbero seguiti i seguenti criteri:\nLa finale d'andata si giocava in casa della squadra peggio piazzata in classifica. La squadra vincente del doppio confronto sarebbe stata quella che aveva ottenuto pi\u00f9 punti, secondo il tradizionale sistema di punteggio (3 punti per la vittoria, 1 per il pareggio e 0 per la sconfitta). In caso di parit\u00e0 si sarebbero seguiti i seguenti criteri: \nRetrocessioni.\nPer quanto concerne le retrocessioni, sarebbero scese direttamente le ultime tre squadre in graduatoria cio\u00e8 quelle giunte dal 20\u00ba al 22\u00ba posto. La 19\u00aa classificata sarebbe stata subito retrocessa se il distacco dalla 18\u00aa sarebbe stato uguale o superiore a 5 punti.\nIn caso contrario si sarebbero resi necessari i play-out, a cui avrebbero preso parte proprio queste due squadre. La partita d'andata si sarebbe giocata in casa della squadra peggio piazzata in classifica. La squadra vincente del doppio confronto sarebbe stata quella che aveva ottenuto pi\u00f9 punti, secondo il tradizionale sistema di punteggio (3 punti per la vittoria, 1 per il pareggio e 0 per la sconfitta). In caso di parit\u00e0 si sarebbero seguiti i seguenti criteri:\nNovit\u00e0 disciplinari.\nDal punto di vista disciplinare, venne introdotta la regola dell'ammonizione tassativa a chi si toglieva la maglia per esultare dopo un gol. In precedenza il cartellino giallo poteva scattare se ci\u00f2 comportava una perdita di tempo tale da svantaggiare la squadra avversaria. Un'altra novit\u00e0 fu l'introduzione del divieto di fumare all'interno dell'area tecnica durante la partita, norma approvata dalla UEFA nel dicembre 2003.\nAltre novit\u00e0.\nPer quanto riguarda gli sponsor delle squadre, venne approvata una nuova normativa, infatti, fu concesso alle societ\u00e0 di apporre un secondo logo commerciale, accanto al jersey-sponsor principale (opportunit\u00e0 colta solo da Arezzo, Catanzaro, Modena, Treviso e Vicenza).\nAvvenimenti.\nAntefatti.\nCalciomercato (sessione estiva, dal 1/7 al 31/8).\nTra le retrocesse dalla A, il Perugia, dopo la retrocessione sancita dallo spareggio e sotto la guida del nuovo presidente Alessandro Gaucci (figlio di Luciano), si affid\u00f2 al nuovo allenatore Stefano Colantuono e punt\u00f2 a rinforzare l'attacco comprando Antonio Floro Flores, Jaroslav \u0160edivec e Giuseppe Mascara, oltre a Davide Baiocco e Ferreira Pinto a centrocampo. Il punt\u00f2 sulla nuova guida tecnica di Stefano Pioli e acquist\u00f2 Maurizio Ganz, Ivan Tisci e Juri Tamburini e il portiere Giorgio Frezzolini oltre ai prestiti di Asamoah Gyan e Andrea Fabbrini. L'Empoli mise sotto contratto il nuovo mister Mario Somma e prese Sergio Almir\u00f3n e Richard Vanigli.\nTra le altre squadre, la chiam\u00f2 come allenatore Corrado Verdelli e compr\u00f2 Giorgio Di Vicino, Emanuele Troise e Stefano Fattori, il Piacenza si affido a Giuseppe Iachini e si assicur\u00f2 Salvatore Masiello, Simone Pepe e Jeda, il Catania sotto la guida del nuovo presidente Antonino Pulvirenti affid\u00f2 la panchina a Maurizio Costantini e acquist\u00f2 Davor Vugrinec, Marco Ferrante, Johan Walem e il portiere Armando Pantanelli oltre al prestito di Salvatore Bruno. La Triestina prese Allessandro Tulli e Gianni Munari oltre al prestito di Daniele Galloppa, l' ingaggi\u00f2 come allenatori Massimo Silva e Marco Giampaolo e compr\u00f2 Cristian Bucchi, Marco Capparella e Michele Fini, il Torino rinforz\u00f2 l'attacco con Filippo Maniero e Massimo Marazzina oltre agli acquisti di Paul Costantin Codrea e Maurizio Peccarisi.\nIl chiam\u00f2 ad allenare Maurizio Viscidi e acquist\u00f2 Davide Drascek, Carlo Cherubini e Dra\u017een Boli\u0107, Il Treviso ingaggi\u00f2 come nuovo mister Giancarlo D'Astoli e punt\u00f2 sui nuovi acquisti Stefano Dall'Acqua e Alessio Sestu e al prestito di Andrea Capone, il Genoa chiam\u00f2 ad allenare Serse Cosmi dopo aver esonerato prima dell'inizio del campionato Luigi De Canio; tra gli acquisti pi\u00f9 importanti figurarono Roberto Stellone, Nicola Zanini, Nikola Lazeti\u0107, Vittorio Tosto e Andrea Sottil oltre al prestito di Sabri Lamouchi. La Salernitana chiam\u00f2 in panchina Aldo Ammazzalorso e compr\u00f2 tra gli altri Massimo Borgobello e Claudio Ferrarese oltre al prestito di Raffaele Palladino, l'AlbinoLeffe mise sotto contratto Alessandro Diamanti, Joelson e Roberto Previtali, il Verona chiam\u00f2 ad allenare Massimo Ficcadenti e ingaggi\u00f2 Erjon Bogdani, Tiberio Guarente e arriv\u00f2 in prestito Valon Behrami, il affid\u00f2 la panchina a Julio C\u00e9sar Ribas e acquist\u00f2 Horacio Erpen e Gonzalo Vicente.\nIl , ripescato in agosto, ingaggi\u00f2 come nuovo mister Guido Carboni e compr\u00f2 Vincenzo Santoruvo, Davide Carrus e Massimiliano Scaglia oltre al portiere Jean Fran\u00e7ois Gillet. Il Pescara, anch'esso ripescato in agosto, chiam\u00f2 in panchina Giovanni Simonelli e la campagna acquisti incluse Luca Cavallo, Michele Zeoli e Pierluigi Brivio. Tra le neopromosse, l' si affid\u00f2 a Pasquale Marino e si rinforz\u00f2 con Gionatha Spinesi, Umberto Del Core, Roberto De Zerbi e Daniele Amerini, il prese in prestito Maurizio Ciaramitaro e Leandro Rinaudo e acquist\u00f2 Emiliano Salvetti, il Crotone compr\u00f2 Tomas Guzman, Vito Grieco oltre al prestito di Abdoulay Konko e infine il si assicur\u00f2 Benito Carbone, Julio C\u00e9sar Le\u00f3n, Sergio Campolo, Alessandro Dal Canto, Mauro Bonomi ed Emanuele Manitta.\nFallimenti di Ancona e Napoli, ripescaggi di Bari e Pescara.\nIl 25 luglio 2004 la Coavisoc non ammise alla Serie B l'Ancona (retrocesso dalla A) e il Napoli in quanto non avevano i conti in regola per una corretta iscrizione al campionato. La commissione, infatti, respinse i ricorsi presentati in precedenza dai due club come aveva gi\u00e0 fatto in precedenza la Covisoc. Per quanto riguarda la societ\u00e0 partenopea, in seguito, sia il TAR che la VII sezione fallimentare di Napoli diedero parere negativo per l'ammissione al campionato, mentre per l'Ancona a fronte di una situazione gi\u00e0 grave, si dimise anche il presidente Ermanno Pieroni, decretando cos\u00ec il fallimento della societ\u00e0. L'11 agosto venne definitivamente decisa dalla FIGC la non ammissione dei due club e il ripescaggio di Bari (perdente dei play-out della precedente stagione) e Pescara (retrocessa direttamente). Le due vicende si trascinarono per\u00f2 fino agli ultimi giorni d'agosto, tenendo in sospeso i calendari di B e C1 e alcune partite di Coppa Italia. Il Napoli, dopo vari ricorsi, ma fallito anch'esso ai primi d'agosto (nonostante gli sforzi di Luciano Gaucci), ripart\u00ec cos\u00ec dalla Serie C1 aderendo al Lodo Petrucci, mentre l'Ancona venne iscritto in Serie C2.\nCalendario.\nIl calendario di questa stagione \u00e8 stato sorteggiato il 12 agosto 2004 alle ore 12:00 presso il Grand Hotel Excelsior di Roma. Fu compilato con le ripescate Bari e Pescara in luogo di Ancona e Napoli, escluse il giorno precedente. Il 13 agosto il tribunale di Napoli sospese il calendario di Serie B con la motivazione per cui il titolo sportivo del club partenopeo apparteneva alla societ\u00e0 fallita e ai suoi aventi causa: pertanto gli azzurri avrebbero avuto il diritto di giocare in B: sostituendo il Napoli con il Bari e il Pescara nel campionato cadetto si sarebbero lesi i diritti dei dirigenti e creditori del club azzurro. Il calendario fu poi confermato il 28 agosto 2004.\nSentenze Calcioscommesse 2004.\nLo scandalo che scoppi\u00f2 alla fine della precedente stagione e riguardante l'alterazione di alcune partite al fine di scommesse illegali, vide coinvolte diverse societ\u00e0 e alcuni tesserati, nonch\u00e9 giocatori. Il processo termin\u00f2 il 24 agosto 2004 (con un'appendice il 5 settembre); alcune delle sentenze emesse vennero ridotte in appello l'8 settembre:\nCampionato.\nGirone d'andata.\nL'inizio del torneo vide protagonista il Torino di Ezio Rossi, che si iss\u00f2 in solitaria al comando alla classifica alla quinta giornata dopo cinque vittorie consecutive, ma venne superato gi\u00e0 alla sesta dall'Empoli. Complice una crisi di risultati della squadra granata, i toscani poterono allungare in classifica, arrivando allo scontro diretto del 30 ottobre con tre punti di vantaggio: l'Empoli vinse 3-0 al Castellani e aument\u00f2 il proprio vantaggio a quattro punti sulla seconda, che nel frattempo era diventato il Genoa. Fino a dicembre le posizioni di testa rimasero stabili, con i rossoblu che gradualmente recuperavano terreno oltre all'inserimento del Perugia nella zona play-off; alla sedicesima giornata ci fu il sorpasso in vetta, con il Genoa nuovo capolista. Lo scontro diretto del 19 dicembre tra i liguri e i toscani premi\u00f2 il Genoa, che imponendosi di misura al Ferraris per 3-2, port\u00f2 a cinque i punti di vantaggio sugli inseguitori Empoli e Torino. I grifoni si laurearono campioni d'inverno il 9 gennaio con un turno d'anticipo, con sei punti di vantaggio sul Torino, divenuti poi sette sulla nuova seconda in classifica, il Perugia, al termine del girone d'andata.\nTra i fatti di nota di questa prima parte di campionato si riportano l'annullamento della penalizzazione di 5 punti del Catanzaro, sancita dalla CAF il 24 settembre, che permise ai calabresi di lasciare l'ultima posizione oltre alla revoca della squalifica del loro giocatore Pasquale Lo Giudice, mentre il Bari venne penalizzato di 1 punto dal giudice sportivo il 22 settembre, in seguito al lancio di un petardo da parte dei propri tifosi, nella partita Cesena-Bari (3\u00aa giornata), che stord\u00ec il portiere dei bianconeri Indiveri. Un evento simile si verific\u00f2 il 19 dicembre in Crotone-Venezia, dove i tifosi calabresi lanciarono un petardo che fer\u00ec il portiere dei lagunari Benussi; il giudice sportivo inflisse 3 punti di penalizzazione al Crotone il 7 gennaio.\nGirone di ritorno.\nAlla 24\u00aa giornata ci fu un altro scontro diretto, tra il Genoa e il Torino (che si trovava secondo in coabitazione con Empoli e Perugia), il quale fin\u00ec in pareggio, mantenendo invariato il distacco di +8 dei grifoni sulle seconde, alle quali si erano aggiunte anche Verona e Treviso, lasciando il Perugia leggermente indietro. Il Genoa rimase saldo al comando, mentre in seconda posizione si stabilizz\u00f2 dalla 29\u00aa giornata l'Empoli, con distacchi da un massimo di sei a un minimo di tre punti (in precedenza in coabitazione con altre squadre). Il 31 marzo la Camera di Conciliazione e Arbitrato del Coni, scont\u00f2 al Modena tre dei quattro punti di penalizzazione comminati in estate.\nNella tarda mattinata di sabato 2 aprile, il CONI annull\u00f2 tutte le manifestazioni sportive per due giorni in segno di rispetto per la lunga agonia di Papa Giovanni Paolo II, che mor\u00ec la sera stessa. La 32\u00aa giornata di Serie B, prevista proprio nei giorni del 2-4 aprile fu rinviata alla settimana successiva (Cesena-Arezzo fu invece giocata il 1\u00ba aprile come anticipo). Di conseguenza slitt\u00f2 di una settimana anche la 33\u00aa giornata, mentre la 34\u00aa fu giocata in un turno infrasettimanale extra per riprendere il normale corso previsto dal calendario.\nIl sorpasso dell'Empoli ai danni della capolista, avvenne alla 38\u00aa giornata dopo aver vinto 3-1 a Catania e grazie al pareggio (il terzo di fila) del Genoa sul Cesena. Il turno seguente present\u00f2 subito la sfida al vertice tra empolesi e genoani che termin\u00f2 in pareggio per 0-0 lasciando i toscani con un punto di vantaggio e quindi tutto immutato, ma ne approfitt\u00f2 il Torino che, terzo, battendo la Triestina si port\u00f2 a -3 dal primo posto e a -2 dal secondo, diventati poi -5 e -4 in seguito al pareggio dei granata a Terni e alle concomitanti vittorie delle prime due, facendosi raggiungere anche dal Perugia. Cos\u00ec, il 5 giugno, ad un turno dalla fine (giocato alla domenica per via della concomitanza della partita di qualificazione ai Mondiali 2006 Norvegia-Italia), all'Empoli bastava un pari per centrare la promozione diretta in Serie A, indipendentemente dai risultati del Torino e del Perugia, grazie alla classifica avulsa favorevole ai toscani. Gli azzurri ottennero il punto necessario pareggiando 1-1 in casa nel derby toscano con l'Arezzo, mentre la seconda promozione diretta si decise all'ultima giornata.\nSi arriv\u00f2 cos\u00ec all'ultimo turno con ancora tre squadre in lizza per salire direttamente in A senza passare dai play-off, Genoa (73 punti), Torino e Perugia (71); con una vittoria il Genoa sarebbe stato matematicamente promosso. I rossoblu infatti vinsero per 3-2 in casa contro il Venezia gi\u00e0 retrocesso e conquistarono la Serie A, vincendo anche il campionato grazie alla sconfitta dell'Empoli a Bari. Ai play-off andarono dunque il Torino (a pari punti con Empoli e Perugia, ma terzo classificato per classifica avulsa sfavorevole verso i toscani, ma favorevole verso gli umbri), il Perugia (quarto), il Treviso (quinto) e l'Ascoli (sesto).\nTra i fatti di nota del girone di ritorno si riporta la sanzione di una gara a porte chiuse, inflitta al Verona per via dei cori razzisti dei propri tifosi, rivolti al giocatore del Perugia Ferdinand Coly durante la gara Verona-Perugia della 38\u00aa giornata. La partita a porte chiuse fu Verona-Salernitana della 40\u00aa giornata.\nCombine Genoa-Venezia.\nDopo soli cinque giorni dalla fine della stagione regolamentare che vide il Genoa promosso in A, emersero le prime ipotesi di una combine tra la squadra ligure e il Venezia, protagoniste della partita della 42\u00aa e ultima giornata Genoa-Venezia (3-2), giocata a Marassi, che permise al Genoa di salire in massima serie. Dalle indagini e dalle intercettazioni, emerse come il presidente genoano Enrico Preziosi in collaborazione con il direttore generale Stefano Capozucca, chiese a Franco Dal Cin, amministratore delegato del Venezia di disputare una partita regolare senza particolare foga da parte dei suoi giocatori. Sospetti caddero quindi sulla squadra lagunare in quanto si present\u00f2 alla sfida con una rosa decisamente rimaneggiata oltre ad alcuni cambi effettuati a partita in corso, ritenuti \"strani\" dagli inquirenti (tra cui quello del portiere Lejsal). Del Venezia furono deferiti anche il direttore generale Michele Dal Cin e il giocatore Massimo Borgobello.\nMa la prova chiave fu quando il 14 giugno i carabinieri, nei pressi di Cogliate (vicino alla sede della Giochi Preziosi, di propriet\u00e0 di Enrico Preziosi, presidente del club ligure), fermarono un'auto su cui viaggiava Giuseppe Pagliara, dirigente del . Durante la perquisizione, in una valigetta Carpisa venne rinvenuta una busta gialla formato A4 contenente un modulo di contratto di vendita intestato al Genoa CFC che riguardava il giocatore paraguaiano Ruben Maldonado e 250.000 euro in contanti: i carabinieri chiesero a Pagliara il perch\u00e9 di tutti quei soldi, e Pagliara rispose di essere un dirigente del Venezia e di avere appena venduto al Genoa il giocatore, e i 250.000 euro sarebbero stati un anticipo della somma pattuita. Il contratto, per\u00f2, non era redatto su modulo federale utile ai fini fiscali, e i carabinieri, prospettando il reato di appropriazione indebita, invitarono dunque Pagliara a seguirli e posero sotto sequestro i soldi per accertamenti. Secondo i PM genovesi, su mandato dei quali avevano agito i militi, quelli erano in realt\u00e0 i soldi con cui le due squadre avrebbero truccato la partita.\nDalle indagini emerse anche la responsabilit\u00e0 oggettiva di un ex dirigente del Torino, Roberto Cravero, che tent\u00f2 di convincere Franco Dal Cin a far impegnare al massimo il Venezia nella partita col Genoa. Infatti anche i granata erano in ballo per la promozione nell'ultima giornata e una vittoria contro il Treviso li avrebbe premiati in caso di sconfitta o pareggio del Genoa sul Venezia e contemporanea vittoria o pareggio dell'Empoli col Bari. Nel caso di un arrivo di quattro squadre a pari punti in testa alla classifica (Empoli, Torino, Genoa e Perugia) cio\u00e8 se all'ultima giornata l'Empoli avesse perso, il Genoa pareggiato e Torino e Perugia avessero vinto, i granata sarebbero stati promossi in A.\nLa sentenza finale emessa dalla CAF l'8 agosto eman\u00f2 il declassamento all'ultimo posto del Genoa nel campionato di Serie B 2004-05 e conseguente retrocessione in Serie C1 a 34 anni di distanza dall'ultima apparizione in terza serie.\nApplicazioni del lodo Petrucci.\nTorino.\nDopo aver guadagnato la promozione grazie ai play-off, la societ\u00e0 granata dovette far fronte a gravi inadempienze economiche che compromisero l'iscrizione in Serie A. Gi\u00e0 a luglio la Guardia di Finanza perquis\u00ec la sede della societ\u00e0 scoprendo vari buchi nel bilancio e la mancanza di una fideiussione necessaria per iscriversi alla massima serie. Furono indagati il patron Franco Cimminelli, il presidente Attilio Romero e il direttore finanziario del club granata Paiuzza. Il Torino, non presentando garanzie necessarie per iscriversi in A venne escluso dai campionati il 15 luglio, successivamente ader\u00ec al Lodo Petrucci e con la nuova societ\u00e0 si reiscrisse in Serie B il 3 agosto. Il vecchio sodalizio decret\u00f2 poi il fallimento a novembre.\nPerugia.\nIl Perugia, oberato dai debiti derivanti dalla gestione della famiglia Gaucci, non si iscrisse in Serie B e fu escluso dai campionati il 15 luglio. Aderendo al Lodo Petrucci, venne iscritto in Serie C1 il 3 agosto a 11 anni di distanza dall'ultima partecipazione. Decret\u00f2 poi il fallimento a novembre.\nSalernitana.\nAnche la Salernitana non riusc\u00ec ad iscriversi in Serie B e il 15 luglio venne esclusa dai campionati per la grave situazione economico finanziaria e per i vari debiti accumulati. Il 3 agosto ader\u00ec al Lodo Petrucci e cos\u00ec pot\u00e9 ripartire dalla Serie C1, 11 anni dopo dall'ultima volta. Dichiar\u00f2 il fallimento in agosto.\nVenezia.\nIl Venezia, gi\u00e0 retrocesso in Serie C1 sul campo, dichiar\u00f2 il fallimento per la grave situazione finanziaria che affliggeva il club da vari mesi (oltre a svariati debiti), tanto da non riuscire quasi pi\u00f9 a pagare gli stipendi ai giocatori. Dichiar\u00f2 il fallimento il 23 giugno quando era ancora implicata nella vicenda della combine con il Genoa evitando il giudizio della sentenza. Aderendo al Lodo Petrucci riusc\u00ec ad iscriversi in Serie C2, campionato al quale non partecipava da 17 anni.\nScandalo Calciopoli.\nLo scandalo Calciopoli, che scoppi\u00f2 l'anno seguente, vide coinvolto in piccola parte anche questo torneo di Serie B. Dalle indagini e dalle intercettazioni telefoniche, emerse che anche nel campionato cadetto vi furono arbitraggi tesi a favorire certe squadre, in particolare le due squadre toscane Empoli e , o sfavorirne altre.\nIndagati furono il designatore arbitrale Gennaro Mazzei, il dirigente Leonardo Meani, l'arbitro Danilo Nucini, i guardalinee Stefano Titomanlio e Claudio Puglisi.\nTra arbitraggi volti a favorire o sfavorire (direttamente o indirettamente) certe squadre, furono 5 le partite sotto inchiesta di questo torneo nelle quali in 4 compariva l'Arezzo e in 1 l'Empoli. Successivamente si arriv\u00f2 ad ipotizzare un totale di addirittura 22 partite sospette nel torneo di Serie B 2004-05.\nLe sanzioni decise dalle sentenze vennero applicate alla stagione 2006-2007 e riguardarono solo l'Arezzo.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nSquadre\nPartite"}
{"id": "121247", "revid": "9282", "url": "https://it.wikipedia.org/wiki?curid=121247", "title": "Sottostante", "text": ""}
{"id": "121248", "revid": "86599", "url": "https://it.wikipedia.org/wiki?curid=121248", "title": "Bond", "text": ""}
{"id": "121249", "revid": "1534511", "url": "https://it.wikipedia.org/wiki?curid=121249", "title": "Gauss (unit\u00e0 di misura)", "text": "Il gauss (simbolo G) \u00e8 l'unit\u00e0 di misura del campo magnetico, indicato anche come \"densit\u00e0 di flusso magnetico\" o \"campo di induzione magnetica\". Un gauss, facente parte del sistema CGS elettromagnetico, \u00e8 pari ad 1 maxwell per centimetro quadrato. Il sistema CGS \u00e8 stato formalmente soppiantato dal sistema internazionale di unit\u00e0 di misura (S.I.), che utilizza il tesla T come unit\u00e0 di misura del campo magnetico. Un gauss \u00e8 pari a (e quindi = ).\nIn base al sistema di unit\u00e0 gaussiano (CGS), il gauss \u00e8 l'equivalente di un esu/cm2, mentre l'oersted \u00e8 l'unit\u00e0 di misura del campo magnetizzante. Nel S.I. invece l'unit\u00e0 di misura di quest'ultimo \u00e8 l'ampere su metro A/m.\nIl gauss \u00e8 un'unit\u00e0 dell'ordine di grandezza del campo magnetico terrestre: il campo magnetico terrestre varia infatti a seconda dei luoghi da a .\nL'unit\u00e0 di misura prende il nome dal matematico e fisico Carl Friedrich Gauss."}
{"id": "121250", "revid": "9282", "url": "https://it.wikipedia.org/wiki?curid=121250", "title": "Tassi di cambio", "text": ""}
{"id": "121253", "revid": "9282", "url": "https://it.wikipedia.org/wiki?curid=121253", "title": "Trading halt", "text": ""}
{"id": "121255", "revid": "16073", "url": "https://it.wikipedia.org/wiki?curid=121255", "title": "Valutazione degli investimenti", "text": ""}
{"id": "121257", "revid": "339392", "url": "https://it.wikipedia.org/wiki?curid=121257", "title": "Valutazione delle imprese", "text": ""}
{"id": "121258", "revid": "117616572", "url": "https://it.wikipedia.org/wiki?curid=121258", "title": "Francesco Griselini", "text": "Biografia.\nFiglio di Marco, tessitore e tintore di seta, ed Elisabetta Sperafigo, proveniente da una famiglia milanese di commercianti di seta.\nIn giovent\u00f9, dopo aver abbandonato la carriera ecclesiastica, acquis\u00ec una buona cultura da autodidatta in lettere, belle arti e fisica naturale. Il disegno di maschere, i ricami, le illustrazioni di libri, di mappe e di carte geografiche, furono le principali attivit\u00e0 con cui, dopo il matrimonio, contratto il 28 novembre 1743, con l'istriana Libera Lucia Plammuller, sostent\u00f2 la sua modesta esistenza. Nel 1756-1757 divent\u00f2 l'incisore e disegnatore di fiducia dei librai Bassaglia.\nNel 1760-1762, forte dell'appoggio del senatore Marco Foscarini, ottenne l'incarico molto prestigioso di restaurare le mappe nella sala dello Scudo, ricavando un compenso di milleottocento ducati. \nGriselini, attento lettore dei \"philosophes\" francesi, inglesi ed italiani, ma anche di libri scientifici, scrisse commedie e saggi, diresse giornali e cur\u00f2 dizionari.&lt;br&gt;Nel 1752, abbandonati temporaneamente gli studi di storia naturale, si lanci\u00f2 nell'agone teatrale e nel giro di poco tempo scrisse alcune commedie, genere che andava molto di moda, scrivendo \u00abIl marito dissoluto\u00bb, \u00abI liberi muratori\u00bb, del 1754, che fu un'apologia degli ideali massonici, \u00abSocrate filosofo sapientissimo\u00bb del 1755, \u00abLa schiava del serraglio dell'Ag\u00e0 d\u00e8 giannizzeri in Costantinopoli\u00bb e \u00abReginella o La virtuosa\u00bb, le ultime due scritte nel 1756.\nI primi lavori scientifici, l'attivit\u00e0 teatrale e il lavoro di restauro alle mappe dimostrano che Francesco Griselini era ben inserito nella vita culturale di Venezia e l'amicizia con il patrizio Marco Foscarini lo spinsero ad intervenire su un dibattito politico-religioso nel segno tradizionale del giurisdizionalismo veneziano, ispirato alla lezione di Paolo Sarpi.\nNel 1760 fu impegnato a sostenere una polemica politico-religiosa contro alcuni pubblicisti della curia romana, la quale riguard\u00f2 sulla presunta eterodossia, sostenuta con particolare acidit\u00e0 da Appiano Buonafede, del Paolo Sarpi. Griselini, in difesa del servita, trasse una bellissima biografia, cio\u00e8 le \u00abMemorie anedote spettanti alla vita ed agli studi del sommo filosofo e giureconsulto F. Paolo servita, raccolte ed organizzate da F. Griselini\u00bb, che fu una risposta polemica ai gesuiti, ma fondata su un'accurata ricerca documentaria. La polemica sulla biografia sarpiana proiett\u00f2 Griselini pienamente nella vita culturale della Venezia dei \u00ablumi\u00bb. \nDal 1763 Griselini si interess\u00f2 sempre di pi\u00f9 all'agricoltura ed all'agronomia, col breve opuscolo \u00abNuova maniera di seminare e coltivare il frumento\u00bb, in cui descrisse una macchina seminatrice inventata dall'inglese Jethro Tull.&lt;br&gt;L'interesse dell'opinione pubblica per i problemi delle campagne lo portarono l'anno dopo ad intraprendere la carriera giornalistica. Diresse il \u00abGiornale d'Italia spettante alla scienza naturale e principalmente all'agricoltura, alle arti ed al commercio\u00bb, posto sotto la protezione dei Cinque savi alla mercanzia e destinato a diventare il tramite tra la classe politica veneziana ed i ceti pi\u00f9 attivi di Terraferma sugli studi agrari del Settecento veneto, il \u00abCorrier Letterario\u00bb, mezzo di diffusione dell'\u00abEnciclopedia\u00bb, del \u00abCaff\u00e8\u00bb e di altre opere dell'Illuminismo europeo, e il \u00abMagazzino italiano\u00bb, imitazione dell'analogo periodico inglese.&lt;br&gt;Nel 1768 avvi\u00f2, presso Modesto Fenzo, il \u00abDizionario delle arti e de' mestieri\u00bb, poi continuato dall'abate Marco Fassadoni, grande opera enciclopedica riguardante l'agricoltura e l'industria.&lt;br&gt;Negli anni settanta, Francesco Griselini si aspett\u00f2, assieme ad altri uomini di punta dei Lumi veneti, di essere associato dal governo nel moto riformistico che mirava a cambiare la situazione economica e sociale nelle campagne venete, ma il movimento per un \u00abDispotismo illuminato\u00bb a Venezia non decoll\u00f2 mai.\nMassone, Griselini fu membro di una loggia veneziana ricostituita verso il 1753.\nDopodich\u00e9, nel 1774, Griselini lasci\u00f2 Venezia, deluso dalla mancanza di volont\u00e0 riformatrice da parte del ceto dirigente, per seguire il conte Giuseppe Brigido in un lungo viaggio nel Banato di Temeswar, oggi Timi\u0219oara, da Trieste sino ai confini dell'Impero ottomano.&lt;br&gt;Nel 1776 ottenne da Kaunitz e dall'imperatrice Maria Teresa l'incarico di Segretario presso la nascente Societ\u00e0 Patriottica di Milano, grazie all'appoggio del conte Brigido e d'influenti massoni viennesi, ma fu ben presto travolto da aspre polemiche e dovette dimettersi qualche anno dopo.\nGli ultimi anni di vita furono molto tristi per Griselini, perch\u00e9 fu colpito da una malattia mentale e fin\u00ec nell'ospedale Fatebenfratelli di Milano dove mor\u00ec nel 1787.\nL'attivit\u00e0 editoriale.\nNel \u00abGiornale d'Italia\u00bb, come in tutte le sue iniziative, lo sguardo di Griselini, intento ad un programma di rinnovamento, si volse continuamente, in ogni caso, verso il passato, misurando sempre il nuovo con l'opera dei padri.&lt;br&gt;\nSulle manifatture, Griselini not\u00f2, con esattezza, le date di fondazione delle varie imprese, la quantit\u00e0 e la qualit\u00e0 dei prodotti e quante persone erano impiegate, addit\u00f2 solitamente gli esempi pi\u00f9 riusciti, come le telerie friulane, alcune fabbriche veneziane di panni, i setifici vicentini. I casi di intraprendenza citati da Griselini, sebbene importanti e fruttiferi, erano rimasti sporadici, ne' potevano rimettere Venezia al centro dei commerci, erano solamente riusciti a modificare l'animo di qualche imprenditore, ma non a trasformare la vita della Repubblica.&lt;br&gt;\nPertanto si fece sempre pi\u00f9 largo la convinzione di proporre una politica economica nuova che avesse messo al centro l'agricoltura per migliorare la produttivit\u00e0 delle campagne."}
{"id": "121260", "revid": "436907", "url": "https://it.wikipedia.org/wiki?curid=121260", "title": "Three Imaginary Boys", "text": "Three Imaginary Boys \u00e8 l'album di debutto della gruppo post-punk britannico The Cure, pubblicato nel 1979. Dopo la prima edizione originale, l'album \u00e8 stato ristampato negli Stati Uniti con alcune differenze nella lista dei brani inclusi, con il titolo di \"Boys Don't Cry\".\nIl disco.\nAi tempi di \"Three Imaginary Boys\" i Cure erano un trio, e lo stile musicale dell'album \u00e8 molto scarno, con richiami punk, anche se si intuisce gi\u00e0 tutta la potenzialit\u00e0 dark del gruppo.\nLa casa discografica decise quali canzoni avrebbero dovuto comparire sul disco, come anche quale copertina utilizzare, senza chiedere l'assenso di Robert Smith. A causa di questo fatto, Smith giur\u00f2 che si sarebbe occupato della produzione di tutti i successivi album dei Cure, in modo da avere l'ultima parola sul controllo creativo del prodotto finale.\nUna particolarit\u00e0 di questo album \u00e8 che contiene l'unica canzone dei The Cure non cantata da Robert Smith: infatti \"Foxy Lady\", cover della celeberrima canzone di Jimi Hendrix, \u00e8 cantata dal bassista Michael Dempsey. La canzone inizialmente non doveva nemmeno apparire nella tracklist dell'album, dato che era una versione utilizzata dal gruppo per il soundcheck. Nella versione americana dell'album, intitolata \"Boys Don't Cry\", infatti non compare affatto.\nCopertina.\nLa minimale copertina dell'album, raffigurante tre elettrodomestici su sfondo rosa (una lampada, un frigorifero, e un aspirapolvere), venne ideata dal produttore Chris Parry su disegno di Bill Smith (in precedenza gi\u00e0 autore della copertina del singolo \"Killing an Arab\") che voleva rappresentare figurativamente la \"non immagine\" del complesso. Robert Smith dichiar\u00f2 sempre di non aver mai amato l'artwork ideato per il disco, arrivando a definirlo \"una grande stronzata\" nel 2000. Gli altri due membri del gruppo non furono cos\u00ec negativi nei confronti della grafica dell'album, si limitarono ad acconsentire e Lol Tolhurst stabil\u00ec anche quale di loro rappresentassero gli oggetti in copertina: Sulla copertina originale, i titoli dei brani non comparivano scritti da nessuna parte, sostituiti da immagini che alludono ai titoli stessi oppure ai testi.\nAccoglienza.\nNonostante le perplessit\u00e0 di Smith circa l'opera, \"Three Imaginary Boys\" venne ben accolto dalla critica alla sua uscita. Dave McCullough della rivista \"Sounds\" lod\u00f2 il disco assegnando ad esso 5 stellette su 5. McCullough not\u00f2 la variet\u00e0 del materiale e defin\u00ec \"Grinding Halt\" \"una canzone pop che ricorda gli Isley Brothers o i Buzzcocks\". Red Starr, recensendo l'album per \"Smash Hits\", descrisse il disco come un \"debutto brillante\". Tuttavia, la recensione di Paul Morley su \"NME\" non mostr\u00f2 di essere in sintonia con questo punto di vista, stroncando senza piet\u00e0 l'album e i Cure stessi in una recensione divenuta famosa.\nLa recensione retrospettiva apparsa sul sito AllMusic definisce \"Three Imaginary Boys\" \"un debutto veramente valido\". Pitchfork ne parla come di \"un disco originale\".\n2004 - Edizione rimasterizzata Deluxe.\n(@) Porl Thompson - chitarra solista\nDurata: 64:14"}
{"id": "121261", "revid": "399", "url": "https://it.wikipedia.org/wiki?curid=121261", "title": "Castellina Orchestra", "text": ""}
{"id": "121265", "revid": "38666", "url": "https://it.wikipedia.org/wiki?curid=121265", "title": "Radiazione di Cherenkov", "text": ""}
{"id": "121267", "revid": "287204", "url": "https://it.wikipedia.org/wiki?curid=121267", "title": "Effetto Cerenkov", "text": ""}
{"id": "121273", "revid": "727854", "url": "https://it.wikipedia.org/wiki?curid=121273", "title": "Extremely low frequency", "text": "La locuzione inglese extremely low frequency (ELF) indica, nella designazione ITU, la banda di frequenze radio compresa fra 3 e 30\u00a0Hz. \nUtilizzi.\nLa banda ELF era utilizzata dalla Marina degli Stati Uniti e da quella Sovietica/Russa per comunicare con i sottomarini immersi. A causa dell'elevata conduttivit\u00e0 elettrica dell'acqua salata, i sottomarini sono schermati dalla maggior parte di trasmissioni elettromagnetiche. I segnali nel campo di frequenze ELF, invece, possono penetrare molto pi\u00f9 in profondit\u00e0. La scarsa banda passante delle comunicazioni ELF limita il loro utilizzo come canali di comunicazione; solitamente i segnali ELF vengono usati per trasmettere la richiesta di emersione ad un sottomarino e dare inizio ad un qualche altro tipo di comunicazione.\nUna delle difficolt\u00e0 che si incontrano nella trasmissione nelle frequenze ELF \u00e8 la dimensione dell'antenna. Per poter trasmettere a grandi distanze \u00e8 necessaria un'antenna enorme. Gli Stati Uniti avevano due stazioni, una a Chequamegon National Forest, nel Wisconsin, l'altra a Escanaba State Forest nel Michigan, prima che iniziasse lo smantellamento delle stesse a fine settembre 2004. Entrambe utilizzavano lunghe dorsali come antenne, in vari spezzoni lunghi da 22 a 45 chilometri. Le trasmissioni ELF necessitano di considerevoli intensit\u00e0 di corrente.\nCi furono alcune remore sul possibile impatto ambientale dei segnali ELF. Nel 1984 un giudice federale ferm\u00f2 la costruzione, richiedendo ulteriori studi ambientali e sulla salute. Questa sentenza fu invalidata dalla corte d'appello sulla base del fatto che la Marina degli Stati Uniti sostenne di aver gi\u00e0 speso oltre 25 milioni di dollari per studiare gli effetti dei campi elettromagnetici, deducendone che gli effetti sono simili a quelli delle linee di distribuzione della corrente elettrica. Questa sentenza non fu universalmente accettata e durante il periodo in cui gli impianti ELF furono attivi, politici come Herb Kohl, Russ Feingold e Dave Obey ne chiesero la chiusura.\nTrasmettitori nel campo dei 20\u00a0Hz sono usati anche con i robot \"Pipeline Inspection Gauge\" usati nella pulizia degli oleodotti. Il segnale trasmesso viene spesso usato per rintracciare la macchina quando si incastra nel condotto.\nAlcuni radioamatori registrano i segnali ELF con enormi antenne costruite a mano e li riproducono a velocit\u00e0 maggiore per poter ascoltare le naturali fluttuazioni del campo elettromagnetico terrestre. Aumentare la velocit\u00e0 del nastro magnetico permette di portare le ELF nel campo di frequenze udibili.\nCampi elettromagnetici che ricadono in questa banda vengono applicati al corpo umano per mezzo di solenoidi di opportuna induttanza, per effettuare la magnetoterapia a bassa frequenza."}
{"id": "121274", "revid": "1516087", "url": "https://it.wikipedia.org/wiki?curid=121274", "title": "ELF", "text": ""}
{"id": "121275", "revid": "1222", "url": "https://it.wikipedia.org/wiki?curid=121275", "title": "Formichieri", "text": ""}
{"id": "121282", "revid": "6923", "url": "https://it.wikipedia.org/wiki?curid=121282", "title": "Paolo Vidoz", "text": "Carriera.\nAllenato da Bruno Piccotti, esordisce tra i dilettanti nel 1988 dando avvio ad una carriera decennale. A livello amatoriale si aggiudica diversi riconoscimenti, il pi\u00f9 importante dei quali \u00e8 il bronzo alle Olimpiadi di Sydney tra i supermassimi.\nIn tale occasione, il 23 settembre 2000 sconfigge Calvin Brock, mentre 4 giorni dopo ha la meglio sul nigeriano Samuel Peter. Battuto in semifinale da Audley Harrison, conquista la terza piazza.\nDa professionista.\nEsordisce come professionista il 27 gennaio 2001, rimanendo imbattuto fino al 17 agosto 2002.\nIl 9 ottobre 2004 sfida Nikolaj Valuev per la versione WBA del titolo intercontinentale dei massimi, cedendo in nove riprese. Nel corso dell'incontro si frattura la mascella, tanto da dover ricorrere all'applicazione di una placca in titanio.\nNel giugno 2005 sostituisce Michael Sprott nella sfida valida per il titolo europeo, battendo Timo Hoffmann ai punti e conquista la cintura continentale dei pesi massimi. \u00c8 il sesto italiano a indossarla dopo Erminio Spalla, Primo Carnera, Francesco Cavicchi, Lorenzo Zanon e Francesco Damiani.\nDifende con successo il titolo europeo fino al 15 luglio 2006, quando viene battuto da Vladimir Virchis per k.o. alla sesta ripresa. Anche la rivincita - andata in scena il 19 maggio 2007 termina con la vittoria dell'ucraino.\nDal 2008 al 2010 tenta di riconquistare il titolo per 4 volte, ma tutti gli assalti si risolvono in sconfitte.\nSi ritira il 16 dicembre 2011, dopo aver perso ai punti contro Matteo Modugno.\nDopo il ritiro.\nIn seguito al ritiro dall'attivit\u00e0 agonistica ha avuto esperienze culinarie, aprendo anche un ristorante.\nHa partecipato come concorrente a due programmi culinari di Sky Italia: la prima edizione di \"MasterChef Italia\", venendo eliminato nella quinta puntata, e la prima di Cuochi d'Italia, eliminato nella sfida contro il cuoco della Campania.\nPalmar\u00e8s come dilettante.\nRecord dilettantistico complessivo: 135 incontri: 114 vittorie, 19 sconfitte, 2 pareggi."}
{"id": "121286", "revid": "9282", "url": "https://it.wikipedia.org/wiki?curid=121286", "title": "Souvenirs", "text": ""}
{"id": "121293", "revid": "339392", "url": "https://it.wikipedia.org/wiki?curid=121293", "title": "Ishwara", "text": ""}
{"id": "121303", "revid": "2225", "url": "https://it.wikipedia.org/wiki?curid=121303", "title": "Pretoriani", "text": ""}
{"id": "121304", "revid": "15756", "url": "https://it.wikipedia.org/wiki?curid=121304", "title": "Lingua bulgara", "text": "La lingua bulgara o bulgaro (in bulgaro: \u0431\u044a\u043b\u0433\u0430\u0440\u0441\u043a\u0438 \u0435\u0437\u0438\u043a - \"b\u0103lgarski ezik\"; : ) \u00e8 una lingua slava meridionale parlata principalmente in Bulgaria.\nDistribuzione geografica.\nSecondo \"Ethnologue\", il bulgaro \u00e8 parlato da circa 7,8 milioni di persone, la maggior parte delle quali (circa 7 milioni) stanziate in Bulgaria. Gli altri 700.000 locutori sono sparsi tra Moldavia, Ucraina, Romania, Grecia, Serbia, Turchia, Ungheria, Israele, Stati Uniti,\nItalia e Canada.\nLingua ufficiale.\n\u00c8 la lingua ufficiale della Bulgaria, dell'Unione europea e della repubblica monastica del Monte Athos. \u00c8 lingua co-ufficiale o minoritaria riconosciuta in Moldavia, Romania e Serbia (eccetto nel Banato serbo).\nFino al 2014 era riconosciuta come lingua ufficiale della cospicua minoranza bulgara in Ucraina: 204.600 persone al censimento del 2001, concentrate prevalentemente in Bessarabia e Zaporogia. La guerra dell'Ucraina orientale ha per\u00f2 portato, nel febbraio 2014, alla abolizione della Legge nazionale sulla politica linguistica, che attuava il riconoscimento delle minoranze linguistiche. Contro tale abolizione si stanno esprimendo duramente i governi bulgaro e romeno, entrambi attenti allo stato delle rispettive lingue in Ucraina.\n\u00c8 ormai cinquantennale il dibattito sulla visione del macedone come una lingua a s\u00e9 o come uno dei dialetti occidentali del bulgaro.\nStoria.\nIl bulgaro \u00e8 la pi\u00f9 antica lingua scritta e letteraria fra le lingue slave. Nella met\u00e0 del IX secolo (863) i fratelli Santi Cirillo e Metodio, originari di Salonicco, crearono l'alfabeto glagolitico, secondo il sistema fonetico della parlata bulgara antica, e tradussero le sacre scritture dal greco bizantino all'antico bulgaro. L'antico bulgaro, che si parlava nella met\u00e0 del IX secolo, a nord e ad est della citt\u00e0 di Salonicco, divenne cos\u00ec una lingua scritta. L'anno 863 si deve considerare come l'inizio della lingua letteraria bulgara.\nLa Bulgaria divenne centro della cultura e della scrittura slava, dopo che Boris I di Bulgaria accolse i discepoli di Cirillo e Metodio, in fuga dalla Grande Moravia.\nAlla fine del IX secolo uno degli studenti di Metodio, Clemente di Ocrida, che si era stabilito a Preslav (Bulgaria) cre\u00f2 l'alfabeto cirillico, che rimpiazz\u00f2 quasi completamente l'alfabeto glagolitico durante il Medioevo. Vennero scritti i pi\u00f9 antichi testi glagolitici e cirillici in antico bulgaro.\nAlla fine del X secolo dei missionari bulgari portarono nella Rus' di Kiev libri bulgari e diffusero l'alfabeto cirillico. L'antico bulgaro fino ad oggi \u00e8 la lingua liturgica in molti paesi slavi.\nEsistono quattro periodi nella storia della lingua bulgara: antecedente alla scrittura (prima del IX secolo), antico bulgaro (IX - XII secolo), medio bulgaro (XII - XIV secolo) e bulgaro moderno (dopo il XV secolo).\nNel corso dello sviluppo storico la lingua bulgara, in contatto con altre lingue vicine non slave della penisola Balcanica, cambi\u00f2 e si differenzi\u00f2 dalle altre lingue slave: si notano differenziazioni come nella morfologia, cos\u00ec nella sintassi. In particolare vi \u00e8 la riduzione delle declinazioni e dei casi (nel bulgaro moderno quasi completamente assenti, ne rimangono poche tracce nella presenza del vocativo). L'articolo determinativo \u00e8 posposto al nome, come in albanese, romeno ed armeno. A differenza della altre lingue slave, il bulgaro moderno conserva un ricco sistema verbale.\nFonologia.\nVocali.\nLe sei vocali del bulgaro vengono raggruppate in tre coppie a seconda della loro arretratezza nella bocca: \"anteriori\", \"centrali\" e \"posteriori\". Le vocali atone tendono ad essere pi\u00f9 corte e deboli rispetto alle controparti toniche, e le coppie corrispondenti di vocali aperte e chiuse sono accumunante dalla tendenza a rialzarsi, se atone, dalle vocali basse/medie alle medie/alte. Comunque questo rialzamento non \u00e8 sempre completo. Le vocali vengono spesso distinte con una pronuncia enfatica o deliberatamente distinta, e la riduzione \u00e8 pi\u00f9 forte nel linguaggio colloquiale (dove a volte si pu\u00f2 ascoltare perfino l'eliminazione delle sillabe atone). Oltre a ci\u00f2, alcuni linguisti distinguono due gradi di riduzione, poich\u00e9 hanno rilevato una tendenza al mantenimento nella sillaba immediatamente precedente quella tonica. La completa fusione della coppia - \u00e8 la pi\u00f9 comune, mentre lo status di - \u00e8 meno chiaro. La confusione di ed non viene definitivamente permessa nel linguaggio formale e viene considerata come una caratteristica provinciale (orientale); invece, la atona viene rialzata e centralizzata, avvicinandosi alla .\nLa riduzione di in avviene, nei verbi della prima e della seconda declinazione, nella prima persona singolare e nella terza persona plurale anche se tonica, mentre i verbi della terza declinazione mantengono la pronunciata chiaramente per tutte le forme declinate:\nQuesta riduzione avviene anche negli articoli. L'articolo maschile accusativo, che si esprime con la desinenza -a, in realt\u00e0 viene pronunciato -, ritrovando la corrispondenza fonetica con l'articolo maschile soggetto -\u044a\u0442, -. Questo fenomeno riguarda anche la variante -\u044f, e la variante -\u0438\u044f(\u0442) per gli aggettivi. Invece la forma numerale in -a rimane -.\nSemivocali.\nIl bulgaro possiede una semivocale: , equivalente alla y inglese in yes\" o alla i italiana in ieri\". Viene espressa graficamente con la lettera \u0439, come in \"\u043d\u0430\u0439\" /naj/ (\"il/la/i/le pi\u00f9\"), \"\u0442\u0440\u043e\u043b\u0435\u0439\" (\"trolleybus\"), ad eccezione di quando precede o , dove la combinazione dei due fonemi viene espressa da una singola lettera, rispettivamente \u044f ed \u044e. (es. \"\u044e\u0442\u0438\u044f\" /jutija/ \"ferro da stiro\").\nLa semivocale non segue mai una consonante (in tal caso viene sostituita dalla \"er mal\u0103k\" \u044c). Quando \"\u044f\" ed \"\u044e\" seguono una consonante indicano la palatalizzazione di quest'ultima piuttosto che la semivocale: \"\u0431\u044f\u043b\" / \"bianco\", \"\u043f\u043b\u044e\u044f\" \"*(io) sputo\".\nConsonanti.\nIl bulgaro ha un totale di 33 fonemi consonantici. Si possono trovare anche tre fonemi addizionali (, e ), ma solo in nomi propri stranieri come \"\u0425\u044e\u0441\u0442\u044a\u043d\" (\"Houston\"), \"\u0414\u0437\u0435\u0440\u0436\u0438\u043d\u0441\u043a\u0438\" (\"Dzer\u017einskij\"), e \"\u042f\u0434\u0437\u044f\" /a/, il nome polacco \"Jadzia\". Non vengono comunque normalmente considerate parte dell'inventario fonematico della lingua bulgara. Secondo il criterio di sonorit\u00e0, le consonanti bulgare si dividono in 16 coppie (sonora - sorda). La sola consonante senza una controparte sonora \u00e8 fricativa velare sorda [x]. Il contrasto 'sonora vs. sorda' viene neutralizzato in posizione finale di parola, dove tutte le consonanti vengono pronunciate come sorde (come nella maggior parte delle lingue slave e germaniche); questo fenomeno non viene per\u00f2 riflesso nella scrittura.\nConsonanti dure e palatalizzate.\nLe consonanti \u0431 , \u0432 , \u0433 , \u0434 , \u0437 , \u043a , \u043b , \u043c , \u043d , \u043f , \u0440 , \u0441 , \u0442 , \u0444 , \u0446 possono avere sia una pronuncia normale \"dura\" sia una pronuncia palatalizzata \"debole\". Le consonanti dure e le consonanti palatalizzate vengono considerate fonemi separati in bulgaro. Le consonanti \u0436 , \u0448 , \u0447 e \u0434\u0436 non hanno varianti palatalizzate, cosa che \u00e8 probabilmente connessa al fatto che provengono storicamente da un'antica palatalizzazione nello slavo comune.\nLa palatalizzazione delle consonanti viene sempre indicata nella scrittura. Una consonante \u00e8 palatalizzata se:\nSi noti comunque che quando \u044f e \u044e non vengono precedute da una consonante, segnalano che le vocali /a/ ed /u/ sono precedute dalla semivocale /j/.\nAnche se le consonanti palatalizzate vengono considerate fonemi a s\u00e9 stanti, la loro posizione pu\u00f2 essere condizionata, se non ridondante. Nei dialetti bulgari orientali, le consonanti sono sempre allofonicamente palatalizzate prima delle vocali ed . Ci\u00f2 non viene considerato corretto nel bulgaro standard, ma questa forma della lingua non ha alternanze simili. Quindi, \u043a , \u0433 e \u0445 tendono a palatalizzarsi prima di ed , e la realizzazione del fonema \u043b varia secondo gli stessi principi: uno dei suoi allofoni, coinvolgendo un rialzamento del retro della lingua e un ribassamento della parte centrale (quindi simili o identico ad una laterale velarizzata) si trova in tutte le posizioni, eccetto davanti alle vocali ed , dove si trova una versione pi\u00f9 \"chiara\" con un leggero rialzamento della parte centrale della lingua. La prima realizzazione pre-anteriore viene chiamata tradizionalmente (ma non correttamente) 'l dolce', anche se \"non\" \u00e8 una consonante palatalizzata (e perci\u00f2 non \u00e8 identica a segnalata da \u044c, \u044f e \u044e). In alcuni dialetti occidentali, questa variazione allofonica non esiste.\nInoltre, nel parlato dei giovani, specialmente della capitale, l'allofono pi\u00f9 comune di viene spesso realizzato come l'approssimante labiovelare . Il fenomeno venne registrato all'inizio degli anni settanta e non connesso ai dialetti originali. Sviluppi simili si sono riscontrati in altre lingue come nel serbo, nel croato e nel polacco.\nPalatalizzazione.\nDurante la palatalizzazione della maggior parte delle consonanti dure (le bilabiali, le labiodentali e le alveolari), la parte centrale della lingua viene rialzata verso il palato, in modo che si formi un secondo centro articolatorio dove si forma lo specifico suono delle consonanti deboli. L'articolazione delle , e alveolari non segue per\u00f2 questa regola in genere; il suono palatale viene formato muovendo il luogo di articolazione ancora pi\u00f9 dietro il palato cos\u00ec che , e sono effettivamente consonanti palato-alveolari. Le e deboli ( e , rispettivamente) vengono articolate non sul velo palatino ma sul palato e vengono considerate consonanti palatali.\nTabella delle consonanti bulgare.\nEsempi\nAccento.\nL'accento bulgaro \u00e8 dinamico. Le sillabe accentate suonano di pi\u00f9 e pi\u00f9 a lungo di quelle atone. L'accento \u00e8 inoltre libero e mobile, come in russo, invece che fisso come in francese, cio\u00e8 pu\u00f2 cadere su ogni sillaba di una parola polisillabica e la sua posizione pu\u00f2 variare durante la declinazione, la coniugazione e la derivazione, per esempio, \"\u043c\u044a\u0436\" // (\"uomo\"), \"\u043c\u044a\u0436\u044a\u0442\" // (\"l'uomo\"). L'accento bulgaro \u00e8 inoltre distintivo: ad esempio, \u0432\u044a\u0301\u043b\u043d\u0430 // (\"lana\") e \u0432\u044a\u043b\u043d\u0430\u0301 // (\"onda\") si differenziano solo per l'accento. L'accento generalmente non viene mai segnalato nei testi scritti. Pu\u00f2 essere a volte indicato nel caso di coppie minime come sopra, quando c'\u00e8 bisogno di togliere le ambiguit\u00e0, o per indicare le deviazioni dialettali dalla pronuncia standard. In tali casi l'accento \u00e8 indicato da un accento acuto sopra la vocale tonica.\nGrammatica.\nLe parti del discorso in bulgaro sono divise in 10 differenti tipi, che sono ricategorizzati in due classi principali: variabili ed invariabili. La differenza \u00e8 che le parti del discorso variabili mutano grammaticalmente, mentre le invariabili non cambiano, nonostante l'uso che se ne fa. Ci sono cinque classi di nomi variabili: nomi, aggettivi, numerali, pronomi e verbi. Sintatticamente le prime quattro formano il gruppo nominale. Le classi invariabili sono: avverbi, preposizioni, congiunzioni, particelle ed interiezioni. I verbi e gli avverbi formano il gruppo del verbo o gruppo verbale.\nMorfologia nominale.\nI nomi e gli aggettivi possiedono come categoria grammaticale il genere, il numero, e la definitezza. L'antico sistema di casi della lingua slava originale \u00e8 stato completamente eliminato nel bulgaro, ad eccezione solo del caso vocativo che rimane per i nomi riguardanti esseri viventi. Gli aggettivi e i pronomi aggettivali si accordano con i nomi in genere e numero. I pronomi possiedono il genere, il numero e mantengono (come in praticamente tutte le lingue indoeuropee) una parte significante del sistema dei caso proto-slavo.\nFlessione nominale.\nGenere.\nCi sono tre generi grammaticali in bulgaro: il maschile, il femminile ed il neutro. Il genere del nome si pu\u00f2 determinare con un buon margine di precisione dalla sua desinenza. La quasi totalit\u00e0 dei nomi bulgari terminanti in consonante (\"desinenza zero\") sono maschili (per esempio, \"\u0433\u0440\u0430\u0434\" \u201ccitt\u00e0\u201d, \"\u0441\u0438\u043d\" \u201cfiglio\u201d, \"\u043c\u044a\u0436\" \u201cuomo\u201d). I nomi femminili includono la stragrande maggioranza di quelli che terminano in \u2013\u0430/\u2013\u044f (\"\u0436\u0435\u043d\u0430\" \u201cdonna\u201d, \"\u0434\u044a\u0449\u0435\u0440\u044f\" \u201cfiglia\u201d, \"\u0443\u043b\u0438\u0446\u0430\" \u201cstrada\u201d), un gruppo abbastanza largo di nomi a desinenza zero che esprimono qualit\u00e0, grado o un ente astratto, tra cui tutti i nomi terminanti in \u2013\u043e\u0441\u0442/\u2013\u0435\u0441\u0442 (\"\u043c\u044a\u0434\u0440\u043e\u0441\u0442\" \u201csaggezza\u201d, \"\u043d\u0438\u0437\u043e\u0441\u0442\" \u201cvilt\u00e0\u201d, \"\u043f\u0440\u0435\u043b\u0435\u0441\u0442\" \"amabilit\u00e0\", \"\u0431\u043e\u043b\u0435\u0441\u0442\" \"stato di malattia\", \"\u043b\u044e\u0431\u043e\u0432\" \u201camore\u201d), ed un altro gruppo, pi\u00f9 piccolo, di nomi irregolari a desinenza zero che definiscono oggetti tangibili o concetti (\"\u043a\u0440\u044a\u0432\" \u201csangue\u201d, \"\u043a\u043e\u0441\u0442\" \u201cosso\u201d, \"\u0432\u0435\u0447\u0435\u0440\" \u201csera\u201d). I nomi che terminano in \u2013\u0435 ed \u2013\u043e sono quasi esclusivamente neutri (\"\u0434\u0435\u0442\u0435\" \u201cbambino\u201d, \"\u0435\u0437\u0435\u0440\u043e\" \u201clago\u201d). Lo stesso vale per un numero limitato di prestiti stranieri in \u2013\u0438, \u2013\u0443, e \u2013\u044e (\"\u0446\u0443\u043d\u0430\u043c\u0438\" \"tsunami\", \"\u0442\u0430\u0431\u0443\" \"tab\u00f9\", \"\u043c\u0435\u043d\u044e\" \"men\u00f9\"). La forma plurale dei nomi invece non esprime chiaramente il genere, anche se la desinenza \u2013\u0438 viene usata o con un nome maschile o con un nome femminile (\"\u0444\u0430\u043a\u0442\u0438\" \"fatti\", \"\u0431\u043e\u043b\u0435\u0441\u0442\u0438\" \"malattie\"), mentre quella in \u2013\u0430/\u2013\u044f si usa per la maggior parte delle volte con un nome neutro (\"\u0435\u0437\u0435\u0440\u0430\" \"laghi\"). Inoltre, la desinenza plurale \u2013\u043e\u0432\u0435 viene usata solo coi nomi maschili.\nNumero.\nSi distinguono due numeri in bulgaro: il singolare ed il plurale. Si usano una quantit\u00e0 varia di suffissi plurali e la scelta tra di loro \u00e8 parzialmente determinanta dalla loro desinenza al singolare, in parte dal genere e in parte dovuta al gran numero di eccezioni, declinazioni irregolari, forme alternative plurali e motivi storici. Le parole terminanti in \u2013\u0430/\u2013\u044f (che sono generalmente femminili) fanno il plurale cambiando la desinenza singolare in \u2013\u0438. Per i nomi femminili terminanti in consonante, anch'essi aggiungono \u2013\u0438, mentre i maschili generalmente aggiungono \u2013\u0438 per i polisillabi e \u2013\u043e\u0432\u0435 per i monosillabi (comunque, le eccezioni sono comuni specialmente in questo gruppo). I nomi terminanti in \u2013\u043e/\u2013\u0435 (la maggior parte dei quali sono neutri) cambiano la desinenza in \u2013\u0430, \u2013\u044f o aggiungono direttamente \u2013\u0442\u0430.\nCon i numeri cardinali e parole simili come \u043d\u044f\u043a\u043e\u043b\u043a\u043e (\"alcuni\"), i nomi maschili usano una forma speciale numerale in \u2013\u0430/\u2013\u044f, che deriva dal duale proto-slavo: \"\u0434\u0432\u0430\u043c\u0430/\u0442\u0440\u0438\u043c\u0430 \u0443\u0447\u0435\u043d\u0438\u043a\u0430\" (due/tre studenti), ma \"\u0442\u0435\u0437\u0438 \u0443\u0447\u0435\u043d\u0438\u0446\u0438\"(questi studenti); femminile \"\u0434\u0432\u0435/\u0442\u0440\u0438/\u0442\u0435\u0437\u0438 \u0436\u0435\u043d\u0438\" (due/tre/queste donne) ed il neutro \"\u0434\u0432\u0435/\u0442\u0440\u0438/\u0442\u0435\u0437\u0438 \u0434\u0435\u0446\u0430\" (due/tre/questi bambini). Comunque, una norma sviluppata di recente richiede che la forma numerale si debba usare solo con i nomi maschili che non denotano esseri umani. Cos\u00ec \"\u0434\u0432\u0430\u043c\u0430/\u0442\u0440\u0438\u043c\u0430 \u0443\u0447\u0435\u043d\u0438\u0446\u0438\" viene percepito come pi\u00f9 corretto rispetto a \"\u0434\u0432\u0430\u043c\u0430/\u0442\u0440\u0438\u043c\u0430 \u0443\u0447\u0435\u043d\u0438\u043a\u0430\", mentre la distinzione viene mantenuta tra \"\u0434\u0432\u0430/\u0442\u0440\u0438 \u043c\u043e\u043b\u0438\u0432\u0430\" (due/tre matite) e \"\u0442\u0435\u0437\u0438 \u043c\u043e\u043b\u0438\u0432\u0438\" (queste matite).\nCaso.\nIl complesso sistema dei casi proto-slavo viene quasi completamente dissolto nel bulgaro moderno. Alcune vestigia si preservano solo nei pronomi personali e nel pronome interrogativo maschile \"\u043a\u043e\u0439\" (\u201cchi\u201d), i quali hanno forme per il nominativo, l'accusativo ed il dativo. Forme di vocativo sono ancora in uso per i nomi maschili e femminili (ma non per i neutri), ma le desinenze del maschile si determinano solo in base alla consonante finale della radice del nome. In tutti gli altri casi, eccetto in forme arcaiche cristallizzate nell'uso (ad esempio \"\u0432\u043a\u044a\u0449\u0438\" (a casa) rispetto a \"\u043a\u044a\u0449\u0430\" (casa)), il sistema di casi proto-slavo \u00e8 stato completamente rimpiazzato da costruzioni preposizionali e analitiche.\nArticolo.\nIn bulgaro moderno la definitezza viene espressa per mezzo dell'articolo determinativo che viene posposto al nome (indeterminato: \"\u0447\u043e\u0432\u0435\u043a\", \u201cuomo\u201d; determinato: \"\u0447\u043e\u0432\u0435\u043a\u044a\u0442\", \u201cl'uomo\u201d) o al primo costituente nominale della frase nominale definita (indeterminato: \"\u0434\u043e\u0431\u044a\u0440 \u0447\u043e\u0432\u0435\u043a\", \u201cun buon uomo\u201d; determinato: \"\u0434\u043e\u0431\u0440\u0438\u044f\u0442 \u0447\u043e\u0432\u0435\u043a\", \u201cil buon uomo\u201d), procedimento molto simile alle lingue germaniche settentrionali o al rumeno. Ci sono quattro articoli determinativi singolari. Di nuovo, la scelta fra di loro viene largamente determinata dalla desinenza del nome al singolare. I nomi che terminano in consonante al maschile aggiungono \u2013\u044a\u0442/\u2013\u044f\u0442, quando hanno il ruolo di soggetto nella frase, e \u2013\u0430/\u2013\u044f, quando hanno il ruolo di oggetto o dopo una preposizione, mentre i nomi che terminano in \u2013\u0430/\u2013\u044f (la maggior parte dei quali femminili) aggiungono \u2013\u0442\u0430. I nomi che terminano in \u2013\u0435/\u2013\u043e aggiungono \u2013\u0442\u043e.\nL'articolo determinativo plurale \u00e8 \u2013\u0442\u0435 per tutti i nomi ad eccezioni di quelli che formano in plurale in \u2013\u0430/\u2013\u044f; questi aggiungono \u2013\u0442\u0430 invece. Quando viene posposto ad aggettivi, l'articolo determinativo \u00e8 \u2013\u044f\u0442/\u2013\u044f per il maschile, \u2013\u0442\u0430 per il femminile, \u2013\u0442\u043e per il genere neutro, e \u2013\u0442\u0435 per il plurale.\nAggettivi e flessione numerale.\nEntrambi i gruppi si accordano in genere ed in numero con il nome a cui si legano. Possono inoltre prendere l'articolo determinativo posposto se precedono il nome.\nPronomi.\nI pronomi possono variare per genere, numero, definitezza e sono le uniche parti del discorso che hanno mantenuto la flessione per casi. Tre casi vengono usati da alcuni gruppi di pronomi, il nominativo, l'accusativo ed il dativo, anche se a volte il dativo viene sostituito da costruzioni di \"preposizione + accusativo\". I tipi di pronomi includono: i personali, i relativi, i riflessivi, gli interrogativi, i negativi, gli indefiniti, i sommativi e i possessivi.\nPronomi possessivi.\nIl possesso in bulgaro viene espresso soprattutto usando la forma dativa dei pronomi, posponendolo dopo il sostantivo posseduto:\nIl pronome dativo di forma corta va a posizionarsi dopo il primo elemento del sintagma nominale di cui si vuole evidenziare il possesso. Inoltre viene largamente usato l'articolo determinativo con il possessivo, ad eccezione dei nomi di parentela, all'incirca come in italiano.\nOltre a questo tipo esistono anche delle forme aggettivali, usate come aggettivi allo stesso modo degli aggettivi e pronomi possessivi italiani. Le forme, articolate e non, sono:\nMorfologia verbale.\nForme verbali finite.\nLe forme verbali finite sono semplici o composte e si accordano col soggetto secondo la persona (prima, seconda e terza) ed il numero (singolare e plurale). Inoltre le forme composte che usano i participi possono variare anche secondo il genere (maschile, femminile, neutro) e la voce (attivo e passivo), cos\u00ec come l'aspetto (perfettivo/aoristo ed imperfettivo).\nAspetto.\nI verbi bulgari esprimono l'aspetto lessicale: i verbi perfettivi indicano che l'azione espressa dal verbo \u00e8 completata e formano i tempi passati aoristi; quelli imperfettivi non hanno quest'indicazione di completamento e formano i tempi passati imperfetti. La maggior parte dei verbi si raggruppano in coppie (imperfettivo \u2194 perfettivo: \"\u0438\u0434\u0432\u0430\u043c\" \u2194 \"\u0434\u043e\u0439\u0434\u0430\" \u201cvenire\u201d, \"\u043f\u0440\u0438\u0441\u0442\u0438\u0433\u0430\u043c\" \u2194 \"\u043f\u0440\u0438\u0441\u0442\u0438\u0433\u043d\u0430\" \u201carrivare\u201d). I verbi perfettivi si possono formare generalmente attaccando al verbo imperfettivo un prefisso od un suffisso, ma molti prefissi spesso modificano il significato originale del verbo. Nelle coppie mostrate sopra, l'aspetto \u00e8 parte integrande della radice verbale e perci\u00f2 non c'\u00e8 differenza nel significato.\nIn bulgaro c'\u00e8 anche l'aspetto grammaticale. Si distinguono tre aspetti grammaticali: il neutrale, il perfetto ed il piuccheperfetto. L'aspetto neutrale comprende i tre tempi passati semplici e il futuro. L'aspetto piuccheperfetto si manifesta nei tempi che usano il doppio o triplo ausiliare \"essere\" come il congiuntivo passato piuccheperfetto. I tempi perfetti usano un singolo ausiliare \"essere\".\nModo.\nOltre ai quattro modi (\"\u043d\u0430\u043a\u043b\u043e\u043d\u0435\u043d\u0438\u044f\") condivisi dalla maggior parte delle lingue europee - l'indicativo (\"\u0438\u0437\u044f\u0432\u0438\u0442\u0435\u043b\u043d\u043e \u043d\u0430\u043a\u043b\u043e\u043d\u0435\u043d\u0438\u0435\"), l'imperativo (\"\u043f\u043e\u0432\u0435\u043b\u0438\u0442\u0435\u043b\u043d\u043e \u043d\u0430\u043a\u043b\u043e\u043d\u0435\u043d\u0438\u0435\"), il congiuntivo (\"\u043f\u043e\u0434\u0447\u0438\u043d\u0438\u0442\u0435\u043b\u043d\u043e \u043d\u0430\u043a\u043b\u043e\u043d\u0435\u043d\u0438\u0435\") ed il condizionale (\"\u0443\u0441\u043b\u043e\u0432\u043d\u043e \u043d\u0430\u043a\u043b\u043e\u043d\u0435\u043d\u0438\u0435\") - in bulgaro c'\u00e8 un altro modo usato per descrivere eventi passati di cui non si \u00e8 stati testimoni diretti - il modo renarrativo (\"\u043f\u0440\u0435\u0438\u0437\u043a\u0430\u0437\u043d\u043e \u043d\u0430\u043a\u043b\u043e\u043d\u0435\u043d\u0438\u0435\").\nTempo.\nCi sono tre posizioni distinte grammaticalmente nel tempo, il presente, il passato ed il futuro, che si combinano con l'aspetto ed il modo per produrre i tempi verbali. Normalmente, nelle grammatiche, queste formazioni sono viste come tempi separati, cio\u00e8 il \"passato imperfetto\" significa che il verbo \u00e8 al passato, all'aspetto imperfettivo, ed al modo indicativo (se non viene indicato il modo). Ci sono pi\u00f9 di 30 differenti tempi verbali combinando i due aspetti verbali ed i cinque modi.\nAl modo indicativo, ci sono tre tempi semplici:\nAll'indicativo ci sono anche i seguenti tempi composti:\nI quattro tempi perfetti sopra possono variare nell'aspetto a seconda dell'aspetto principale del verbo; ci sono infatti coppie di tempi imperfettivi e perfettivi. I verbi nei tempi in cui si usano i participi passati variano anche per voce e genere, come in italiano.\nC'\u00e8 solo un tempo semplice al modo imperativo, il presente, ed esistono forme semplici solo per la seconda persona, usando il suffisso -\u0438/-\u0439 per il singolare e -\u0435\u0442\u0435/-\u0439\u0442\u0435 per il plurale; es., \"\u0443\u0447\u0430\" \"studiare\": \"\u0443\u0447\u0438, sing., \"\u0443\u0447\u0435\u0442\u0435, pl.; \"\u0438\u0433\u0440\u0430\u044f\" \"giocare\": \"\u0438\u0433\u0440\u0430\u0439, \"\u0438\u0433\u0440\u0430\u0439\u0442\u0435. Ci sono forme composte di imperativo per tutte le persone ed i numeri nell'imperativo presente composto (\"\u0434\u0430 \u0438\u0433\u0440\u0430\u0435\") e l'imperativo presente perfetto composto (\"\u0434\u0430 \u0435 \u0438\u0433\u0440\u0430\u043b\").\nIl modo condizionale consiste di cinque tempi composti, molti dei quali non si distinguono grammaticalmente. Il condizionale presente, futuro e passato usano una forma speciale di passato della radice \"\u0431\u0438-\" (\u201cessere\u201d) ed il participio passato (\"\u0431\u0438\u0445 \u0443\u0447\u0438\u043b\", \u201cstudierei\u201d). Il condizionale futuro perfetto ed il condizionale futuro passato coincidono nella forma con i rispettivi tempi indicativi.\nIl modo congiuntivo \u00e8 documentato raramente come una forma verbale separata in bulgaro, (essendo, morfologicamente, un caso secondario della costruzione quasi infinitivale con la particella \"\u0434\u0430\" \"a, da\" ed una normale forma verbale finita), ma tuttavia viene usato regolarmente. La forma pi\u00f9 comune, spesso confusa con il presente indicativo, \u00e8 il congiuntivo presente (\"(\u043fo-\u0434\u043e\u0431\u0440\u0435) \u0434\u0430 \u043e\u0442\u0438\u0434a\" \"\u00e8 meglio che me ne vada\"). La differenza tra il presente indicativo ed il congiuntivo presente \u00e8 che il congiuntivo si pu\u00f2 formare sia coi verbi imperfettivi sia coi verbi perfettivi. Ha completamente rimpiazzato le forme infinitive e del supino nelle espressioni complesse. Viene utilizzato inoltre per esprimere opinioni su eventi futuri \"possibili\". Il congiuntivo passato (\"(\u043fo-\u0434\u043e\u0431\u0440\u0435) \u0434\u0430 \u0431\u044f\u0445 \u043e\u0442\u0438\u0448\u044a\u043b\") si riferisce ad eventi \"possibili\" nel passato, che non hanno avuto luogo, ed il congiuntivo piuccheperfetto (\"\u0434\u0430 \u0441\u044a\u043c \u0431\u0438\u043b \u043e\u0442\u0438\u0448\u044a\u043b\"), che si pu\u00f2 usare sia per eventi passati sia per quelli futuri in cui esistono sentimenti di sospetto, ecc. Questo tempo viene spesso chiamato modo dubitativo.\nIl modo renarrativo ha cinque tempi. Due sono semplici, il renarrativo aoristo ed il rennarativo imperfetto, e si formano con il participio passato rispettivamente perfettivo ed imperfettivo, rispettivamente. Ci sono inoltre tre tempi composti, il renarrativo futuro, il renarrativo futuro anteriore ed il renarrativo piuccheperfetto. Tutte le forme di questi tempi cambiano a seconda del genere ed alla terza persona non vengono mai accompagnate dall'ausiliare \"\u0441\u044a\u043c\":\nConiugazione.\nI verbi bulgari vengono solitamente divisi in tre coniugazioni:\nLa coniugazioni dei due tempi principali della lingua bulgara, il presente e l'aoristo, presenta diverse desinenze personali a seconda dei due tempi:\nForme verbali non finite.\nL'infinito e il supino proto-slavi sono stati rimpiazzati da perifrasi con \"\u0434\u0430\" (\"a, da\") ed il congiuntivo presente (\"\u0438\u0441\u043a\u0430\u043c \u0434\u0430 \u0443\u0447\u0430\", \"voglio studiare\", letteralmente \"voglio che \"io studi\"\").\nIl bulgaro ha i seguenti participi:\nI participi si declinano per genere, numero e definitezza e si accordano col soggetto quando formano i tempi composti. Quando si usano in funzione attributiva si accordano col nome a cui sono attribuiti.\nConiugazione completa.\nA titolo di esempio viene proposta la coniugazione del verbo \"scrivere\" (la coppia aspettuale \u043f\u0438\u0448\u0430-\u043d\u0430\u043f\u0438\u0448\u0430), completa di tutte le forme per le persone, e la declinazione dei participi secondo genere e numero.\nAvverbi.\nIl processo pi\u00f9 produttivo per formare gli avverbi \u00e8 derivarli dalla forma neutra singolare del corrispondente aggettivo (\"\u0431\u044a\u0440\u0437\u043e\" (velocemente), \"\u0441\u0438\u043b\u043d\u043e\" (fortemente), \"\u0441\u0442\u0440\u0430\u043d\u043d\u043e\" (stranamente)), anche se gli aggettivi che terminano in \"-\u043a\u0438\" usano la forma singolare maschile in \"-\u043a\u0438\", invece: \"\u044e\u043d\u0430\u0448\u043a\u0438\" (eroicamente), \"\u043c\u044a\u0436\u043a\u0438\" (coraggiosamente). Lo stesso sistema si usa per formare gli avverbi dai numerali ordinali, es. \"\u043f\u044a\u0440\u0432\u043e\" (per primo, sulle prime, alla prima volta), \"\u0432\u0442\u043e\u0440\u043e\" (secondariamente, per secondo), \"\u0442\u0440\u0435\u0442\u043e\" (terziariamente, per terzo), ed in alcuni casi dai numerali cardinali, es. \"\u0434\u0432\u043e\u0439\u043d\u043e\" (due volte che, doppiamente), \"\u0442\u0440\u043e\u0439\u043d\u043e\" (tre volte che), \"\u043f\u0435\u0442\u043e\u0440\u043d\u043e\" (cinque volte che).\nGli altri avverbi si formano in maniere che non sono ormai pi\u00f9 produttive nella lingua. Una piccola quantit\u00e0 sono originali (cio\u00e8 non derivati da altre parole), ad esempio: \"\u0442\u0443\u043a\" (qui), \"\u0442\u0430\u043c\" (l\u00e0), \"\u0432\u044a\u0442\u0440\u0435\" (dentro), \"\u0432\u044a\u043d\" (fuori), \"\u043c\u043d\u043e\u0433\u043e\" (molto) ecc. I rimanenti sono soprattutto forme declinate fossilizzate come:\nTutti gli avverbi sono indeclinabili. Le forme verbali, tuttavia, cambiano in aspetto, modo, tempo, persona, numero, e a volte in genere e voce.\nSistema di scrittura.\nNell'886 d.C., la Bulgaria adott\u00f2 l'alfabeto glagolitico, che venne creato dai missionari bizantini San Cirillo e San Metodio negli anni cinquanta dello stesso secolo. L'alfabeto glagolitico in seguito venne gradualmente sostituito dall'alfabeto cirillico, sviluppato soprattutto dalla Scuola Letteraria di Preslav all'inizio del X secolo.\nSotto l'influenza dei libri stampati provenienti dalla Russia, la \"scrittura civile\" russa di Pietro il Grande prese il posto della vecchia scrittura slavoecclesiastica alla fine del XVIII secolo. Vari alfabeti cirillici composti da 28 fino a 44 lettere vennero utilizzati durante gli sforzi per la codificazione del bulgaro moderno fino a che non venne proposto da Marin Drinov un alfabeto di 32 lettere, che divenne prevalente negli anni settanta del XIX secolo. L'alfabeto di Drinov venne usato fino alla riforma ortografica del 1945 quando la lettera jat chiamata \"doppia e\"), e la jus vennero rimosse dall'alfabeto. L'alfabeto bulgaro odierno ha 30 lettere.\nCon l'accesso della Bulgaria all'Unione europea il 1\u00ba gennaio 2007, l'alfabeto cirillico \u00e8 diventato il terzo alfabeto ufficiale dell'Unione europea.\nLa seguente tavola visualizza le lettere dell'alfabeto cirillico bulgaro, insieme con la pronuncia IPA di ogni lettera:\n1 palatalizza le consonanti prima di 'o'.\nLa maggior parte delle lettere nell'alfabeto bulgaro rappresenta un solo suono specifico. Tre lettere rappresentano una combinazione di pi\u00f9 suoni, cio\u00e8 la \u0429 (\u0161t), la \u042e (ju), e la \u042f (ja). Due suoni non corrispondono a lettere uniche, ma sono espressi da una combinazione di due lettere, cio\u00e8 la \u0434\u0436 (il suono della \"g dolce\" italiana, in IPA //) e la \u0434\u0437 (il suono della \"zeta sonora\" italiana, in IPA //). La lettera \u044c non viene pronunciata, ma palatalizza ogni consonante precedente la \u043e.\nAnche se non \u00e8 considerata una lettera separata, nel bulgaro viene utilizzata la lettera \u045d per distinguere il pronome personale oggetto \u045d (\u2018lei\u2019) dalla congiunzione \u0438 (\u2018e', \u2018anche\u2019).\nEsempi.\nPadre nostro.\n\u041e\u0442\u0447\u0435 \u043d\u0430\u0448, \u043a\u043e\u0439\u0442\u043e \u0441\u0438 \u043d\u0430 \u043d\u0435\u0431\u0435\u0441\u0430\u0442\u0430\n\u0434\u0430 \u0441\u0435 \u0441\u0432\u0435\u0442\u0438 \u0442\u0432\u043e\u0435\u0442\u043e \u0438\u043c\u0435\n\u0434\u0430 \u0434\u043e\u0439\u0434\u0435 \u0442\u0432\u043e\u0435\u0442\u043e \u0446\u0430\u0440\u0441\u0442\u0432\u043e\n\u0434\u0430 \u0431\u044a\u0434\u0435 \u0442\u0432\u043e\u044f\u0442\u0430 \u0432\u043e\u043b\u044f\n\u043a\u0430\u043a\u0442\u043e \u043d\u0430 \u043d\u0435\u0431\u0435\u0442\u043e, \u0442\u044a\u0439 \u0438 \u043d\u0430 \u0437\u0435\u043c\u044f\u0442\u0430\n\u043d\u0430\u0441\u044a\u0449\u043d\u0438\u044f \u043d\u0438 \u0445\u043b\u044f\u0431 \u0434\u0430\u0439 \u043d\u0438 \u0434\u043d\u0435\u0441\n\u0438 \u043f\u0440\u043e\u0441\u0442\u0438 \u043d\u0430\u043c \u0434\u044a\u043b\u0433\u043e\u0432\u0435\u0442\u0435 \u043d\u0438\n\u043a\u0430\u043a\u0442\u043e \u0438 \u043d\u0438\u0435 \u043f\u0440\u043e\u0449\u0430\u0432\u0430\u043c\u0435 \u043d\u0430 \u0434\u043b\u044a\u0436\u043d\u0438\u0446\u0438\u0442\u0435 \u0441\u0438\n\u0438 \u043d\u0435 \u0432\u044a\u0432\u0435\u0434\u0438 \u043d\u0430\u0441 \u0432 \u0438\u0437\u043a\u0443\u0448\u0435\u043d\u0438\u0435\n\u043d\u043e \u0438\u0437\u0431\u0430\u0432\u0438 \u043d\u0438 \u043e\u0442 \u043b\u0443\u043a\u0430\u0432\u0438\u044f.\n\u0417\u0430\u0449\u043e\u0442\u043e \u0442\u0432\u043e\u0435 \u0435 \u0446\u0430\u0440\u0441\u0442\u0432\u043e\u0442\u043e \u0438 \u0441\u0438\u043b\u0430\u0442\u0430 \u0438 \u0441\u043b\u0430\u0432\u0430\u0442\u0430 \u0432\u043e \u0432\u0435\u043a\u0438.\n\u0410\u043c\u0438\u043d.\n\"Traslitterazione\":\nOt\u010de na\u0161, Kojto si na nebesata\nda Se sveti Tvoeto Ime\nda dojde Tvoeto Carstvo\nda b\u0103de Tvojata Volja\nkakto na nebeto, t\u0103j i na zemjata\nnas\u0103\u0161tnija ni khljab daj ni dnes\ni prosti nam d\u0103lgovete ni\nkakto i nie pro\u0161tavame na dl\u0103\u017enicite si\ni ne v\u0103vedi nas v izku\u0161enie\nno izbavi ni ot lukavija.\nZa\u0161toto Tvoe e carstvoto i silata i slavata vo veki.\nAmin."}
{"id": "121305", "revid": "599013", "url": "https://it.wikipedia.org/wiki?curid=121305", "title": "Leandro Cufr\u00e9", "text": "Carriera.\nClub.\nDopo aver militato per sei stagioni nella squadra della sua citt\u00e0, il Gimnasia y Esgrima La Plata, viene acquistato dalla Roma all'inizio della stagione calcistica 2001/02 come difensore di riserva, con la possibilit\u00e0 di giocare nella UEFA Champions League. Cufr\u00e9 esordisce in serie A il 22 settembre 2002, ma in quell'annata gioca solo 8 partite con la maglia giallorossa, e perci\u00f2 l'anno seguente viene mandato in prestito al , dove gioca un anno da titolare. Nella stagione 2004-2005 viene riconfermato dalla societ\u00e0 capitolina con la quale colleziona 46 presenze in campo e, nonostante la pessima stagione della squadra, Cufr\u00e9 riceve sempre parole lodevoli da parte del pubblico romanista grazie alla sua grinta e alla sua determinazione, con le quali il laterale sinistro di difesa riesce a mettersi in buona luce. Con la Roma segna 2 gol, uno in campionato con la e uno in Coppa UEFA con il Troms\u00f8.\nIl 30 agosto 2006 viene resa nota la notizia della sua cessione al Monaco. Il 29 gennaio 2009 passa in prestito secco all'. Terminato il prestito, si svincola dalla societ\u00e0 del Principato e il 19 luglio 2009 firma un biennale con il Gimnasia La Plata, tornando cos\u00ec in Argentina dopo 8 stagioni trascorse in Europa.\nEsattamente un mese dopo, il 19 agosto 2009, cambia nuovamente squadra, firmando un biennale per la . La sua esperienza a Zagabria non \u00e8 per\u00f2 inizialmente soddisfacente, infatti la societ\u00e0 in dicembre 2009 concede al giocatore la possibilit\u00e0 di accasarsi in qualunque altra squadra gi\u00e0 nella finestra di mercato di gennaio. Non esercitata questa opzione, in seguito Cufr\u00e9 gioca con buona continuit\u00e0 nel club croato.\nIl 7 dicembre 2011 scade il suo contratto con la Dinamo Zagabria, firmando quindi per il club messicano dell'Atlas.\nNazionale.\nNel 1997 ha vinto i Mondiali Under-20 con la Nazionale argentina di categoria. Ha collezionato 4 presenze con la nazionale maggiore, con la quale ha preso parte ai Mondiali 2006 in Germania. Il 7 giugno 2006, mentre \u00e8 in ritiro con la squadra, gli viene data la notizia della morte di suo padre. La FIFA dedica un minuto di silenzio prima della partita d'inaugurazione del mondiale 2006 alla memoria dei padri di Oswaldo S\u00e1nchez e di Leandro Cufr\u00e9. Nella stessa competizione viene espulso dopo la sconfitta ai rigori della nazionale argentina contro la Germania nei quarti di finale, venendo poi squalificato per 4 partite a causa del calcio all'inguine rifilato a Mertesacker. Comunque dopo l'esperienza in Germania non fu pi\u00f9 convocato in nazionale e quindi la squalifica non fu mai applicata: segn\u00f2 tuttavia la fine della sua carriera in nazionale."}
{"id": "121323", "revid": "609989", "url": "https://it.wikipedia.org/wiki?curid=121323", "title": "Porta di dominio", "text": "La Porta Di Dominio (PDD) ha lo scopo di assicurare che lo scambio elettronico di informazioni tra le Pubbliche Amministrazioni abbia le stesse caratteristiche di quello tradizionale (carta, firma, protocollo, fax...). Il concetto di PDD \u00e8 stato deprecato dal Piano Triennale per l'Informatica nella Pubblica Amministrazione 2017-2019, approvato dal Presidente del Consiglio in data 31 maggio 2017, introduce un nuovo Modello di interoperabilit\u00e0 che supera il modello precedente (SPCoop).\nIl concetto di Dominio.\nSi definisce il dominio come l'insieme delle risorse - tra cui procedure, dati e servizi - e delle politiche di una determinata organizzazione. Il dominio \u00e8 anche il confine di responsabilit\u00e0 di un'organizzazione, in particolar modo per quanto riguarda le politiche relative al suo sistema informativo.\nScopo dell'architettura cooperativa \u00e8 di abilitare l'integrazione degli oggetti informativi (procedure e dati) e delle politiche di diversi domini, favorendo la comunicazione tra entit\u00e0 omogenee garantendo autonomia alle singole amministrazioni e lasciando inalterato il loro patrimonio informativo.\nLa Porta di Dominio.\nL'interoperabilit\u00e0 fra amministrazioni deve svilupparsi attraverso le porte di dominio, sulla base di standard definiti a livello nazionale in modo tale che:\nL'amministrazione che invia le informazioni in modo elettronico ad un'altra, sar\u00e0 garantita del fatto che la destinataria (e non altri) le abbia ricevute, cos\u00ec come la ricevente potr\u00e0 trattare le informazioni elettroniche ricevute con pari dignit\u00e0 di quelle che oggi riceve con i metodi tradizionali, considerati fino ad ora gli unici probanti ai fini del procedimento amministrativo. Questo dovr\u00e0 essere possibile indipendentemente da come viene realizzata la porta di dominio (fornitore, linguaggi, tecnologia\u2026) in quanto la sua interfaccia \u00e8 stata definita.\nL'allegato n.2 (Rete Nazionale: caratteristiche e principi di cooperazione applicativa) emesso dal Dipartimento per l'Innovazione e le Tecnologie definisce le principali linee guida per le amministrazioni che vogliano realizzare servizi on-line interagendo con i sistemi informativi di altre amministrazioni. In tali indicazioni la porta di dominio costituisce l'elemento tecnologico che realizza la cooperazione. Ogni porta di dominio a livello concettuale funge da proxy per l'accesso alle risorse applicative che si trovano all'interno dello stesso dominio.\nLa porta di dominio fa parte del modello organizzativo del Sistema Pubblico di Connettivit\u00e0 e Cooperazione (SPC) e come tale trova naturalmente posto nella progettazione concettuale piuttosto che in quella logica o fisica. In particolare, a livello concettuale esiste una sola porta per ogni dominio, che rappresenta la somma di tutti gli apparati preposti all'accesso delle risorse del dominio.\nI sistemi informatici che, attraverso la porta di dominio, si affacciano al SPC possono appartenere a diverse categorie:\nLa Cooperazione Applicativa.\nLa Porta di Dominio consente a ciascuna PA che espone i propri servizi ad altre PA di comunicare facilmente con loro condividendo e adottando gli stessi protocolli (dove \"protocolli\" \u00e8 usato in senso lato). Ogni ente \u00e8 in grado di fungere sia da fornitore sia da consumatore di un dato servizio. \u00c8 quindi facile comprendere che la PDD \u00e8 un componente a due facce: quella esterna deve aderire ad un set di standard per consentire l'interoperabilit\u00e0 con le PDD di altre PA, mentre quella interna \u00e8 dipendente dalle risorse interne dell'ente. La \"Cooperazione Applicativa\" (la logica che abilita applicazioni e infrastrutture diverse ad interagire) prevede che ogni Porta di Dominio sia logicamente suddivisa in una componente di Cooperazione ed una di Integrazione: la prima, rivolta verso l'esterno della PDD, \u00e8 incaricata delle comunicazioni fra Porte di Dominio, mentre la seconda interagisce con la logica e l'architettura dell'infrastruttura che deve servire. \nA seconda che una data PDD svolga il ruolo di fornitore o di consumatore \u00e8 chiamata, rispettivamente Porta Applicativa o Porta Delegata. Le comunicazioni avvengono sempre fra Porte Delegate e Porte Applicative.\nI paradigmi di comunicazione.\nI paradigmi di cooperazione applicativa che devono essere supportati dalle porte di dominio sono riconducibili a due tipologie principali: la richiesta di servizio e la comunicazione di evento.\nLa richiesta di servizio consiste nella richiesta da parte di un dominio di un servizio erogato da un dominio servente e si suddivide a sua volta in 'Interrogazione' (se la richiesta non comporta modifiche di alcun oggetto del dominio servente) e 'Transazione', nel caso in cui la richiesta produca una variazione permanente di qualche oggetto dell'applicativo del dominio servente.\nUn Evento, invece \u00e8 il cambiamento di valore di un oggetto applicativo in un dominio sorgente che ha significato anche per altri domini detti destinatari. La notifica dell'evento non prevede la risposta da parte dei destinatari.\nIn base al tipo di richiesta, si profilano i seguenti due scenari di cooperazione:\nCooperazione per richiesta di servizio.\nLa richiesta di servizio consiste in un messaggio prodotto da una applicazione di un dominio cliente e diretto ad una applicazione di un dominio servente. Il messaggio determina l'esecuzione di una applicazione del dominio servente che, in base alle informazioni contenute nel messaggio, esegue una procedura ed invia una risposta destinata all'applicazione cliente. La risposta \u00e8 un'indicazione certa che l'applicazione servente ha attuato la richiesta e che abbia avuto esito positivo/negativo. Dal punto di vista dell'interazione amministrativa, la richiesta di servizio \u00e8 sempre sincrona. La richiesta di servizio pu\u00f2 essere di due tipi:\nOgni ente \u00e8 in grado di fungere sia da \"fornitore\" che da \"consumatore\" di un dato servizio. La porta di dominio che invoca la richiesta di servizio deve dapprima contattare il Catalogo Servizi per ricavarne i dettagli tecnici e le interfacce necessarie alla comunicazione. Vediamo quindi una schematizzazione della sequenza degli scambi dal punto di vista di un'amministrazione che desideri utilizzare un certo servizio informativo esposto da un altro ente:\nCooperazione per Eventi.\nLa comunicazione di un evento consiste nell'invio di un messaggio da parte di un'applicazione allo scopo di informare altre applicazioni di uno o pi\u00f9 domini destinatari dell'avvenuto cambiamento delle informazioni relative ad un oggetto applicativo o della creazione di un nuovo oggetto applicativo. Il messaggio inviato contiene anche le informazioni, nuove o modificate, che descrivono l'evento stesso. L'interazione tra gli interlocutori avviene in modo indiretto, intermediata da una infrastruttura di servizio (detta di Publish and Subscribe) che fornisce servizi per la pubblicazione di un evento e di sottoscrizione agli eventi stessi. In questo scenario ad esempio un Comune, a fronte della richiesta di cambio residenza da parte di un cittadino, pubblica l'evento Cambio Residenza, insieme a tutti i dati ad esso relativi, sul sistema di Publish and Subscribe. Quest'ultimo si occupa di notificarlo poi, in modo opportuno, a tutte le amministrazioni che avevano preventivamente sottoscritto quell'evento specifico.\nProfili di collaborazione.\nIn termini generali, si assume che ciascuna collaborazione applicativa preveda lo scambio di una coppia di messaggi: una richiesta inviata da una porta di dominio a cui fa seguito una risposta da parte di un'altra porta di dominio. Si prevedono collaborazioni realizzate tramite lo scambio di messaggi in modalit\u00e0 sincrona e asincrona. Per convenzione, il sincronismo viene visto dal punto di vista della porta presso la quale ha inizio ogni episodio di collaborazione:\nLa scelta della modalit\u00e0 sincrona o asincrona pu\u00f2 dipendere da aspetti legati alla latenza delle procedure amministrative (ad esempio la necessit\u00e0 di intervento umano per l'apposizione della firma digitale di un pubblico ufficiale). Tuttavia, in linea di principio, tale scelta pu\u00f2 dipendere anche da scelte di carattere esclusivamente tecnologico.\nLa busta di eGovernment.\nPer scambiare messaggi applicativi fra porte di dominio viene utilizzata la busta di eGovernment (e-Gov) che \u00e8 la definizione del formato di codifica e del contenuto dei messaggi SOAP, utilizzati per implementare, sotto forma di Web services, i servizi esposti dalle Porte Applicative delle amministrazioni. Il formato della busta di eGovernement \u00e8 stata definita dal Centro Tecnico della Rete Unitaria della PA (attualmente DigitPA) nei documenti di linee guida a supporto dell'implementazione dei progetti di eGovernment. Ogni messaggio scambiato tra porte di dominio si compone di due parti principali:\nLo strumento utilizzato per definire un formato dei dati condiviso tra tutte le amministrazioni, a prescindere dai sistemi \"legacy\" e dalle basi dati, \u00e8 XML. SOAP \u00e8 invece utilizzato come standard per veicolare le informazioni codificate con XML sulla rete Internet, mediante il protocollo HTTP.\nIn generale, il tipo di struttura da utilizzarsi per busta e contenuto dipende dal tipo di messaggio e dalle esigenze di carattere normativo. In questo senso, in base alla normativa vigente possono essere definiti tre tipi di messaggi:\nSi noti che i messaggi di tipo 1) e 2) si prestano ad un trattamento interamente automatizzato, mentre i messaggi di tipo 3) richiedono, tipicamente, un intervento manuale di firma da parte di un pubblico ufficiale.\nI documenti a valore legale possono essere firmati digitalmente come allegati binari PKCS #7 (in base della circolare AIPA CR/24); gli altri contenuti XML possono essere firmati digitalmente per fornire una prova della loro provenienza. Una firma opzionale pu\u00f2 essere inclusa nell'intestazione utilizzando gli standard XML SOAP Security e XML Signature e potrebbe, ad esempio, essere usata per garantire la fonte di provenienza delle informazioni (art. 43 del D.P.R. 445/2000).\nLa scelta delle strutture specifiche per la busta di e-government da utilizzare nello scambio dei messaggi costituisce una parte integrante della definizione preliminare dei servizi e non pu\u00f2 costituire una variante da negoziarsi per ciascuno scambio.\nDal punto di vista amministrativo, la struttura XML SOAP incorpora anche il ruolo della segnatura informatica in formato XML del messaggio in quanto riporta i dati minimi della registrazione di protocollo. La struttura XML SOAP pu\u00f2 inoltre essere inclusa in una struttura MIME allo scopo di allegare al messaggio uno o pi\u00f9 documenti applicativi, in base allo standard XML SOAP with attachments.\nNormativa di riferimento.\nViene riportato qui di seguito un elenco di documenti di riferimento relazionati con il componente di porta di dominio:"}
{"id": "121327", "revid": "111583028", "url": "https://it.wikipedia.org/wiki?curid=121327", "title": "Radiotecnica", "text": "La radiotecnica \u00e8 una branca dell'elettronica, in particolare la branca concernente le onde radio. Pi\u00f9 specificatamente la radiotecnica concerne la realizzazione delle apparecchiature utilizzate per trasmettere e ricevere le onde radio che attraversano il canale o mezzo di comunicazione radio: il radiotrasmettitore e il radioricevitore.\nAmbiti di impiego.\nI principali ambiti in cui trova impiego la radiotecnica sono i seguenti:\nLa radiocomunicazione \u00e8 la telecomunicazione che utilizza come mezzo trasmissivo le onde radio. La radiolocalizzazione \u00e8 la localizzazione di un radiotrasmettitore che sta trasmettendo o la localizzazione di un corpo radioriflettente (cio\u00e8 in grado di riflettere onde radio su di esso incidenti). Nel secondo caso si parla pi\u00f9 specificatamente di radarlocalizzazione. La radionavigazione \u00e8 la navigazione assistita dal radiotrasmettitore e dal radioricevitore. Una forma particolare di radionavigazione \u00e8 la radarnavigazione. La radarnavigazione \u00e8 la navigazione assistita dal radar. La radioastronomia \u00e8 il settore dell'astronomia inerente alle onde radio emesse dai corpi celesti."}
{"id": "121328", "revid": "2225", "url": "https://it.wikipedia.org/wiki?curid=121328", "title": "PacMan", "text": ""}
{"id": "121330", "revid": "2225", "url": "https://it.wikipedia.org/wiki?curid=121330", "title": "Pretoriano", "text": ""}
{"id": "121335", "revid": "96312760", "url": "https://it.wikipedia.org/wiki?curid=121335", "title": "Dumnorige", "text": "Biografia.\nVisse nel I secolo a.C., al tempo della conquista della regione da parte di Gaio Giulio Cesare. Si oppose strenuamente all'alleanza con i romani. Insieme a Orgetorige degli Elvezi e a Castico dei Sequani, avrebbero cospirato, secondo il \"De bello Gallico\" di Cesare, per impossessarsi del potere. Per rinsaldare questa triplice alleanza, Orgetorige gli diede in sposa sua figlia. La cospirazione di Orgetorige fu per\u00f2 scoperta dagli Elvezi che fermarono il loro capo ma non desistettero dal proposito di migrare.\nNel 58 a.C., Dumnorige convinse i Sequani a concedere il passaggio nel loro territorio agli Elvezi, che avevano deciso di migrare dai loro territori in altre zone. Ma Cesare, appena eletto governatore della Gallia Narbonense, si oppose con la forza delle armi a questa migrazione, chiedendo tra l'altro agli edui, alleati di Roma, di pensare ai rifornimenti per i suoi legionari. L'ordine-richiesta non fu accettato di buon grado dalla trib\u00f9 gallica. Intanto Lisco, \"vergobretus\" degli edui, rivel\u00f2 a Cesare che era stato l'influente e popolare Dumnorige a provocare il ritardo dei rifornimenti. Nonostante altri problemi da lui creati a Cesare, il generale romano non prese provvedimenti, ma si limit\u00f2 a far controllare l'eduo, grazie all'intercessione del fratello Diviziaco, che aveva buone relazioni con Cesare e i romani.\nDumnorige continu\u00f2 a brigare alle spalle di Cesare e nel 54 a.C. fu tra i nobili gallici che Cesare propose di portare con lui come ostaggi durante la sua seconda spedizione militare in Britannia per evitare che in sua assenza scoppiassero rivolte in Gallia. Dumnorige disse che l'intenzione del romano era di uccidere lui e gli altri leader, dopodich\u00e9 scapp\u00f2 dal campo romano con la cavalleria edua. Cesare lo fece allora inseguire dal resto della sua cavalleria. Dumnorige fu ucciso e i suoi uomini tornarono al servizio del romano.\nIl suo nome.\nIl suo nome \u00e8 composto da \"dumno-\", che significa \"mondo\" e dal suffisso \"-rix\", che andrebbe etimologicamente collegato al \"rex\" latino e al \"reich\" tedesco. Visto che \u00e8 un suffisso molto diffuso tra i galli, \u00e8 probabile che sia un suffisso aristocratico. Il suo nome, in gallico, significherebbe dunque \"re del mondo\"."}
{"id": "121340", "revid": "77358", "url": "https://it.wikipedia.org/wiki?curid=121340", "title": "ISO9000", "text": ""}
{"id": "121344", "revid": "188116", "url": "https://it.wikipedia.org/wiki?curid=121344", "title": "Scuola militare Nunziatella", "text": "La Scuola Militare Nunziatella di Napoli, fondata il 18 novembre 1787 come Reale Accademia Militare, \u00e8 uno dei pi\u00f9 antichi istituti di formazione militare d'Italia e del mondo. Ha sede a Pizzofalcone nell'antico edificio, costruito nel 1588, gi\u00e0 sede del Noviziato dei Gesuiti, che con l'adiacente Chiesa della Santissima Annunziata costituisce un complesso architettonico monumentale della citt\u00e0 di Napoli.\nSituata a Pizzofalcone, in via Generale Parisi 16, \u00e8 stata fin dalle origini luogo di elevata formazione militare e civile e ha avuto tra i suoi professori e alunni personalit\u00e0 del calibro di Francesco De Sanctis, Mariano d'Ayala, Carlo Pisacane, Pasquale Baffi, Guglielmo Pepe, Enrico Cosenz, Amedeo di Savoia-Aosta e Vittorio Emanuele III re d'Italia.\nTra i tanti ex allievi di prestigio figurano alti gradi delle forze armate, tra cui un capo del Comitato militare dell'Unione europea, due capi di stato maggiore generale, sei dell'Esercito, due della Marina, uno dell'Aeronautica, tre comandanti generali della Guardia di finanza (nonch\u00e9 quattro vicecomandanti), due comandanti generali dell'Arma dei carabinieri (nonch\u00e9 quindici vicecomandanti) e cinque direttori generali dei servizi di informazione (nonch\u00e9 tre vicedirettori). Per quanto riguarda gli ex-allievi civili, sono da ricordare quattro presidenti del consiglio, 18 ministri, 14 senatori e 15 deputati del Regno delle Due Sicilie, del Regno d'Italia, della Repubblica Italiana e dell'Albania, un presidente della Corte Costituzionale, un membro del consiglio di Stato, nonch\u00e9 esponenti di assoluto rilievo del mondo culturale, politico e professionale italiano e internazionale, tra cui un vincitore del prestigioso premio Sonning, assegnato ai pi\u00f9 grandi intellettuali europei, uno del Premio Oscar, uno del Premio internazionale Sim\u00f3n Bol\u00edvar, attribuito dall'UNESCO ed uno del Concorso ippico internazionale \"Piazza di Siena\", nonch\u00e9 atleta olimpico.\nLa bandiera della scuola \u00e8 decorata da una medaglia di bronzo al valore dell'Esercito e da una croce d'oro al merito dell'Arma dei carabinieri. I suoi ex allievi hanno meritato 120 croci dell'Ordine militare d'Italia, 38 medaglie d'oro, 490 medaglie d'argento e 414 medaglie di bronzo al valor militare, due medaglie d'oro ed una di bronzo al valor civile e numerosi altri riconoscimenti al valore. Altri 95 hanno ricevuto decorazioni durante il periodo borbonico e 67 sono decorati dell'Ordine al merito della Repubblica italiana. Tre ex allievi sono stati decorati della Legion of merit e tre della Legion d'honneur napoleonica ed uno della Distinguished Service Cross, la pi\u00f9 alta decorazione al valore concessa dagli U.S.A. a militari non statunitensi.\nPer il ruolo svolto negli ultimi tre secoli \"nel settore dell'alta formazione, qual motore accademico, sociale ed economico per l'Italia e per tutti i Paesi del Mediterraneo ad essa legati\", il 22 febbraio 2012 \u00e8 stata dichiarata \"Patrimonio storico e culturale dei Paesi del Mediterraneo\" da parte dell'Assemblea parlamentare del Mediterraneo. La Scuola \u00e8 inoltre vincitrice del premio Cypraea per la Scienza (1994) e del premio Mediterraneo Istituzioni assegnato dalla Fondazione Mediterraneo (2012). Alla Nunziatella \u00e8 infine intitolata una vetta del massiccio del Karakorum.\nStoria.\nGli istituti militari originatori (1735-1786).\nLe origini della Scuola Militare \"Nunziatella\" risalgono all'opera di riordino delle forze armate del Regno di Napoli, propugnata dallo statista Bernardo Tanucci e messa in atto da Carlo di Borbone. Sotto la sua guida fu infatti individuata per la prima volta la necessit\u00e0 di creare istituti specializzati per la formazione degli ufficiali delle varie armi: tale iniziativa si rendeva necessaria per affrancare il Regno delle Due Sicilie dalla sudditanza nei confronti del Regno di Spagna, governato da Filippo V, padre di Carlo, e per limitare le ambizioni della madre Elisabetta Farnese.\nL'impulso riformatore di Carlo di Borbone port\u00f2 in primo luogo alla fondazione della Real Academia de los Guardias Estendartes de las Galeras (5 dicembre 1735), deputata alla formazione degli ufficiali di Marina: tale istituto, cui va il primato della pi\u00f9 antica Accademia di Marina Militare in Italia, fu inizialmente alloggiato in un edificio della darsena di Napoli, ma poi spostato, dopo soli due mesi, nel palazzo Trotti e nelle immediate vicinanze del palazzo reale di Napoli, presso la chiesa domenicana di Santo Spirito, nell'area successivamente occupata dal palazzo della Prefettura.\nDopo la breve e poco proficua esperienza di una \"scola\" militare, posta nel quartiere della Maddalena, fu fondata l'Accademia di Artiglieria (1745), per l'organizzazione della quale fu chiamato il valente matematico Nicola Antonio De Martino, che prestava servizio in Spagna quale segretario d'ambasciata. La nuova Accademia fu installata nel palazzo della Panatica a Santa Lucia, e fornita di un solido programma didattico, sia teorico che pratico: vi si insegnavano infatti matematica, fisica, disegno e scherma, mentre le esercitazioni pratiche venivano effettuate al Molosiglio, alla darsena e al forte di Vigliena. Gli allievi dell'Accademia erano ufficiali e cadetti d'artiglieria, per i quali la frequentazione era obbligatoria; ufficiali e cadetti di altre armi, e nobili che avessero superato un esame d'ingresso, erano altres\u00ec ammessi alle lezioni. Conformemente agli orientamenti del tempo, i programmi dell'Accademia erano dichiaratamente focalizzati sulle materie matematiche e scientifiche. Lo stesso Carlo di Borbone, nell'ordinanza per l'istituzione dell'Accademia, scriveva: \u00abSebbene siasi da noi con altre nostre reali ordinanze ed istruzioni specialmente provveduto a rendere appieno ammaestrati i nostri sudditi sull'onorevole impiego della milizia, pur non di meno in considerando quanto convenga alla conservazione dei nostri Stati, al lustro ed allo splendore delle nostre armi che il corpo della milizia si mantenga ben disciplinato ed istruito eziandio nella matematica, della quale scienza principalmente dipendono i pi\u00f9 felici successi delle operazioni della guerra, ci siamo mossi a dare anche a ci\u00f2 l'opportuno provvedimento\u00bb.\nL'opera di ampliamento delle basi formative degli ufficiali dell'Esercito continu\u00f2 con l'istituzione dell'Accademia del Corpo degli ingegneri militari (1754), dedicata agli ufficiali del genio; se da un lato la fondazione della nuova Accademia aggiunse un tassello all'opera di miglioramento delle competenze tecnico-militari degli ufficiali, dall'altro rese evidente la necessit\u00e0 di un contenitore unico che provvedesse organicamente a tale compito. La partenza di Carlo per la Spagna, per salire al trono del Regno alla morte di Filippo V, gli imped\u00ec di continuare nel proprio disegno armonizzatore, e rimase dunque responsabilit\u00e0 di Tanucci assistere il giovane re Ferdinando IV di Borbone nella costruzione progressiva di una classe dirigente militare sempre pi\u00f9 preparata.\nA tale scopo, nel dicembre del 1769 fu emessa una nuova ordinanza, la quale statu\u00ec la fusione della Reale accademia di artiglieria con quella del Corpo degli ingegneri nella Reale accademia militare. Il nuovo istituto (sempre con sede nel palazzo della Panatica) apr\u00ec i battenti il 1\u00ba febbraio 1770, dopo una cerimonia di inaugurazione segnata da un discorso del capitano Alonzo Nini. L'organizzazione dell'istituto, avente una dotazione finanziaria iniziale di duemila ducati l'anno, era simile a quella di un'universit\u00e0, dato che gli allievi vi si recavano unicamente per le lezioni e gli esami. La frequentazione dei corsi, della durata di quattro anni, era obbligatoria per gli ufficiali di artiglieria e del genio stanziati a Napoli. I battaglioni di fanteria, cavalleria e dragoni di stanza a Napoli dovevano inviarvi due ufficiali e due cadetti ciascuno, mentre i reggimenti stanziati altrove mandavano due cadetti cadauno. Il brigadiere Luca Ricci fu nominato comandante, mentre la direzione degli studi fu affidata al famoso matematico e fisico sperimentale Vito Caravelli. Gli allievi superavano due esami l'anno e uno al termine del quadriennio formativo, alla presenza del ministro della guerra. I primi quattro classificati venivano promossi di un grado nei corpi di appartenenza, i secondi quattro ricevevano una medaglia d'oro, tutti gli altri una d'argento. Sebbene il regime degli studi fosse di spessore dal punto di vista delle materie scientifiche, mancava completamente in quelle umanistiche; tale mancanza inizi\u00f2 ad essere acutamente sentita negli ambienti formativi, e avrebbe portato alla successiva evoluzione della Reale accademia militare.\nUna volta provveduto alla formazione degli ufficiali gi\u00e0 in servizio, l'opera riformatrice si rivolse a quella dei cadetti, vale a dire degli ufficiali in via di formazione. A tale scopo, e per fondare un nuovo corpo che servisse \"di vivissima forza tattica n\u00e9 riscontri pi\u00f9 difficili della guerra\", venne istituito un Corpo scelto dei cadetti, chiamato Battaglione Real Ferdinando (1772). Il comando del Battaglione, alloggiato nei due ex conventi della Croce e della Trinit\u00e0 di Palazzo (area oggi occupata dal palazzo del Principe di Salerno, in piazza del Plebiscito) fu affidato al generale Francesco Pignatelli dei principi di Strongoli, e lo stesso Ferdinando IV di Borbone volle acquisirne il grado di colonnello. Gli allievi, figli di nobili e di ufficiali di grado superiore a capitano, venivano ammessi all'et\u00e0 di otto anni, e proseguivano gli studi per sei anni; le materie oggetto di insegnamento comprendevano matematica e arte militare.\nLa prima rivista, utile a determinare gli averi mensili degli individui formanti il Battaglione, fu passata dal Sovrano a Portici il 13 gennaio del 1772 e dal relativo documento risulta che il corpo era composto da 270 teste suddivise in dieci compagnie di cadetti. La scala gerarchica del Battaglione prevedeva inoltre un Capitano, un Tenente, un brigadiere e due Sottobrigadieri pi\u00f9 un tamburo e un piffero per ogni compagnia..\nA Portici, fin dal primo momento, l'edificio pi\u00f9 opportuno per la sistemazione dei cadetti fu ritenuto l'ex convento dei Gesuiti (oggi \"Scuola Media Statale M. Melloni\"), che era stato costruito nel 1629 in conseguenza di una donazione fatta ai religiosi da Maria Bermudez de Castro. Fu l'architetto Carlo Vanvitelli, nel 1771, ad occuparsi per primo di un piano di risistemazione del Quartiere dei Cadetti a Portici. Successivamente, in conseguenza del sensibile aumento del numero dei cadetti, deciso con il Real Ordine del 27 agosto 1774, l'edificio risult\u00f2 insufficiente per ospitare tutto il corpo e pertanto il Sovrano ordin\u00f2 ai regi ingegneri Emanuele de Montemajor e Felice Bottiglieri di elaborarne l'ampliamento..\nUna volta completato con istituti appositi l'intero percorso di formazione degli ufficiali dal grado di cadetto alla scuola di specializzazione, fu ritenuto opportuno unificare le diverse entit\u00e0 a ci\u00f2 preposte in una sola entit\u00e0. Nel settembre 1774 fu dunque deciso di sopprimere la Reale accademia, facendone confluire gli allievi nel Battaglione Real Ferdinando; la nuova istituzione che ne deriv\u00f2 fu denominata Reale accademia del Battaglione Real Ferdinando, che dagli originali 270 cadetti divisi in tre compagnie, pass\u00f2 a 810, divisi in nove compagnie, una di Granatieri e otto di Fucilieri composta ognuna di 90 militi. Nel 1774 gran parte del Battaglione era stabilito ancora a Portici e qui fu periodicamente di stanza fino al 1780. Dalla \"Rivista\" che il re pass\u00f2 a Portici il 12 ottobre 1774 si rileva che i Cadetti in servizio erano 830 e gli Ufficiali 27 (un Capitano, un Tenente e un Alfiere per ogni compagnia)..\nA Napoli gli effettivi dell'Accademia erano distribuiti tra il palazzo della Panatica, dove vennero alloggiati i cadetti pi\u00f9 giovani, e i succitati conventi della Croce e della Trinit\u00e0 di Palazzo, che accolsero tutti gli altri. Anche i programmi di studio furono diversificati, al fine di tenere conto delle differenze di et\u00e0 e di preparazione, e videro per la prima volta l'introduzione delle materie umanistiche per i pi\u00f9 giovani. L'esame finale era destinato a verificare che gli aspiranti alla nomina ad ufficiale possedessero \u00abla estensione delle teorie di tutte le scienze che sono necessarie a sapersi per intender la ragion di quanto si fa nel mestiere per cui si concorre e le teorie del mestiere medesimo; la franchezza delle facolt\u00e0 intellettuali, che son precise per sapersi ben condurre nei dati casi; e finalmente i gradi di invenzione per saper ritrovare quanto occorra nel mestiere\u00bb. La nuova istituzione si dimostr\u00f2 rapidamente una valida fonte di ufficiali, suscitando un apprezzamento sempre pi\u00f9 manifesto e pubblico da parte del sovrano. Tuttavia nell'aprile 1755 il generale Pignatelli fu costretto a informare il re, con dovizia di prove, dell'esistenza di una loggia massonica tra gli allievi: tale scoperta fu origine di un profondo dissidio tra Ferdinando IV e la moglie Maria Carolina d'Asburgo-Lorena, la quale era notoriamente protettrice del movimento massonico a Napoli. Coerentemente con la gravit\u00e0 dei fatti, furono presi seri provvedimenti nei confronti di quanti fossero coinvolti.\nUna nuova evoluzione dell'approccio formativo ai quadri ufficiali si ebbe conseguentemente alla caduta di Tanucci dopo molti anni di servizio presso la corte borbonica. L'influenza della regina Maria Carolina fu determinante per l'arrivo dell'ammiraglio inglese John Acton, che assunse dapprima l'incarico di ministro della Marina, e successivamente, a fronte dell'inerzia del marchese della Sambuca, anche quella di primo ministro. Acton avvi\u00f2 un processo di rinnovamento che consentisse di rinforzare notevolmente la dirittura etico-morale degli ufficiali, in modo che essi potessero funzionare come esempio per il resto della popolazione. Rendendosi inoltre conto della necessit\u00e0 di aggiornare l'iter di formazione, coerentemente all'evoluzione della dottrina militare, fu l'artefice di una decisione storica: costitu\u00ec infatti un piccolo gruppo di ufficiali, cui diede l'incarico di visitare gli istituti di formazione militare dei diversi paesi europei, e di trarre da essi tutti gli aspetti organizzativi, formativi e pratici, che servissero a costruire un'Accademia di tipo completamente nuovo. In tale gruppo fu incluso anche un giovane tenente del genio, di nome Giuseppe Parisi. Tale scelta si rivel\u00f2 particolarmente felice, in quanto proprio grazie alle dettagliate relazioni di Parisi prima, e alla sua opera in prima persona poi, sarebbe nata la Nunziatella. Durante il periodo all'estero, e specificamente in Austria, egli ebbe modo di farsi apprezzare dall'imperatore Giuseppe II d'Asburgo-Lorena, nonch\u00e9 dal Cancelliere dell'Impero Wenzel Anton von Kaunitz-Rietberg, che spesso lo invit\u00f2 a pranzo insieme a Pietro Metastasio. La sua capacit\u00e0 di inserirsi nell'ambiente della corte austriaca lo port\u00f2 persino a ricevere l'invito insistente da parte dell'imperatore a restarvi in qualit\u00e0 di maggiore di campagna. Rifiutato l'incarico, Parisi rientr\u00f2 in patria nel 1785, dove fu promosso al grado di maggiore e inizi\u00f2 a stendere il piano per la fondazione della nuova Accademia.\nLungi dall'essere semplicemente la riproposizione in chiave locale dell'organizzazione e dei metodi di istruzione osservati all'estero, il progetto di Parisi conteneva elementi di forte originalit\u00e0, che avrebbero caratterizzato la Nunziatella e ne avrebbero determinato l'unicit\u00e0 del modello educativo. Contrariamente ad altri istituti di formazione militare, fu statuito che la formazione di tipo bellico fosse fortemente interconnessa a quella civile, e dunque si procedesse alla formazione non solo di ottimi ufficiali, ma anche di ottimi cittadini.\nLa fondazione dell'Accademia (1787).\nNel tracciare l'organizzazione e il piano di studi della nuova istituzione, Parisi propose di abbandonare i vecchi edifici della Panatica e i conventi di largo di Palazzo dove i cadetti erano stati alloggiati fino a quel momento, e di individuare una nuova sede. La scelta cadde sull'antico noviziato gesuitico di Pizzofalcone, edificio di grandi dimensioni che poteva essere adattato rapidamente alle esigenze del caso. Il complesso era stato costruito grazie alle generose donazioni delle nobildonne Anna Mendoza, marchesa di Valle Siciliana e contessa di Sant'Angelo dei Lombardi, e Delia Sanseverino, contessa di Briatico. Il noviziato era stato inaugurato l'8 settembre 1587, e aveva accolto i seminaristi precedentemente alloggiati nel noviziato di Nola. Assieme al palazzo, era stata loro donata l'annessa chiesa della Nunziatella, gioiello del barocco napoletano, cos\u00ec detta per distinguerla dalla pi\u00f9 grande basilica della Santissima Annunziata Maggiore. Edificata nel 1588, la chiesa era stata profondamente rimaneggiata nel 1736 dall'architetto Ferdinando Sanfelice, che ne cancell\u00f2 i tratti originari, e impreziosita dagli affreschi di Francesco De Mura, Paolo De Matteis, Ludovico Mazzanti e Pacecco De Rosa, nonch\u00e9 dallo splendido altare realizzato da Giuseppe Sanmartino.\nLa Scuola militare \"Nunziatella\" fu fondata il 18 novembre 1787 con il nome di Reale accademia militare, con apposita ordinanza di Ferdinando IV. Nel documento venivano tracciate le linee guida dell'educazione degli allievi, e in particolare come ufficiali e istruttori dovessero curare \u00ab [...] la conoscenza dei temperamenti, delle inclinazioni e delle attitudini degli allievi al fine di poterne stimolare la curiosit\u00e0 e potenziare l'attenzione, i talenti e le facolt\u00e0 e, infine, far nascere in essi la capacit\u00e0 di giudizio\u00bb. Allo stesso modo, era ritenuto necessario introdurre gli allievi alle \u00ab [...] scienze matematiche e filosofali per rassodare i giovani nel raziocinio e prepararli alle scienze delle professioni e formarli nella coscienza dei propri doveri e nel sistema sociale e politico\u00bb.\nIl primo responsabile dell'istituto militare fu il generale Domenico della Leonessa, marchese di Supino, che con un decreto del 28 maggio 1787 ottenne dal ministro John Acton la nomina a comandante dell'accademia e la promozione a maresciallo di campo; per tradizione, tuttavia, la vera fioritura della Nunziatella viene fatta risalire alla presa di comando da parte di Giuseppe Parisi (1794), cui \u00e8 tuttora intitolata la strada dove sorge la scuola.\nLa Nunziatella fu presto riconosciuta come luogo di elevata formazione militare, gi\u00e0 pochi anni dopo la sua fondazione. A tal proposito, Giuseppe Maria Galanti scrisse nel 1792:\nLa Repubblica Napoletana (1799).\nGi\u00e0 pochi anni dopo la fondazione, la storia della Nunziatella inizi\u00f2 a incrociarsi con i grandi avvenimenti che avrebbero segnato la scena europea nell'ultimo scorcio del XVIII secolo. Il 14 luglio 1789 la popolazione parigina diede l'assalto alla Bastiglia iniziando la Rivoluzione francese che avrebbe portato alla decapitazione nel 1793 di Luigi XVI di Francia e di Maria Antonietta d'Asburgo-Lorena. Tali eventi, che segnavano l'inizio del crollo dell'Ancien R\u00e9gime, non potevano lasciare indifferenti la corte napoletana, in quanto Ferdinando IV apparteneva alla stessa grande famiglia reale dei Borbone del sovrano francese, e sua moglie Maria Carolina d'Asburgo-Lorena era sorella di Maria Antonietta. Il livello di attenzione poliziesca verso le attivit\u00e0 dei giacobini fu intensificato e contemporaneamente questi ultimi aumentarono i propri tentativi di influenzare in particolare i quadri dell'esercito: il loro scopo era, infatti, quello di suscitare un movimento supportato dalle forze armate, che portasse alla deposizione dei sovrani e all'instaurazione di una repubblica sul modello di quella francese.\nLa Nunziatella si trov\u00f2 ben presto al centro di tali tentativi, in quanto alcuni componenti del corpo insegnante, esponenti di punta del movimento giacobino, vi svolgevano attivit\u00e0 di propaganda repubblicana nei confronti dei giovani allievi. Uno di essi, Annibale Giordano, era stato gi\u00e0 arrestato per sedizione nel 1784 e fu destituito dalla cattedra di chimica. L'insegnante di matematica Carlo Lauberg e i colleghi Clino Roselli (docente di fortificazioni), Pasquale Baffi (ellenista), Michele Granata (filosofo e matematico) e Giustino Fortunato senior furono tutti coinvolti nel movimento giacobino, essendo gli ultimi due importanti esponenti della Societ\u00e0 Patriottica.\nLa rapida espansione dei francesi al di l\u00e0 dei confini nazionali e in particolare la loro penetrazione nella penisola italiana, port\u00f2 nel 1798 all'invasione dello Stato Pontificio, con la conseguente destituzione ed esilio di papa Pio VI. Il 28 novembre il governo napoletano mosse in armi contro la neonata Repubblica Romana, sconfiggendo gli avversari e giungendo alla riconquista di Roma in sei giorni; tale vittoria ebbe tuttavia vita breve, dato che il 24 dicembre 1798, sotto la spinta delle truppe francesi comandate dal generale Jean \u00c9tienne Championnet, le truppe borboniche furono battute nella battaglia di Civita Castellana e costrette alla ritirata verso la capitale. Travolto dal precipitare degli eventi, il re Ferdinando ripar\u00f2 via mare in Sicilia lasciando alla reggenza di Francesco Pignatelli l'amministrazione del Regno al di qua del Faro. A met\u00e0 gennaio 1799 fu concluso un armistizio tra le truppe francesi e i rappresentanti del governo napolitano, il quale fu per\u00f2 immediatamente rigettato dai \"lazzari\", che vi videro un tradimento: questa componente del popolo napoletano si asserragli\u00f2 a difesa della citt\u00e0, procedendo alla requisizione delle numerose armi presenti nei depositi cittadini.\nSe praticamente tutti i reparti militari stanziati a Napoli subirono la requisizione delle armi, cos\u00ec non fu per la Nunziatella. La propaganda svolta dai giacobini aveva trovato terreno fertile nei giovani allievi, i quali allo scoppiare dei disordini presero posizione in favore del movimento rivoluzionario in corso. Sotto il comando del capitano Pasquale Galluzzo, essi opposero un'accanita resistenza all'assalto dei lazzari e riuscirono a metterli in fuga.\nLa feroce resistenza dei lazzari, i quali si batterono duramente contro un nemico molto meglio organizzato e armato, fu spezzata solo dalla conquista di Castel Sant'Elmo da parte dei francesi, avvenuta mediante un tradimento; dal forte posto sulla collina omonima, fu infatti possibile per gli attaccanti bombardare la citt\u00e0 e dunque mettere fine a ogni tentativo di difesa. La conquista francese port\u00f2 alla proclamazione della Repubblica Napoletana, nella quale numerosi insegnanti della Nunziatella ebbero ruoli di primo piano: Carlo Lauberg fu capo del governo, mentre Annibale Giordano fu addetto al comitato militare e poi capo della contabilit\u00e0 della Marina. Anche diversi ex-allievi ebbero un ruolo di primo piano: Leopoldo De Renzis, lontano parente di Carlo Lauberg, e Gabriele Manthon\u00e9 furono ministri della Guerra e della Marina, mentre ruoli di rilievo ebbero anche Pietro Colletta, Guglielmo Pepe e Tommaso Susanna, il quale fu parte del Governo della Repubblica come ministro della guerra.\nLa vita della neonata Repubblica doveva tuttavia essere di breve durata e forte dell'appoggio britannico il governo napolitano, ridotto in esilio in Sicilia, riorganizz\u00f2 presto le proprie forze in vista della riconquista della parte continentale del Regno. Capeggiato dal cardinale Fabrizio Ruffo, l'Esercito della Santa Fede risal\u00ec rapidamente la penisola e si prepar\u00f2 a entrare nella capitale. Gli allievi della Nunziatella di et\u00e0 superiore ai 16 anni furono congedati d'ufficio e successivamente arruolati nelle milizie dei generali Pasquale Matera e Giuseppe Schipani, le quali si schierarono in contrasto delle truppe sanfediste. Il 13 giugno 1799, dopo aver sostenuto furibondi combattimenti, tra cui notevoli quelli presso il forte di Vigliena (gi\u00e0 luogo di esercitazioni di artiglieria per gli allievi della Nunziatella), le armate del cardinale Ruffo si impadronirono di Napoli.\nCon il ritorno di Ferdinando IV al potere e in ragione della partecipazione di professori e allievi della Nunziatella al movimento rivoluzionario, il 27 luglio 1799 l'accademia fu colpita da un decreto di soppressione, per \"ripetute e manifeste pruove di non corrispondere alle benefiche mire del re\"; tale decreto rimase tuttavia nei fatti inattuato, dato che il re concesse che un certo numero di allievi orfani continuassero a frequentarla. Durante la repressione borbonica furono giustiziati i professori Clino Roselli, Pasquale Baffi e il gi\u00e0 citato Michele Granata. Tra gli ex-allievi furono altres\u00ec giustiziati il tenente Pietro Lossa (allievo del 1\u00ba corso), Antonio Raffaello Doria e il gi\u00e0 citato Leopoldo De Renzis. Il capitano tenente Pietro Corn\u00e8 fu condannato all'esilio a vita, mentre i capitani tenenti Nicola Verdinois, Francesco Giulietti, Giuseppe Biondelli e Giuseppe de Montemayor subirono pene pi\u00f9 lievi.\nLa prima Restaurazione (1800-1805).\nRidotta formalmente a convitto maschile per gli orfani militari (in realt\u00e0 pochi lo erano davvero), la Nunziatella riebbe il titolo di Regia accademia militare grazie all'opera del comandante, capitano Giuseppe Saverio Poli. Il 1\u00ba dicembre 1802 la nuova denominazione divenne operativa e Poli fu promosso tenente colonnello in ossequio al nuovo incarico. Due anni dopo lo stesso Poli riusc\u00ec ad ottenere la concessione dello status di \"universit\u00e0 degli studi\", il che apriva la possibilit\u00e0 all'accoglienza di studenti esterni (bambini delle scuole elementari) cui egli insegnava lettere e matematica, coadiuvato da altri ufficiali e due sacerdoti per l'insegnamento del catechismo.\nLa presenza alla Nunziatella di Poli, un insigne fisico e malacologo che sarebbe divenuto istitutore di Francesco I delle Due Sicilie, fu importante anche per il forte impulso dato alla dotazione del Gabinetto di Fisica. In parte mutuato da quello del vecchio Battaglione Real Ferdinando, esso fu dotato di tutte le apparecchiature pi\u00f9 moderne, tanto da farne \"(quello) pi\u00f9 completo, e rispettabile (...) in Napoli\".\nIl decennio francese (1806-1815).\nLa conquista del Regno da parte delle truppe napoleoniche nell'ambito della Guerra austro-napoletana, caus\u00f2 la perdita del grado e dell'impiego da parte di Poli, che per\u00f2 fu reintegrato a fine 1810 con il grado di tenente e l'incarico di custode della biblioteca. I capitani addetti all'inquadramento degli allievi interni (Giuseppe Galileo Pasquali, Gaetano Ruiz, Andrea Colnago e Pasquale Galluzzo) mantennero invece grado e funzioni fino al 1812, quando furono allontanati.\nL'instaurazione del nuovo regime ebbe come conseguenza il riordino delle forze armate napolitane e la riforma coinvolse anche gli istituti di formazione. In conseguenza di ci\u00f2 la Nunziatella fu colpita da un decreto di soppressione in quanto collegio militare; restava tuttavia attiva nell'edificio di Pizzofalcone la scuola teorico-pratica di artiglieria, che serv\u00ec da punto di leva per la riapertura anche del collegio. Il ministro dell'interno Andr\u00e9-Fran\u00e7ois Miot chiese all'ispettore generale dell'artiglieria Giuseppe Fonseca Chavez di presentargli un progetto a ci\u00f2 finalizzato: il piano, presentato il 10 maggio 1806, proponeva il ritorno al modello dell'istituto unico di reclutamento per le quattro armi in vigore prima del 1799. Lo stesso Giuseppe Parisi caldeggi\u00f2 il progetto di Fonseca, proponendo un \"progetto di decreto sulla formazione dell'Accademia Militare\". Secondo il nuovo ordinamento alla Nunziatella sarebbero stati ammessi 160 allievi dagli 11 ai 14 anni e 60 allievi esterni di 15 anni d'et\u00e0. L'inquadramento sarebbe stato garantito da 62 addetti (24 ufficiali, 3 amministrativi, 2 preti, 4 sanitari, 19 professori e 10 maestri), camerieri, sergenti, trabanti e 10 cavalli. Un totale di 50 tra gli allievi sarebbero stati selezionati per la scuola d'applicazione d'artiglieria e genio.\nAl progetto di Parisi si aggiunse la proposta per l'ordinamento degli studi redatta da Vito Caravelli, antico professore della Nunziatella, che tramite Parisi trasmise al ministro della guerra Mathieu Dumas i programmi di scienze, disegno, italiano, francese, inglese e delle campagne d'istruzione.\nRecepiti tutti i suggerimenti, il 1\u00ba settembre successivo Dumas scrisse a Giuseppe Bonaparte, re di Napoli, per proporre \u00abla provvisoria formazione di una scuola militare con 4/500 ducati al mese, trattandosi solamente di portare al completo le paghe dei professori dell'antica accademia che (erano gi\u00e0) a mezzo soldo\u00bb. Dumas motiv\u00f2 ulteriormente la propria proposta sottolineando la necessit\u00e0 di formare alunni per i corpi del genio, dell'artiglieria e del servizio ponti e dell'opportunit\u00e0 offerta dall'edificio della Nunziatella, il quale ospitava gi\u00e0 una biblioteca e consentiva l'apertura per quattro giorni a settimana sia per gli ufficiali francesi sia per quelli napoletani.\nIl regno delle Due Sicilie (1816-1861).\nPer la Nunziatella il periodo della seconda Restaurazione, con la nascita del Regno delle Due Sicilie nel dicembre 1816, fu un momento di grande fervore culturale, grazie soprattutto all'arrivo di alcuni tra i pi\u00f9 qualificati insegnanti del tempo. Mariano d'Ayala, allora primo tenente e gi\u00e0 allievo della Nunziatella fino al 1828, fu chiamato nel settembre 1837 a ricoprire l'incarico di istruttore di balistica e geometria descrittiva; una volta in cattedra in sostituzione del maggiore Niola (poi divenuto istruttore di Francesco II delle Due Sicilie) e grazie alla protezione di Carlo Filangieri, principe di Satriano, d'Ayala si applic\u00f2 nel trasferire nelle materie d'insegnamento le nozioni professate in altri paesi europei. Lungi dall'essere un esercizio meramente teorico, l'azione di d'Ayala si espresse anche attraverso la costruzione di un rapporto di grande vicinanza ai suoi allievi; tale rapporto ebbe una profonda influenza sugli allievi dell'epoca (tra cui figuravano Carlo Pisacane, Enrico Cosenz, Giuseppe Virgili e Salvatore Medina), e fu il canale attraverso cui d'Ayala trasfer\u00ec loro le proprie idee sulla necessit\u00e0 dell'unificazione italiana.\nI metodi di insegnamento del giovane ufficiale non mancarono di preoccupare il comandante della Nunziatella, maggiore Michele Nocerino, che ne fece rapporto al re Ferdinando II. Chiesta ragione di quanto accadeva, il sovrano si trov\u00f2 di fronte alla difesa di Filangieri, il quale lo convinse non solo a lasciar continuare d'Ayala nella sua opera, ma ad accusare e far destituire il comandante Nocerino, cui successe il colonnello Francesco Antonio Winspeare.\nL'opera di d'Ayala continu\u00f2 per altri quattro anni dopo questo incidente, durante i quali, oltre a continuare a propagandare tra gli allievi gli ideali unitaristici, merit\u00f2 una nota di encomio per aver guidato con maestria le esercitazioni al campo di Capua e pubblic\u00f2 le famose \"Lezioni di artiglieria\", che racchiudevano le pi\u00f9 avanzate nozioni del tempo in materia, dedicate \u00abAi dilettissimi alunni\u00bb.\nLa carriera di d'Ayala fu interrotta bruscamente nel 1843 per un caso fortuito. In quell'anno usc\u00ec l\"Iride\", pubblicazione che racchiudeva tra gli altri uno scritto di Basilio Puoti; tale scritto scandalizz\u00f2 una principessa a causa del suo carattere licenzioso ed ella port\u00f2 il giornale al padre Ferdinando II perch\u00e9 intervenisse. Trattenuta la pubblicazione per rendersi meglio conto della cosa, il sovrano si imbatt\u00e9 in uno scritto di d'Ayala, che sotto le vesti di un racconto storico celava un'apologia di Gioacchino Murat e del suo tentativo di riconquistare il Regno. Irritato e memore degli avvertimenti del destituito comandante Nocerino, Ferdinando II convoc\u00f2 Carlo Filangieri e questa volta lo aggred\u00ec notificandogli che avrebbe rimosso l'insegnante. A nulla valsero i tentativi di difesa da parte di Filangieri, tanto pi\u00f9 che la sua raccomandazione al d'Ayala di fare ammenda e chiedere il perdono del re non sort\u00ec effetto, in quanto costui prefer\u00ec dimettersi il 3 agosto 1843.\nFrancesco De Sanctis, una delle figure pi\u00f9 importanti della letteratura italiana, arriv\u00f2 alla Nunziatella come professore di letteratura il 19 aprile 1841, grazie all'influenza di Basilio Puoti, che ne era ispettore agli studi. In quel periodo il letterato teneva corsi privati di grammatica e letteratura in vico Bisi. L'influenza di De Sanctis fu naturalmente notevole sui giovani cadetti, ma tale processo non fu n\u00e9 semplice n\u00e9 immediato, dato che nei primi anni d'insegnamento, come riferisce il suo allievo Nicola Marselli, De Sanctis fu lo zimbello dei suoi alunni. Le cose tuttavia cambiarono grazie alla grande capacit\u00e0 d'insegnamento di De Sanctis, al punto che quando faceva lezione venivano ad ascoltarlo allievi provenienti da altre classi.\nI Moti del 1848.\nIl 1848 fu un anno cardine della storia europea in quanto, a partire dai moti rivoluzionari di gennaio in Sicilia, prese avvio la cosiddetta \"Primavera dei popoli\". La rivolta non tard\u00f2 ad estendersi ad altre parti del Regno delle Due Sicilie coinvolgendo numerosi esponenti della classe media e intellettuali. Quando nel maggio del 1848 Francesco De Sanctis partecip\u00f2 ai moti insurrezionali, diversi allievi lo seguirono; ma dopo il fallimento del moto rivoluzionario il professore fu messo sotto accusa e allontanato dall'insegnamento nel novembre successivo. Datosi alla fuga, fu catturato a Cosenza nel dicembre 1849 e avviato alla prigionia in Castel dell'Ovo, dove rimase per tre anni.\nAltri insegnanti della Nunziatella, Errico Alvino, Fedele Amante e Filippo Cassola, parteciparono ugualmente ai moti del 1848. Dopo il fallimento della rivolta, tutti e tre furono allontanati dall'insegnamento.\nIl trasferimento a Maddaloni (1855-1859).\nI moti rivoluzionari del 1848 segnarono un punto di cesura nella politica di Ferdinando II delle Due Sicilie e in particolare in merito alla formazione dei quadri dirigenti dell'esercito. Il tentativo rivoluzionario aveva infatti dimostrato quanto fosse necessario provvedere non solo ad assicurare un adeguato quantitativo di ufficiali all'armata, ma anche e soprattutto evitare che essi, normalmente ragazzi volitivi e sensibili alla propaganda liberale, potessero essere influenzati negativamente dagli agenti piemontesi. Per questo motivo e nonostante l'opposizione dei parenti degli allievi, la maggior parte dei quali risiedeva a Napoli, il 27 aprile 1855 deliber\u00f2 il trasferimento della Nunziatella a Maddaloni, presso il palazzo dei Duchi Carafa; tale nuova collocazione, nelle intenzioni del sovrano, avrebbe assicurato la maggiore controllabilit\u00e0 degli allievi, grazie anche alla vicinanza di Maddaloni alla Reggia di Caserta.\nL'esilio a Maddaloni dur\u00f2 fino a quando Ferdinando II fu in vita, mentre la salita al trono di Francesco II delle Due Sicilie, di ben altra tempra rispetto al padre, offr\u00ec il destro a quanti propugnavano il ritorno dell'istituto nella capitale di fare un altro tentativo. Carlo Filangieri, principe di Satriano, era stato tra i maggiori oppositori del trasferimento della Nunziatella a Maddaloni e fu in prima fila nel fare pressione sul giovane re perch\u00e9 si ponesse fine all'allontanamento dell'istituto da Napoli; argomentando che i tentativi sobillatori erano presenti sia in citt\u00e0, che nei piccoli centri, Filangieri riusc\u00ec finalmente ad ottenere che venisse fissata una data per il rientro, deciso per il 7 settembre 1859. La notizia fu accolta con grandi manifestazioni di giubilo da parte degli allievi, e fu addirittura organizzato un ritorno in forma solenne, con banchetti celebrativi e messe di ringraziamento. Le notizie di tali effusioni di gioia raggiunsero e contrariarono il re, che soggiornava presso la Reggia di Portici, spingendolo ad inviare un telegramma nel tardo pomeriggio del 6 settembre che annullava l'ordine di trasferimento: alle proteste di Filangieri, Francesco II rispose con un altro telegramma, nel quale deplorava le eccessive manifestazioni di gioia che erano in programma e disponeva il differimento del trasferimento. Come da disposizioni del re, gli allievi passarono il giorno 7 in viaggio, pranzando presso i Ponti della Valle e rientrando in citt\u00e0 senza ulteriori celebrazioni.\nIn questo periodo ex-allievi della Nunziatella furono protagonisti della storia del Regno delle Due Sicilie. In particolare, Giuseppe Ghio fu al comando delle truppe che nel 1857 fermarono a Padula la spedizione rivoluzionaria di Carlo Pisacane, altro ex-allievo. La sfortunata spedizione di Pisacane, che nelle intenzioni avrebbe dovuto dare l'innesco alla rivolta delle popolazioni cilentane, fu ispiratrice della nota poesia \"La spigolatrice di Sapri\" di Luigi Mercantini.\nLa caduta delle Due Sicilie (1860-1861).\nGli eventi legati alla spedizione dei Mille e alla successiva invasione del Regno delle Due Sicilie da parte dell'Armata Sarda videro ex-allievi della Nunziatella su entrambi i fronti dello scontro.\nTra i protagonisti di parte borbonica, Ferdinando Beneventano del Bosco fu impegnato dei combattimenti in Sicilia susseguenti lo sbarco delle truppe garibaldine: impegn\u00f2 le truppe nemiche dopo la battaglia di Calatafimi, costringendole a deviare su Corleone prima di puntare su Palermo. Dopo l'occupazione di quest'ultima da parte dei garibaldini si lanci\u00f2 all'assalto della citt\u00e0, fermato solo dalla notizia della tregua stipulata da Giuseppe Garibaldi con il generale Lanza; tenne poi la fortezza di Milazzo fino all'ordine di capitolazione, e successivamente fu protagonista dell'assedio di Gaeta e di diversi tentativi legittimisti dopo la caduta delle Due Sicilie. Il gi\u00e0 citato Giuseppe Ghio fu responsabile della resa senza combattere di circa 12.000 uomini dell'Esercito delle Due Sicilie a Soveria Mannelli; questo episodio, che apr\u00ec a Garibaldi le porte di Napoli, probabilmente lo port\u00f2 ad essere quivi assassinato alcuni anni dopo.\nTra gli ex-allievi di parte borbonica morti durante l'invasione piemontese si ricorda il generale di brigata Matteo Negri, caduto durante la battaglia del Garigliano e sepolto con una solenne cerimonia nella cattedrale dei Santi Erasmo e Marciano e di Santa Maria Assunta per ordine dello stesso re Francesco II: al comando delle proprie truppe e bench\u00e9 ferito pi\u00f9 volte, continu\u00f2 a dare ordini e ad incoraggiare i suoi uomini, fino a quando, dopo aver consentito a tutte le forze borboniche il passaggio del fiume in direzione di Gaeta, mor\u00ec al suo posto.\nDurante l'assedio di Gaeta cadde il tenente colonnello Paolo di Sangro dei principi di Sansevero, nipote di Raimondo di Sangro: rimasto gravemente ferito in seguito allo scoppio della batteria Cittadella, spir\u00f2 poco dopo. Nello stesso scoppio rimase ucciso anche l'ex-allievo tenente generale Francesco Traversa.\nAnche numerosi allievi della Nunziatella lasciarono l'Accademia e parteciparono ai combattimenti dalla parte dell'Esercito delle Due Sicilie. La loro presenza sul fronte di fuoco fu conseguenza degli avvenimenti legati alla partenza di Francesco II da Napoli: il comandante Muratti, immediatamente passato dalla parte garibaldina, impose il giuramento di fedelt\u00e0 agli allievi che volevano restare nell'istituto.\nTra quanti si rifiutarono e fuggirono dall'Accademia sono da ricordare i fratelli Antonio ed Eduardo Rossi di diciassette e quattordici anni, citati in seguito dal giornalista francese Charles Garnier per l'eroico comportamento; il diciassettenne Eliezer Nicoletti figlio di Domenico (ufficiale comandante del 6\u00ba reggimento di linea \"Farnese\" che sbaragli\u00f2 i garibaldini di Pilade Bronzetti durante la battaglia del Volturno), che nel settembre 1860 si rec\u00f2 dalla Nunziatella prima a Capua e poi a Gaeta, dove partecip\u00f2 alla difesa della piazzaforte come alfiere di artiglieria; Ludovico Manzi di diciassette anni e Ferdinando de Liguoro di diciannove, figlio del colonnello comandante il 9\u00ba Puglia; Alfonso Scotti Douglas di undici anni, figlio del generale Luigi Scotti Douglas, che partecip\u00f2 ai lavori del Genio nella fortezza di Capua; Carmine Ribas, diciotto anni, che raggiunse a Gaeta il padre; Francesco e Felice Afan de Rivera, diciassette e sedici anni (figli del generale Gaetano Afan de Rivera, e discendenti del vicer\u00e9 di Napoli Fernando Af\u00e1n de Ribera), raggiunsero a Capua i fratelli maggiori che combattevano nella fortezza; Francesco Pons de Leon, diciotto anni, raggiunse a Gaeta il padre maggiore dell'Esercito, e prest\u00f2 servizio come servente di artiglieria; Ferdinando Ruiz, diciassette anni, nipote del generale Pietro Vial e nipote acquisito di Ludovico Quandel, arriv\u00f2 a Gaeta ai primi di gennaio del 1861, dopo aver superato notevoli difficolt\u00e0 per gli scontri in corso; Ferdinando e Manfredi Lanza, diciassette e sedici anni, figli di un ufficiale del Genio, dei quali il primo perse un piede durante l'ultimo giorno di assedio; e infine l'alfiere Carlo Giordano, diciassette anni e orfano da pochi mesi del padre generale, che fuggito dalla Nunziatella il 10 ottobre fu servente di artiglieria alla batteria Malpasso e rimase ucciso nello scoppio della batteria Transilvania, colpita mentre erano in corso le trattative per la resa.\nIl barone Roberto Pasca ex-allievo del corso 1838-41 e comandante della \"Partenope\" (l'unica nave da guerra che segu\u00ec Francesco II a Gaeta), il capo di stato maggiore dell'artiglieria Giovanni delli Franci ex-allievo del corso 1840-45 e il generale capo di stato maggiore Francesco Antonelli ex-allievo del corso 1817-23 furono i firmatari della resa della fortezza di Gaeta. Molti anni dopo, un altro ex-allievo, il gi\u00e0 capitano d'artiglieria Vincenzo Scala, protagonista dell'assedio di Messina, sarebbe stato tra i firmatari dell'atto di Cannes, che sanc\u00ec la definitiva rinuncia alle pretese al trono di Napoli avanzate dal principe Carlo Tancredi di Borbone-Due Sicilie (secondogenito di Alfonso di Borbone-Due Sicilie, conte di Caserta) per s\u00e9 e per i suoi discendenti.\nTra i protagonisti di parte sabauda va ricordato Enrico Cosenz, il quale sbarc\u00f2 in Sicilia con la terza spedizione: Cosenz fu determinante nel corso della battaglia di Milazzo, durante la quale respinse l'attacco borbonico sulla sinistra dello schieramento e venne ferito al collo. Sbarcato in Calabria, il 23 agosto 1860 guid\u00f2 la colonna che permise di circondare e costringere alla resa due brigate borboniche a Villa San Giovanni e Piale; fu inoltre protagonista della resa delle truppe di Giuseppe Ghio a Soveria Mannelli. Entrato a Napoli al seguito di Garibaldi, assunse la carica di ministro della guerra e prese parte all'organizzazione del plebiscito del 21 ottobre 1860.\nNel Regno d'Italia (1861-1946).\nAll'atto della caduta del Regno delle Due Sicilie, con la resa della fortezza di Civitella, 3.684 ufficiali erano in servizio attivo nell'esercito. Di questi i 341 ufficiali di artiglieria e i 215 del genio provenivano tutti dalla Nunziatella.\nDa Accademia a Collegio.\nNonostante avesse provato, sin dalla sua fondazione, di essere un \"semenzaio di ottimi ufficiali facultativi\", la Nunziatella segu\u00ec il destino di tante istituzioni dell'ex Regno delle Due Sicilie e con decreto di Vittorio Emanuele II di Savoia del 4 maggio 1861 fu trasformata da accademia a scuola militare del Regio Esercito: tale operazione prevedeva che essa fosse destinata a preparare i giovani alla vita delle armi, in vista della loro ammissione all'Accademia di artiglieria e genio di Torino e alla Scuola di fanteria e cavalleria di Modena.\nIl nuovo ordinamento del ridenominato \"Collegio militare di Napoli\" fu sancito da un decreto del 6 aprile 1862 e prevedeva l'ammissione dei ragazzi tra i tredici e i sedici anni che avessero compiuto gli studi ginnasiali. Il numero complessivo degli allievi era fissato a un valore massimo di 250 unit\u00e0.\nNel 1862 Modena divenne Scuola militare di fanteria e cavalleria e Torino di artiglieria e genio.\nTra gli altri, il deputato Giuseppe Ricciardi nel 1861 lament\u00f2 in Parlamento tale atto, inserendolo in un pi\u00f9 vasto scontento per l'abolizione di altre istituzioni culturali napoletane; e pochi anni pi\u00f9 tardi, nel 1870, fu l'ex-allievo e professore Mariano d'Ayala a battersi nel Parlamento del Regno d'Italia contro la nuova minaccia di soppressione.\nNonostante ci\u00f2, la Nunziatella diede un notevolissimo contributo alla formazione dei quadri direttivi del Regio Esercito, tanto che i tre ex-allievi Enrico Cosenz (1882-1893), Domenico Primerano (1893-1896) e Alberto Pollio (1908-1914) ne furono rispettivamente il primo, secondo e quarto capo di Stato maggiore. Bernardino Milon (1842-48) fu invece Ministro della guerra nel periodo 1880-81.\nL'atteggiamento di diffidenza nei confronti dei quadri direttivi provenienti dall'ex-esercito delle Due Sicilie e della Nunziatella and\u00f2 tuttavia mitigandosi negli anni, tanto che nel 1881 il quindicenne erede designato al trono d'Italia, il futuro Vittorio Emanuele III, vi fu ammesso come allievo. Il sovrano mantenne sempre un forte attaccamento nei confronti della Nunziatella e partecip\u00f2 di persona ai festeggiamenti per il 150\u00ba anniversario dalla fondazione.\nLe guerre coloniali.\nNell'ultimo scorcio del XIX secolo, e similmente a quanto gi\u00e0 fatto da altre grandi potenze europee, anche il Regno d'Italia si impegn\u00f2 in una politica coloniale che la vide presente a lungo nell'area dell'Etiopia e dell'Eritrea.\nIl periodo coloniale vide ex-allievi partecipare alle operazioni in terra d'Africa e tra i caduti di questo periodo si ricorda il capitano Andrea De Benedictis, rimasto ucciso nel 1887 durante la battaglia di Dogali e al quale il 26 gennaio 1891 fu dedicata una lapide nel Cortile Grande della Nunziatella. A Dogali mor\u00ec anche un secondo ex-allievo, il capitano Giovanni Turone, cui fu dedicata una stele in loco. Tale periodo fu inoltre di grande rilevanza per la storia della scuola, soprattutto in conseguenza della disastrosa battaglia di Adua: fu durante questo scontro, infatti, che fu assegnata a un ex-allievo la prima medaglia d'oro al valor militare dell'epoca postunitaria, il 1\u00ba marzo 1896. Il capitano d'artiglieria Eduardo Bianchini, figlio dell'eminente economista del Regno delle Due Sicilie Lodovico Bianchini, si sacrific\u00f2 sul posto con la propria batteria da montagna per consentire al grosso delle forze italiane di ripiegare di fronte all'offensiva nemica proveniente da Adua.\nIl disastro di Adua ebbe conseguenze rilevanti non solo sul piano politico nazionale (il presidente del Consiglio Francesco Crispi fu costretto a dimettersi) ma anche sul clima e sull'atteggiamento della popolazione verso la vita militare. Nonostante la presenza nel corpo insegnanti di personalit\u00e0 quali Camillo De Nardis, Michelangelo Schipa e Agesilao Greco, il numero delle domande di ammissione alla Nunziatella, come per gli altri istituti di formazione militare, conobbe un crollo verticale. L'emorragia fu tale che nel 1898 gli allievi erano ridotti ad appena settantasei, duecento in meno rispetto al periodo in cui l'aveva frequentata Vittorio Emanuele III, e si prospett\u00f2 perfino la soppressione dell'istituto.\nPer controbilanciare la tendenza in atto si tent\u00f2 di rendere maggiormente attrattiva la Scuola procedendo a un primo riordino degli studi, promulgato con decreto del 19 ottobre 1896, seguito da un secondo riordino del 20 maggio 1908. Se la prima iniziativa non sort\u00ec risultati apprezzabili, la seconda serv\u00ec invece allo scopo: in essa si aboliva per la prima volta l'obbligo per gli allievi a proseguire la carriera militare in Accademia e si apriva alla possibilit\u00e0 di frequentare invece un'universit\u00e0 civile. La riforma aveva lo scopo di formare, oltre ai futuri quadri militari, anche cittadini che, occupando in futuro posizioni elevate nella vita civile, avrebbero conservato un forte legame con l'ambiente militare, fungendo cos\u00ec da collante con la societ\u00e0. Il numero degli allievi crebbe progressivamente, fino a superare le trecento unit\u00e0 alla vigilia del primo conflitto mondiale.\nPrima guerra mondiale (1915-1918).\nNel 1913 il ruolo della Nunziatella quale istituto di formazione d'\u00e9lite per i quadri militari italiani fu rinnovato dall'ingresso di Amedeo di Savoia Aosta: tale evento fu l'occasione per la costruzione di una rete di formalismi attorno al giovane principe, il quale per\u00f2 se ne disfece rapidamente, instaurando un rapporto alla pari con i compagni di corso. Allo scoppio della prima guerra mondiale, Amedeo d'Aosta chiese e ottenne di arruolarsi come soldato semplice nel Reggimento artiglieria a cavallo \"Voloire\" e combatt\u00e9 sul fronte del Carso.\nOltre ad Amedeo d'Aosta numerosi altri ex-allievi parteciparono alla prima guerra mondiale sul fronte italiano, giocando talvolta ruoli importanti nelle sorti dello scontro: tra essi si segnalano Pasquale Oro, Giuseppe Pennella e Antonino Di Giorgio. Il primo, al comando della 34\u00aa Divisione alpina, fu impegnato nella difesa dell'Altopiano di Asiago e successivamente nel contrasto della Strafexpedition austro-ungarica; bloccato il nemico, fu artefice dell'occupazione del Pasubio, la quale segn\u00f2 in modo decisivo le sorti della guerra. Il secondo, gi\u00e0 a capo dei granatieri di Sardegna, al comando dell'8\u00aa Armata fu protagonista delle battaglie del Solstizio e di Vittorio Veneto. Il terzo, maggior generale, comandante della 51\u00aa Divisione in Valsugana, fu colto a Roma dalle notizie del disastro di Caporetto e immediatamente ripartito per Udine assunse il comando del Corpo d'armata speciale rapidamente costituito, che condusse controcorrente rispetto alla fiumana di sbandati che ripiegavano da Caporetto; impegnando fortemente gli austro-tedeschi permise al grosso delle forze italiane di salvarsi e fu l'ultimo ad attraversare il Piave con i suoi uomini, la mattina del 9 novembre 1917. Dopo il conflitto divenne ministro della Guerra e imprenditore nella nat\u00eca Sicilia.\nTra gli ex-allievi impegnati nel corso del primo conflitto mondiale, otto guadagnarono la medaglia d'oro al valor militare. A tal proposito si ricordano i caduti Gabriele Berardi, comandante della Brigata Sassari, Umberto Cerboni e Edoardo Suarez, i cui nomi furono immortalati sul monte Pasubio nella cosiddetta strada degli Eroi; il giovanissimo Nicola Nisco, nonch\u00e9 Maurizio de Vito Piscicelli e Filippo Zuccarello. Ugualmente decorati della massima onorificenza al valor militare, Ildebrando Goiran e Gaetano Carolei sopravvissero invece al conflitto, raggiungendo alti gradi nella vita militare e civile.\nIl 21 aprile 1920 nel corridoio d'ingresso della Scuola fu posizionata una roccia delle Prealpi Venete sormontata da un'aquila e da una bandiera, in memoria di tutti gli ex-allievi caduti durante la guerra. Essa porta incisa l'epigrafe:\nOltre ai gi\u00e0 citati caduti medaglia d'oro, sul monumento furono incisi i nomi dei colonnelli Fileno Briganti jr. e Vincenzo Galasso, comandanti rispettivamente delle brigate \"Pisa\" e \"Napoli\", cui si aggiunsero quelli di cinque colonnelli, sette tenenti colonnelli, nove maggiori, due primi capitani, venti capitani, tre tenenti di vascello, trentadue tenenti, quarantadue sottotenenti, un sergente allievo ufficiale, un allievo ufficiale di fanteria e un soldato, per un totale di centoventicinque caduti. Tra di essi particolarmente significativo fu il caso di Alessandro De Mandato, il sergente allievo ufficiale: mentre era ancora alla Nunziatella, fu raggiunto dalla notizia della morte del padre al fronte e matur\u00f2 la decisione di vendicarlo appena possibile; nel marzo 1917, appena conseguita la licenza liceale, part\u00ec per la guerra cadendo a sua volta in combattimento nella zona di Dosso Faiti solo due mesi dopo. Durante la cerimonia di consacrazione del monumento vennero chiamati tutti i nomi dei caduti e per ognuno un congiunto rispondeva \"presente\"; la madre di De Mandato, oppressa dalla perdita sia del marito che del figlio, non riusc\u00ec a rispondere e al suo posto lo fece un giovanissimo allievo.\nDal monumento manca a tutt'oggi il nome del tenente colonnello Federico Mensingher del 64\u00ba Fanteria \"Cagliari\", caduto il 2 luglio 1915 sul Monte Sei Busi e la cui assenza \u00e8 stata evidenziata solo nel 2016.\nPer tradizione, quando allievi ed ex-allievi passano accanto a quello che divenne presto noto come \"il Masso\", gli rendono il saluto militare.\nIl ventennio fascista.\nLa progressiva militarizzazione della societ\u00e0 italiana voluta dal regime fascista ebbe naturalmente influenza anche sulla Nunziatella. All'istituto, insieme al Collegio militare di Roma e a quello di Milano (ripristinato nel 1935 ma chiuso nel 1943), fu dedicata grande attenzione in vista degli obiettivi di espansione che il regime e la corona si proponevano. Tale indirizzo non ammetteva naturalmente deroghe rispetto all'appartenenza o alle opinioni di quanti avevano responsabilit\u00e0 nella formazione dei giovani allievi: il docente di lettere e filosofia Floriano Del Secolo, firmatario del \"Manifesto degli intellettuali antifascisti\", fu destituito dal suo incarico nel 1925 per aver rifiutato di prestare giuramento al Partito Nazionale Fascista.\nNel 1933 la Nunziatella ricevette dal suo ex-allievo Vittorio Emanuele III l'onore di fregiarsi del motto \"Victori\u00e6 Regem dedit\", il quale alludeva ovviamente alla frequentazione dell'istituto da parte del sovrano. Nello stesso periodo, in tutti gli istituti di formazione militare di base, fu fatto obbligo per gli allievi proseguire la carriera nelle Accademie ripristinando nei fatti lo stato antecedente alla riforma del 1908. Il 25 aprile 1934 il principe di Piemonte Umberto di Savoia consegn\u00f2 alla Nunziatella il labaro, parificato alla bandiera di guerra; pochi mesi dopo, il 18 novembre, fu celebrato il 150\u00ba anniversario dalla fondazione durante una solenne cerimonia che vide la partecipazione del re e dell'erede al trono. Lo schieramento militare, oltre al battaglione allievi, era formato da numerosi ex-allievi (tra cui molti compagni di studi di Vittorio Emanuele III) al comando del generale di corpo d'armata Carlo Perris, il pi\u00f9 alto in grado tra i presenti.\nTra gli ex-allievi di rilievo di questo periodo va ricordato Federico Baistrocchi, che fu capo di stato maggiore del Regio Esercito dal 1\u00ba ottobre 1934 al 7 ottobre 1936 e senatore. Alberto De Marinis Stendardo di Ricigliano, generale di brigata e ministro del Regno d'Italia; i generali di corpo d'armata e senatori Carlo Perris, Guido Guidotti ed Armando Tallarigo; e il cavaliere Gerardo Conforti, pi\u00f9 volte vincitore a Piazza di Siena e rappresentante italiano alle Olimpiadi del 1936 e del 1948\nSeconda guerra mondiale.\nGli eventi della seconda guerra mondiale interessarono gradatamente anche la citt\u00e0 di Napoli, coinvolgendo quindi gli allievi della Nunziatella. Inizialmente di bassa intensit\u00e0, i bombardamenti aerei Alleati non ebbero al principio altra conseguenza sulla vita degli allievi che quella di costringerli a rifugiarsi in un ricovero sotterraneo nella sottostante via Chiatamone. Dopo il disastroso bombardamento del 4 dicembre 1942 che caus\u00f2 oltre 500 vittime in citt\u00e0 e i successivi del 15 dicembre 1942 e del 1\u00ba gennaio 1943, fu tuttavia deciso lo spostamento degli allievi. La Scuola fu trasferita dal marzo al 30 dicembre 1943 a Benevento, nell'edificio successivamente sede dell'azienda ospedaliera; tale spostamento fu di grande danno per la Nunziatella, dato che per i saccheggi effettuati dalle truppe tedesche a Benevento and\u00f2 perso quasi tutto il materiale l\u00ec trasportato, fatta eccezione per i beni del gabinetto di fisica e del magazzino, che erano restati a Napoli.\nSebbene la maggior parte del personale fosse andato a Benevento insieme agli allievi, a Napoli rimase un manipolo di ufficiali e professori guidati dal docente Francesco Caruso. Fu grazie a questi pochi effettivi che fu possibile mantenere una presenza all'interno dell'edificio, che avrebbe attraversato momenti difficili in seguito all'occupazione Alleata.\nDurante il conflitto e nelle fasi immediatamente successive, gli ex-allievi furono impegnati come sempre nei pi\u00f9 alti incarichi della gerarchia militare e politica. Vittorio Ambrosio, gi\u00e0 capo di stato maggiore dell'Esercito, fu capo di stato maggiore generale; Antonio Sorice, invece, ricopr\u00ec il ruolo di ministro della Guerra nel Governo Badoglio I, succeduto da Taddeo Orlando, poi Comandante generale dell'Arma dei carabinieri.\nUn gran numero di ex-allievi combatt\u00e9 su tutti i fronti del conflitto in corso e si contarono molte vittime. Ventitr\u00e9 di essi meritarono la medaglia d'oro al valor militare, cadendo da protagonisti sul campo e in momenti importanti della storia collettiva italiana. In particolare, Amedeo di Savoia-Aosta fu protagonista dell'accanita resistenza italiana durante la seconda battaglia dell'Amba Alagi; Antonio Cianciullo e Alfredo Sandulli Mercuro furono tra le vittime dell'eccidio di Cefalonia; Alberto Bechi Luserna fu protagonista della seconda battaglia di El Alamein; Roberto Lordi e Romeo Rodriguez Pereira furono tra i caduti delle Fosse Ardeatine; Luigi Tandura partecip\u00f2 alla Resistenza italiana quale partigiano delle Brigate Osoppo. Tra quanti sopravvissero al conflitto sono da ricordare Luigi Pecora, che partecip\u00f2 ai combattimenti delle Quattro giornate di Napoli e Giuseppe Izzo, protagonista della seconda battaglia di El Alamein e della Guerra di Liberazione.\nLa Repubblica Italiana (1946-oggi).\nLa Nunziatella era stata la scuola di formazione per Vittorio Emanuele III e Amedeo d'Aosta e dunque era vista come espressione del regime monarchico e fascista. L'opera di contatto con gli alti comandi Alleati, auspice l'ex-allievo Vittorio Ambrosio, sort\u00ec l'effetto di scongiurarne la chiusura, ma a pesanti condizioni: l'istituto fu declassato a liceo-convitto civile e gli allievi furono costretti a seguire le lezioni in spazi limitati, mentre la maggior parte dell'edificio veniva occupata da un comando britannico e da truppe palestinesi.\nDopo la conclusione della seconda guerra mondiale le condizioni della resa del Regno d'Italia ebbero un forte impatto sulle forze armate del paese: queste furono soggette infatti a una serie di pesanti ridimensionamenti e limitazioni, come ad esempio il divieto di costruire portaerei e la smobilitazione di numerosi reparti. Anche gli istituti di formazione del neonato Esercito italiano furono colpiti da tale politica, tanto che le scuole militari di Roma e Milano furono soppresse. Anche la Nunziatella rischi\u00f2 la chiusura ma professori, ufficiali ed ex allievi della Scuola fecero fronte comune, sollevando un forte movimento di protesta che coinvolse anche l'opinione pubblica napoletana: fu messo fortemente l'accento sulle antiche e gloriose radici dell'istituto dai Borbone in avanti e uno dei professori, Francesco Caruso, arriv\u00f2 ad apostrofare il sottosegretario alla difesa Mario Palermo, ex allievo del corso 1914-1917, con la frase: \u00abAvresti l'animo di firmare il decreto per la soppressione del Collegio Militare, che tante glorie assomma nel suo luminoso passato, dove tu stesso sei stato educato? Ebbene la Nunziatella non deve morire.\u00bb. Il comandante Oliviero Prunas chiese e ottenne di essere ricevuto da Umberto II, davanti al quale grid\u00f2 \u00abMaest\u00e0, la Nunziatella deve vivere\u00bb. Preso l'impegno di fare di tutto per mettere in condizione la scuola di operare, Prunas cominci\u00f2 a viaggiare per l'Italia con alcuni camion militari raccogliendo quanti materiali di casermaggio e vita quotidiana potessero essere utili alla vita dell'istituto.\nI corsi della Nunziatella ricominciarono a Napoli il 1\u00ba febbraio 1944, ma con numerose mutilazioni rispetto al passato. Durante l'anno 1944-1945 sia ufficiali che allievi vestirono l'abito borghese, per poi passare a una momentanea divisa nera durante il 1945-1946. Nel 1946 fu invece ripristinata la divisa kaki, la quale fu infine sostituita dalla tradizionale divisa storica nel 1954. Il 1\u00ba settembre 1949 la Nunziatella riacquist\u00f2 la denominazione di Collegio Militare di Napoli e il successivo 24 maggio 1950 vide la restituzione della bandiera d'istituto nel corso di una cerimonia alla rotonda Diaz, in via Francesco Caracciolo. Nel 1953 la denominazione cambi\u00f2 di nuovo nella definitiva Scuola militare \"Nunziatella\".\nL'esperienza del pericolo di soppressione aveva segnato profondamente gli ex allievi che nel marzo 1950 si costituirono in associazione, con presidente il generale Silvio Brancaccio e segretario l'avvocato Raffaele Girolamo Maffettone; lo scopo dell'associazione, secondo lo statuto, \u00e8 di \"tener vivo lo spirito e le tradizioni della Nunziatella seguendone le iniziative di qualsiasi genere\". La prima attivit\u00e0 dell'associazione fu organizzare un grande raduno di tutti gli ex allievi in occasione del giorno di fondazione della Scuola: tale raduno, avvenuto il tra il 17 e il 18 novembre 1955, vide la presenza di pi\u00f9 di mille partecipanti. Quello del 1955 fu il passo d'inizio di una consolidata tradizione di presenza degli ex allievi al giuramento dei cadetti, occasione che assunse particolare solennit\u00e0 il 18 novembre 1987 quando la Nunziatella comp\u00ec i 200 anni dalla fondazione.\nMessi alle spalle gli eventi bellici gli ex allievi della Nunziatella hanno continuato a ricoprire ruoli importanti nella vita militare e civile del paese. Tra il 1969 e il 2021 ben quindici dei vice comandanti generali dell'Arma dei carabinieri (Vittorio Fiore, Attilio Boldoni, Vito De Sanctis, Michele Vendola, Paolo Bruno Di Noia, Virgilio Chirieleison, Ermanno Vallino, Goffredo Mencagli, Giorgio Piccirillo, Michele Franz\u00e9, Carlo Gualdi, Antonio Ricciardi, Vincenzo Coppola, Enzo Bernardini) sono stati ex allievi della Nunziatella. Il 22 dicembre 2017, Giovanni Nistri \u00e8 stato nominato comandante generale dei Carabinieri, avendo Vincenzo Coppola come vicecomandante, in una storica accoppiata ai massimi vertici dell'Arma. In un'inedita continuit\u00e0 ed in seguito alla fine del servizio di Coppola, il 18 marzo 2018 Riccardo Amato \u00e8 stato nominato a sua volta Vicecomandante, mantenendo i massimi vertici dei Carabinieri come completamente coperti da ex-allievi; lo stesso Amato \u00e8 diventato membro del Consiglio di Stato nel 2020. Il 22 febbraio 2021 Pietro Serino \u00e8 stato nominato Capo di Stato Maggiore dell'Esercito.\nAltri ex-allievi hanno occupato i vertici dei servizi di sicurezza, nell'ambito dei quali Ettore Musco \u00e8 stato direttore del Servizio informazioni forze armate; Giuseppe Cucchi e Gennaro Vecchione sono stati direttore generale del Dipartimento delle informazioni per la sicurezza; Mario Parente il direttore generale dell'Agenzia informazioni e sicurezza interna (AISI) ; Angelo Agovino e Luigi Della Volpe vicedirettore generale dell\u2019Agenzia informazioni e sicurezza esterna e Carlo De Donno dell'AISI.\nNel 2001 quasi tutti i vertici delle Forze Armate sono stati occupati da ex allievi: Rolando Mosca Moschini, gi\u00e0 comandante generale della Guardia di Finanza, e futuro presidente del European Union Military Committee (EUMC), capo di stato maggiore della difesa; Sandro Ferracuti, capo di Stato maggiore dell'Aeronautica Militare; Umberto Guarnieri, capo di Stato maggiore della Marina Militare ed Alberto Zignani, comandante generale della Guardia di Finanza. Oltre ai gi\u00e0 citati Mosca Moschini e Zignani, Renato Lodi \u00e8 stato altres\u00ec comandante generale della Guardia di finanza; e Angelo Ferraro, Pietro Sgarlata, Vito Bardi e Filippo Ritondale ne sono stati Vicecomandanti.\nNella vita civile si sono affermati in particolare Ettore Pancini, fisico insigne, pi\u00f9 volte candidato al Premio Nobel per la scoperta del muone; Ettore Gallo, presidente della Corte costituzionale; Bruno Siclari, primo procuratore nazionale antimafia; Sergio Piazzi, segretario generale dell'Assemblea parlamentare del Mediterraneo; Claudio Azzolini, vice presidente dell'Assemblea parlamentare del Consiglio d'Europa; Arturo Parisi, discendente di Giuseppe Parisi e ministro della Difesa; Eugenio Barba, uno dei maggiori intellettuali europei e vincitore del premio Sonning; Stefano Dubay, vincitore del Premio Oscar al miglior film d'animazione 2014 come membro del team artistico di Frozen - Il regno di ghiaccio; nonch\u00e9 dell'edizione del 2015 per Big Hero 6, per la quale ha realizzato il protagonista Baymax; e il poeta Salvatore Angius, vincitore nel 2015 del Premio internazionale Sim\u00f3n Bol\u00edvar, attribuito dall'UNESCO.\nGli ex allievi della Nunziatella sono stati inoltre presenti da protagonisti, come nel passato, in importanti momenti della storia collettiva nazionale: Franco Angioni ha guidato la spedizione italiana in Libano, il primo impegno internazionale dell'Italia al di fuori dei propri confini dopo la seconda guerra mondiale; Francesco Gentile \u00e8 caduto nella lotta al terrorismo separatista altoatesino; Marco Mattiucci \u00e8 a sua volta caduto eroicamente a Sarno durante la disastrosa frana del 1998; Sergio De Caprio, pi\u00f9 noto come \"capitano Ultimo\", \u00e8 l'ufficiale dei carabinieri che ha materialmente catturato Salvatore Riina, il \"capo dei capi\" di Cosa nostra; Ottavio Oro \u00e8 stato a capo delle indagini per la cattura del camorrista del clan dei casalesi Giuseppe Setola.\nL'anno 2009-10 registra un cambiamento epocale: per la prima volta nella storia le donne sono ammesse alla Nunziatella. Il 21 novembre 2009 le prime 7 allieve della Scuola Militare hanno preso parte alla cerimonia del giuramento, mentre era comandante il col. Filippo Troise (corso 1980-83). Negli anni seguenti il numero delle allieve \u00e8 andato via via aumentando, all\u2019inizio con 15 posti riservati su 80, e successivamente senza alcun limite.\nIl 5 agosto 2014 gli ex-allievi Riccardo Innocenti (corso 1984-87) e Giuseppe Battaglia (corso 1985-88) hanno asceso per la prima volta in assoluto una vetta di 5.376 m. del massiccio del Karakorum in Pakistan, battezzandola \"Nunziatella Peak\".\nNella storica giornata del 15 novembre 2014, alla presenza del ministro dell'Interno Angelino Alfano, del ministro della difesa Roberta Pinotti, del sindaco di Napoli Luigi De Magistris e del presidente dell'Associazione Nazionale ex Allievi Alessandro Ortis, \u00e8 stato firmato un accordo che ha sancito il passaggio alla Nunziatella del complesso del Gran Quartiere di Pizzofalcone, nato come caserma dei granatieri della Guardia Regia nel XIX secolo, e successivamente assegnato alla Polizia di Stato. Tale accordo \u00e8 di particolare importanza per la Nunziatella, in quanto consente di ampliarne e qualificarne gli spazi, e di aprire la strada al progetto di sua costituzione in Scuola militare Europea.\nLa Nunziatella oggi.\nLa Scuola militare \"Nunziatella\" pu\u00f2 essere frequentata esclusivamente da studenti che abbiano completato il biennio del liceo classico e scientifico. L'ammissione avviene per concorso, che consta di prove mediche, psicoattitudinali, atletiche e di un esame culturale sulle materie oggetto di studio nei primi due anni di scuola superiore. Il ciclo di studi si completa con il conseguimento del relativo diploma di maturit\u00e0 e include, oltre alle materie scolastiche comuni a questi licei, anche dei corsi di formazione finalizzati alla carriera militare.\nLe attivit\u00e0 militari della scuola vengono svolte nel corso dell'anno attraverso una formazione specifica in \"teoria e pratica d'armi\", \"regolamenti militari\" e altre discipline del medesimo ambito. Al termine di ogni anno di corso gli allievi frequentano anche un campo d'arma presso un reparto delle forze armate (ad esempio presso il Centro addestramento alpino di Aosta o il 186\u00ba Reggimento paracadutisti \"Folgore\" di Siena) per acquisire elementi pratici di preparazione al combattimento, che includono la frequenza di sessioni al poligono di tiro con l'arma individuale (fucile Beretta AR 70/90 in dotazione alle forze armate italiane; per le attivit\u00e0 di parata viene tuttora utilizzato il fucile M1 Carbine).\nParticolarmente ricca \u00e8 la formazione sportiva che consente di praticare equitazione, scherma, nuoto, atletica leggera, pugilato, pallacanestro, pallavolo e altri sport. Al 2021, la Nunziatella ha vinto due edizioni dei Giochi Sportivi Interscuole Militari, manifestazione in cui gli allievi delle quattro Scuole militari italiane si misurano su tutti gli sport. Prima del 1996, data di inizio dei Giochi Interscuole, alla Nunziatella si svolgevano i Giochi di Battaglione, che mettevano a confronto gli allievi dei tre anni. In questo ambito, gli allievi Emanuele Davite (corso 1973-77) e Ferdinando Scala (corso 1984-87) sono stati gli unici a vincere la medaglia d'oro nella propria disciplina (judo) durante tutti gli anni di corso. Il corso 1972-75/76 \u00e8 stato l'unico a vincere i Giochi durante l'intero periodo di frequenza alla Scuola. La Nunziatella ha inoltre vinto nel 1961 i Campionati Militari Italiani di scherma, portando in finale gli allievi Ribetti per la spada; Vischi e Saraceno per il fioretto e il comandante della Scuola Franco Magnani, che fu finalista nella sciabola.\nIl comandante della scuola (un colonnello dell'Esercito Italiano solitamente con incarichi speciali) \u00e8 anche il preside e capo dell'istituto. L'assunzione dei docenti avviene per concorso, il cui requisito di base \u00e8 quello di essere un docente ordinario presso un istituto di scuola superiore.\nConseguito il diploma, gli ex allievi possono proseguire la formazione militare facendo domanda di ammissione presso tutte le accademie delle forze armate dove viene riservata loro una quota dei posti a concorso. In alternativa, coloro che non vogliono proseguire la carriera militare possono continuare il proprio iter formativo presso le universit\u00e0. Gli ex allievi si radunano in occasione del giuramento del primo anno di corso della scuola, che avviene solitamente il 18 novembre di ogni anno (anniversario della fondazione), a piazza del Plebiscito a Napoli.\nUn evento annuale di grande rilievo \u00e8 il Ballo di fine corso, negli ultimi anni abbinato al ballo delle debuttanti: si tratta di un evento di forte rilevanza nella vita degli allievi, dato che conclude il ciclo di studi alla Scuola, ed \u00e8 andato sempre di pi\u00f9 assumendo il ruolo di evento mondano per la citt\u00e0 di Napoli, tanto da essere regolarmente seguito dai media. Normalmente, per l'evento viene selezionata una sede prestigiosa, quale il palazzo reale di Napoli, la reggia di Caserta, villa Campolieto a Ercolano, il palazzo del Belvedere di San Leucio, il Museo nazionale ferroviario di Pietrarsa o Castel Sant'Elmo.\nNel 2004 si \u00e8 tenuto al palazzo reale di Napoli un evento speciale denominato \"GalaXia I\", cio\u00e8 il raduno di tutti i corsi che quell'anno festeggiavano i dieci anni, o multipli di dieci, dall'entrata alla Scuola; ospite speciale della serata \u00e8 stato il popolare attore Bud Spencer, i cui padre, zio, nonno e bisnonno erano ex allievi.\nLa Nunziatella ospita frequentemente personaggi di rilievo, i quali spesso sono invitati a tenere una \"lectio magistralis\" in occasione dell'apertura dell'anno accademico. Tra le mura della Scuola sono transitati presidenti della Repubblica italiana come Francesco Cossiga, Sergio Mattarella, Carlo Azeglio Ciampi, Giorgio Napolitano, Premi Nobel come Rita Levi-Montalcini, capitani d'industria come Cesare Romiti, scrittori di successo come Pino Aprile, o sportivi come Pietro Mennea e Perry McCarthy.\nPresso la scuola ha sede l'Associazione nazionale ex allievi Nunziatella, fondata nel 1950 ad opera dell'avvocato Raffaele Girolamo Maffettone e fino al 2012 sede della redazione napoletana della risorta rivista letteraria \"Sud\", nata per iniziativa dell'ex allievo e scrittore Francesco Forlani, a cui hanno collaborato Roberto Saviano, Antonio Ghirelli, Tiziano Scarpa ed Erri De Luca.\nRiconoscimenti.\nMilitari.\nIl 29 novembre 2007 alla Bandiera d'Istituto \u00e8 stata conferita la Medaglia di Bronzo al Valore dell'Esercito con la seguente motivazione:\nIl 17 novembre 2012 alla Bandiera d'Istituto \u00e8 stata conferita la Croce d'oro al merito dell'Arma dei Carabinieri con la seguente motivazione:\nGli ex-allievi della Nunziatella hanno meritato 38 medaglie d'oro al valor militare, ottenute tra il 1849 e il 2010; 490 medaglie d'argento al valor militare; 414 medaglie di bronzo al valor militare; una medaglia d'oro al valore dell'esercito (2001); due medaglie d\u2019oro al Valor civile (1998, 2019) e una al merito civile (1945).\nIl Presidente della Repubblica Italiana Francesco Cossiga ha inoltre concesso nel 1992 agli allievi della Nunziatella l'onore di fregiare i bottoni dell'uniforme storica con il monogramma R.I. (Repubblica Italiana), identico a quello riportato sulle uniformi dei carabinieri che compongono la guardia d'onore del presidente. La motivazione dell'onore concesso \u00e8 contenuta nelle parole dello stesso Cossiga:\nGli allievi della Nunziatella portano sul chep\u00ec della propria divisa storica da libera uscita il numero \"1\", a indicare l'appartenenza al primo battaglione d'Italia. In coerenza con tale status, tradizionalmente essi aprono l'annuale sfilata delle forze armate del 2 giugno a Roma in occasione della Festa della Repubblica Italiana.\nGli allievi delle accademie militari, e gli ufficiali delle forze armate che abbiano frequentato la Nunziatella hanno infine facolt\u00e0 di portare sulla propria divisa uno speciale distintivo triangolare azzurro, bordato di rosso e recante la scritta \"Scuola militare Nunziatella\", al centro del quale \u00e8 riportato il chep\u00ec dell'uniforme storica indossata dagli allievi per le attivit\u00e0 di libera uscita e di parata.\nCivili.\nLa Nunziatella \u00e8 stata insignita dei seguenti riconoscimenti internazionali come istituto:\nAlla Nunziatella \u00e8 stata donata il 13 dicembre 2012 la campana del Dovere su iniziativa della Provincia di Latina: la campana \u00e8 stata realizzata dalla Pontificia fonderia di campane Marinelli in ricordo e riconoscimento di Enrico Cosenz, ex allievo e primo capo di Stato maggiore del Regio Esercito, nato a Gaeta. Il manufatto \u00e8 istoriato con scene della difesa di Venezia, cui Cosenz partecip\u00f2 con l'altro ex allievo Guglielmo Pepe e con Daniele Manin; essa reca inoltre lo stemma e il motto della scuola e quello della Provincia di Latina.\nStemma.\nLa blasonatura ufficiale dello stemma \u00e8 la seguente:\nIl nastro d'oro, sotto lo scudo su lista bifida, reca il motto .\nSimbologia.\nOro e rosso sono i colori della citt\u00e0 di Napoli e il cavallo inalberato nero si riferisce del pari ad essa. La banda azzurra con i tre gigli d'oro si riferisce ai Borbone di Napoli, fondatori della Scuola. Il braccio armato di daga sul libro aperto si riferisce al motto della Scuola.\nI motti della Nunziatella.\nIl motto araldico \u00e8 per qualunque istituto o unit\u00e0 militare il segno e la cifra della propria identit\u00e0, insieme con lo stemma; il variare dei motti della Nunziatella consente inoltre di rilevare le variazioni storiche e culturali che la societ\u00e0 subiva nei singoli periodi:\nAccanto a quello ufficiale, esistono anche altri due motti informali, legati a due luoghi della Scuola: nella parete di fondo dell'Aula Magna \u00e8 riportato il motto \"Essere pi\u00f9 che sembrare\", traduzione della frase \"Esse quam videri\" proveniente dal capitolo 98 del De amicitia di Marco Tullio Cicerone; sotto il grande orologio della Scuola, posto sul pianerottolo del primo piano, \u00e8 invece riportato il motto \"Il perder tempo a chi pi\u00f9 sa pi\u00f9 spiace\", proveniente dal III Canto del \"Purgatorio\" della \"Divina Commedia\" di Dante Alighieri.\nAnche le cinque sezioni (due di liceo classico e tre di liceo scientifico) in cui \u00e8 suddiviso l'ordinamento degli studi alla Nunziatella hanno un proprio motto ufficiale:\nIl santo protettore.\nIl patrono ufficiale della Scuola militare Nunziatella \u00e8 la Madonna dell'Annunziata cui \u00e8 dedicata la chiesa da cui l'istituto ha preso il nome; tuttavia, negli anni 1960 le si \u00e8 aggiunto san Crispino, omonimo del frate gesuita il cui fantasma, secondo la leggenda, si aggirerebbe nei sotterranei della scuola. I riti interni connessi a tale mito sono fatti risalire a un evento luttuoso il cui ricordo viene ancora oggi celebrato come parte del retaggio dell'istituto: secondo quanto viene tramandato, la notte di san Crispino un allievo mor\u00ec alla Nunziatella e in sua memoria il santo patrono di quel giorno \u00e8 stato adottato come protettore degli allievi; le fonti storiche individuano nel figlio del generale Giosu\u00e8 Ritucci, entrato alla Nunziatella da un solo anno, lo sfortunato protagonista di questo episodio. Gli allievi ancora oggi ricordano l'avvenimento con un segno di rispetto formale (il primo letto dell'infermeria non viene mai occupato) e con la celebrazione di un rito di ricordo il 25 ottobre.\nSecondo un'altra interpretazione, la scelta di san Crispino ha origini letterarie e farebbe riferimento al sentimento di particolare fratellanza e uguaglianza, a prescindere dalla provenienza sociale, che si sviluppa tra gli allievi: si alluderebbe infatti alle parole che William Shakespeare fa pronunciare nel suo dramma storico ad Enrico V d'Inghilterra subito prima della battaglia di Azincourt.\nIl polo museale.\nL'edificio della Nunziatella racchiude in s\u00e9 anche tre importanti musei, a testimonianza della profonda tradizione storica e culturale dell'istituzione. Nel Museo Duca d'Aosta sono raccolti decorazioni, armi, bandiere, cimeli storici e oggetti personali appartenuti a Emanuele Filiberto di Savoia-Aosta, detto il \"Duca Invitto\", padre dell'ex allievo Amedeo di Savoia-Aosta e figura di spicco della prima guerra mondiale. La realizzazione del primo nucleo del Museo \u00e8 stata possibile grazie all'opera dell'ex allievo (poi ufficiale alla Scuola) Francesco Sciascia (corso 1954-59). Nel Museo di scienze \u00e8 invece conservata una vasta collezione di minerali e campioni animali e vegetali, nonch\u00e9 una notevole quantit\u00e0 di strumenti antichi, originariamente acquistati per il laboratorio di fisica dal benemerito insegnante e comandante della Scuola Giuseppe Saverio Poli.\nIl 16 giugno 2012 \u00e8 stato infine inaugurato il museo della Fondazione Nunziatella Onlus che raccoglie e ordina in un percorso storico dalle origini dell'istituzione a oggi numerosi oggetti donati da ex allievi. Il museo \u00e8 curato da Giuseppe Catenacci, storico e Presidente Onorario dell'Associazione Nazionale ex allievi Nunziatella.\nComandanti e personalit\u00e0 di rilievo.\nNei suoi oltre due secoli di storia la Nunziatella ha avuto tra i propri allievi numerose personalit\u00e0 del mondo politico, militare, culturale e professionale italiano e internazionale. Oltre a quanti gi\u00e0 ricordati, notevoli sono l'inventore Francesco Sponzilli, uno dei precursori della radio; l'economista Enrico Barone, padre della teoria della produttivit\u00e0 marginale; il progettista Mario Revelli di Beaumont; lo storico Angelo Gatti e l'ingegnere Gennaro De Matteis, costruttore del Palazzo dei Marescialli.\nNumerose personalit\u00e0 del mondo culturale hanno insegnato alla Nunziatella, contribuendo in maniera decisiva allo sviluppo degli allievi. Fra tutti sono di spessore Federico Zuccari, fondatore dell'Osservatorio astronomico di Capodimonte; E. A. Mario, autore de \"La canzone del Piave\"; Luigi Russo, direttore della Scuola Normale Superiore di Pisa. La Nunziatella ha avuto, al 2021, 81 comandanti, tra cui numerosi ex allievi e personalit\u00e0 della vita civile italiana, tra cui Luigi Chatrian, membro dell'Assemblea Costituente."}
{"id": "121345", "revid": "106456", "url": "https://it.wikipedia.org/wiki?curid=121345", "title": "Aran", "text": ""}
{"id": "121347", "revid": "767487", "url": "https://it.wikipedia.org/wiki?curid=121347", "title": "Massimo Castellina", "text": "Biografia.\nInizia la sua formazione musicale nel 1984 sotto la guida del contrabbassista Marco Gallesi. Giovanissimo partecipa e vince il Trofeo Mondiale Fisarmonicisti \"Riviera del Conero\" nel 1994 e l'attestato al merito al Concorso internazionale fisarmonica \"Citt\u00e0 di Castelfidardo\", si classifica primo a Parigi al Concorso \"Radio France\" per fisarmonicisti e vince il Premio Castellina a Faenza.\nMassimo Castellina inizia a 19 anni ad incidere i suoi album con la casa discografica Italian Style ed \u00e8 stato uno dei pochi allievi del maestro Roberto Giraldi (soprannominato Castellina), proprio da lui impara lo stile musicale attualmente denominato \"con il cuore\". Nel 1995 fonda le Edizioni Musicali Discocapital tuttora attive. Alla morte di Roberto Giraldi, nel marzo 2000, il maestro lascia a Massimo la sua fisarmonica prediletta, uno stupendo strumento bianco dai bottoni neri. Ha fatto parte del team di artisti della ditta di fisarmoniche \"Mengascini\" di Castelfidardo.\nDopo un ulteriore periodo di perfezionamento e di studi, il giovane diviene prima fisarmonica nell'orchestra.\nLo studio del bandone\u00f3n cromatico prosegue e dedica alcuni spettacoli teatrali ad Astor Piazzolla, composti da monologhi ed atmosfere cupe con la colonna sonora eseguita con il suono del bandone\u00f3n nel tema principale creando un effetto sonoro surreale ed utilizzando i principi della dodecafonia di Arnold Sch\u00f6nberg. Un utilizzo pi\u00f9 commerciale del bandone\u00f3n si ha nella compilation di Massimo dedicata a questo strumento dove con arrangiamenti jazz, blues, world music propone melodie del passato (da C'era una volta il west di Ennio Morricone a \"Summertime\" di George Gershwin).\nNel 2008 debutta come cantante con il singolo \"Cerca nei miei occhi\" e con molte cover di Gianni Morandi.\nNel 2009 prosegue l'attivit\u00e0 orchestrale aggiungendo nell'organico Angelo Agr\u00f2, colui che nel 1982 sostitu\u00ec Giovanni Pasi dopo la morte, crea una trasmissione televisiva dal nome \"Castellinamania\" e lancia la fisarmonica nel folklore mondiale degli stores digitali.\nMuore il 18 maggio 2014 all'et\u00e0 di 43 anni. \u00c8 deceduto in seguito ad una grave forma di pancreatite acuta, in 40 giorni, nonostante le tempestive cure mediche prima all'ospedale di Asti e poi alle Molinette di Torino, e ci ha privati di un grande musicista con una sensibilit\u00e0 che, come tanti hanno testimoniato, arrivava a toccare i cuori di moltissime persone."}
{"id": "121348", "revid": "729019", "url": "https://it.wikipedia.org/wiki?curid=121348", "title": "\u00c1rainn Mh\u00f3r", "text": "\u00c1rainn Mh\u00f3r (pi\u00f9 conosciuta in inglese come Arranmore o, talvolta, semplicemente \"Aran Island\", da non confondere con le tre isole Aran al largo della Galway Bay), \u00e8 un' situata nella zona occidentale del Donegal, nella Repubblica d'Irlanda. \u00c8 la pi\u00f9 vasta di tutte quelle comprese nella propria contea e la seconda in tutta la nazione, la superficie \u00e8 di 18\u00a0km\u00b2.\nLa popolazione \u00e8 di circa 500 abitanti e parla ancora abbastanza (anche se l'inglese prevale) la lingua gaelica, permettendo all'isola l'inserimento nelle aree \"gaeltacht\" del Donegal.\nDista da Burtonport e, quindi, dalla costa irlandese, poco meno di 6\u00a0km.\nAbitata sicuramente gi\u00e0 da popolazioni pre-celtiche, come dimostrano fortificazioni rudimentali sui promontori e altri resti primitivi, la sua posizione in pieno oceano Atlantico la rese punto strategico in tempi pi\u00f9 recenti, come dimostrano la presenza di un faro posizionato nella parte pi\u00f9 nord-occidentale e di una stazione marittima, oltre che di una postazione per visionare \"U-boats\" della Seconda guerra mondiale.\nArranmore fu la prima isola irlandese ad avere la corrente elettrica (1957), ma paradossalmente l'ultimo territorio della nazione per l'acqua potabile corrente (disponibile soltanto dagli anni ottanta). La telefonia automatica arriv\u00f2 soltanto negli anni novanta.\n\u00c8 l'unica isola irlandese ad avere una propria squadra di calcio e una servizio di guardia costiera.\nL'economia si basa quasi esclusivamente sul turismo, sulla pesca e sulle scuole estive di lingua gaelica, gettonatissime in Irlanda negli ultimi decenni. \u00c8 stato recentemente avviato qualche tentativo di insediare qualche industria."}
{"id": "121353", "revid": "2177937", "url": "https://it.wikipedia.org/wiki?curid=121353", "title": "Edward Hopper", "text": "Biografia.\nEdward Hopper nacque a Nyack, cittadina sul fiume Hudson nello stato di New York. I suoi genitori, Garret Henry ed Elizabeth Griffiths Smith, erano titolari di un negozio di tessuti e provenivano dalla media borghesia angloamericana. Gi\u00e0 dall'et\u00e0 di cinque anni Edward Hopper dimostrava una spiccata abilit\u00e0 nel disegno. I suoi genitori, scoperta questa dote, lo incoraggiarono facendogli leggere riviste e libri sull'arte. Nel 1895 dipinse il suo primo quadro dove mostrava particolare interesse verso le navi e tutto ci\u00f2 che \u00e8 legato ad esse. Nel 1899 si iscrisse a un corso per corrispondenza presso la \"New York School of Illustrating\".\nGli inizi.\nNel 1900 cominci\u00f2 a frequentare la \"New York School of Art\", diretta da William Merritt Chase, seguace dell'impressionismo europeo. Nell'istituto si trov\u00f2 a fianco di altri futuri protagonisti della scena artistica americana dei primi anni cinquanta: Guy P\u00e8ne dei Bois, Rockwell Kent, Eugene Speicher e George Bellows. Importante per la sua formazione e crescita fu il contatto con lo stesso William Merrit Chase, che lo avrebbe incitato a studiare, e con Robert Henri, titolare del suo corso di pittura, fautore del realismo e figura guida della \"Ashcan School\", un gruppo di pittori che contestava il manierismo imperante all'inizio del secolo e sosteneva invece la trasposizione diretta della vita nelle strade sulla tela.\nDi questi primi anni \u00e8 un gruppo di autoritratti e ritratti, fra i quali quello dell'unica sorella Marion, dipinti a grosse pennellate su fondo scuro, in cui si avverte gi\u00e0 il tentativo di esprimersi attraverso la luce.\nTerminato il corso di studi, nel 1906 comp\u00ec il suo primo viaggio a Parigi, prendendo alloggio alla Missione Battista in Rue de Lille, non lontano dal Louvre. Fu affascinato dalla pittura impressionista e dai poeti simbolisti. Tornato in patria, nel 1908 partecip\u00f2 con un suo dipinto a una mostra collettiva organizzata nell'Upper East Side di Manhattan da Robert Henri per presentare le opere dei suoi allievi, ma i critici ignorarono il suo lavoro. Per mantenersi durante quel periodo, trov\u00f2 lavoro come illustratore pubblicitario per la \"C. C. Phillips &amp; Company\". Questa occupazione costitu\u00ec per lui fino al 1925 l'unica fonte di reddito.\nA differenza di molti altri artisti americani, che come lui avevano esordito come illustratori, Hopper non gradiva quel tipo di lavoro. In un'intervista rilasciata nel 1935 al \"New York Post\" dichiar\u00f2: \u00abSono stato sempre molto attratto dall'architettura, ma i direttori dei giornali vogliono gente che muove le braccia\u00bb. Se \u00e8 vero che nelle sue opere mature il movimento o le interazioni tra i personaggi sono ridotte al minimo, \u00e8 pur vero che l'esperienza acquisita come illustratore gli serv\u00ec da stimolo a ricercare l'essenziale in pochi dettagli rivelatori.\nI viaggi all'estero.\nDopo Parigi, nel 1907 si rec\u00f2 in viaggio a Londra, Berlino e Bruxelles. Nel 1909 torn\u00f2 a Parigi e vi rimase da marzo ad agosto, risiedendo nel Quartiere latino. La Senna che scorreva poco lontano e le numerose imbarcazioni che la solcavano gli diedero ispirazione per i quadri di ambiente parigino. Dipinse a Saint-Germain-des-Pr\u00e9s e a Fontainebleau facendo emergere dalla lezione impressionista uno stile personale ed inconfondibile, formato da precise scelte espressive. Tornando in patria, port\u00f2 con s\u00e9 una collezione di disegni umoristici di Albert Guillaume e Jean-Louis Forain. Al contrario della maggior parte degli studenti d'arte americani, a Parigi non volle iscriversi all'\u00c9cole des Beaux Arts o frequentare l'atelier di un artista francese, ma prefer\u00ec vagabondare per la citt\u00e0 osservando, disegnando e poi dipingendo quello che vedeva, istituendo una consuetudine da cui non si sarebbe pi\u00f9 staccato.\nDurante il suo terzo e ultimo viaggio all'estero, a Parigi e in Spagna nel 1910, Hopper perfezion\u00f2 il suo particolare e ricercato gioco di luci e ombre, la descrizione di interni, imparata da Degas, e il tema centrale della solitudine e dell'attesa. Mentre proprio in quegli anni in Europa prendevano piede il fauvismo, il cubismo e l'astrattismo (il suo soggiorno a Parigi del 1910 coincide con una delle prime mostre del periodo cubista di Pablo Picasso), Hopper veniva attratto per lo pi\u00f9 dai lavori degli artisti della generazione precedente quali Manet, Pissarro, Monet, Sisley, Courbet, Daumier, Toulouse-Lautrec e dal pi\u00f9 antico Goya.\nI primi quadri del periodo parigino erano di piccole dimensioni, avevano colori cupi e prediligevano spazi angusti: cortili, sottoponti, trombe di scale, stradine. Successivamente la tavolozza divenne pi\u00f9 lieve, le composizioni rappresentavano in spazi pi\u00f9 aperti soggetti come le chiuse dei canali, i rimorchiatori sulla Senna, il sole che si riflette sugli edifici.\nIl ritorno in patria.\nTornato stabilmente negli Stati Uniti, Hopper ebbe modo di esporre i lavori parigini in alcune mostre promosse dall'amico Guy P\u00e8ne du Bois ma senza successo. Pur rimanendo francofilo per tutto il resto della vita (oltre ad avere un'assoluta padronanza della lingua, Hopper amava leggere i classici della letteratura francese in versione originale), alla ricerca di uno stile autenticamente americano, abbandon\u00f2 le nostalgie europee che lo avevano influenzato sino a quel momento ed inizi\u00f2 ad elaborare soggetti legati alla vita di tutti i giorni. Tra i soggetti che prediligeva vi erano soprattutto immagini urbane di New York, le scogliere e spiagge del vicino New England e dell'isola di Monhegan e i paesaggi di Gloucester (Massachusetts).\nRealizz\u00f2 anche alcuni dipinti durante un soggiorno in Messico.\nNel 1913 si tenne a New York l\"'Armory Show\", la prima mostra che introduceva al pubblico degli Stati Uniti la pittura delle avanguardie europee. Hopper partecip\u00f2 a questa mostra con il suo dipinto \"Sailing\" che fu venduto per 250 dollari. Qualche mese dopo la morte di suo padre, avvenuta in settembre dello stesso anno a Nyack, Edward Hopper si trasfer\u00ec all'ultimo piano del numero 3 di Washington Square, dove avrebbe lavorato e vissuto per tutto il resto della sua vita.\nDal 1915 abbandon\u00f2 temporaneamente la pittura per perfezionarsi nella tecnica dell'incisione (di cui poi dir\u00e0 che gli era stata utile per \"cristallizzare\" il suo stile pittorico), eseguendo puntesecche e acqueforti, grazie alle quali ottenne numerosi premi e riconoscimenti, anche dalla prestigiosa National Academy of Design.\nNel 1918 fu uno dei primi membri del \"Whitney Studio Club\", il pi\u00f9 vitale centro per gli artisti indipendenti americani dell'epoca. Proprio al Whitney Studio nel 1920 tenne la sua prima mostra personale, dove fra gli altri lavori venne esposto \"Soir bleu\". Il titolo del dipinto si ispira al primo verso di \"Sensation\", poesia di Arthur Rimbaud che parla dei piaceri del vagabondaggio. Hopper mette in scena sulla terrazza di un \"caf\u00e9\" parigino un insieme di personaggi eterogenei: a destra una coppia di borghesi, a sinistra un protettore. Al centro, di spalle un ufficiale, di profilo un personaggio barbuto, probabilmente un artista, di fronte un pierrot e sullo sfondo una prostituta. Questo lavoro segna in qualche modo l'addio all'atmosfera felice che aveva segnato i suoi soggiorni francesi e all'Europa che lo aveva fino ad allora ispirato. Fortemente criticata e perci\u00f2 disconosciuta dall'autore, la tela, arrotolata e dimenticata, fu ritrovata nel suo studio solo dopo la sua morte ed \u00e8 stata oggetto di un'attenta rivalutazione alla luce delle successive esperienze dell'artista e delle sue influenze europee.\nLa fama.\nNel 1924 alcuni suoi acquerelli furono esposti a Gloucester nella galleria di Frank Rehn. La fortuna critica e il successo di pubblico diedero una significativa svolta alla carriera di Hopper, che finora si era guadagnato da vivere come illustratore di riviste. In quello stesso anno Hopper spos\u00f2 Josephine Verstille Nivison, anch'ella ex-studentessa di Robert Henri alla \"New York School of Art\". Josephine fu l'unica modella per tutti i personaggi femminili che avrebbe dipinto da allora in poi. Il successo ottenuto con la mostra alla Rehn Gallery contribu\u00ec a fare di Hopper il caposcuola dei realisti che dipingevano la \"scena americana\". Nel 1925 la sua tela intitolata \"Apartment Houses\" venne acquistata dalla Pennsylvania Academy. Questo fu il suo primo lavoro a olio a entrare in una collezione pubblica e il primo quadro venduto dal 1913 in poi.\nNel 1930 la famosa \"Casa lungo la ferrovia\" (\"House by the railroad\") che sarebbe servita ad Alfred Hitchcock come modello per la casa in stile \"secondo impero americano\" di \"Psyco\", venne donata dal collezionista Stephen Carlton Clark al MoMA di New York, entrando a far parte della collezione permanente del museo. Dopo tre anni, lo stesso MoMA gli dedic\u00f2 la prima retrospettiva. Nel 1934 Hopper acquist\u00f2 una casa nei pressi di Truro, nella penisola di Cape Cod, dove da allora inizi\u00f2 a passare regolarmente i mesi estivi. Il paesaggio di Cape Cod, con le sue dune, case e fari, si ritrova in molti suoi dipinti. Il Whitney Museum of American Art gli dedic\u00f2 la seconda retrospettiva nel 1950 e nel 1956 la rivista TIME gli rese omaggio con una copertina.\nHopper mor\u00ec all'et\u00e0 di 84 anni nel suo studio nel centro di New York. Oggi \u00e8 considerato uno dei grandi maestri americani, citato in qualche caso come precursore della \"Pop art\".\nLa pittura.\nHopper utilizz\u00f2 composizioni e tagli fotografici simili a quelli degli impressionisti che aveva visto dal vero a Parigi, ma di fatto il suo stile fu personalissimo e imitato a sua volta da cineasti e fotografi, quest'ultimi specialmente abituati allora alle lunghe esposizioni e confortati dalla resa delle lastre Autochrome, i cui bianchi pastello hanno corrispondenze con quelli dei quadri di Hopper. La sua evocativa vocazione artistica si rivolgeva sempre pi\u00f9 verso un forte realismo, che risulta la sintesi della visione figurativa combinata con il sentimento struggente e poetico che Hopper percepiva nei suoi soggetti. Diceva: \"non dipingo quello che vedo, ma quello che provo\".\nLa pittura di Hopper predilige architetture nel paesaggio, strade di citt\u00e0, interni di case, di uffici, di teatri e di locali. Le immagini hanno colori brillanti ma non trasmettono vivacit\u00e0, gli spazi sono reali ma in essi c'\u00e8 qualcosa di metafisico - altro elemento di corrispondenza con le lunghe esposizioni fotografiche coeve - che comunica allo spettatore un forte senso di inquietudine. Non a caso Andr\u00e9 Breton, nel suo esilio a New York, lo accostava a Giorgio de Chirico in un'intervista pubblicata su \"View\" nel 1941. La composizione dei quadri \u00e8 talora geometrizzante, sofisticato il gioco delle luci fredde, taglienti e volutamente \"artificiali\", sintetici i dettagli. La scena \u00e8 spesso deserta, immersa nel silenzio; raramente vi \u00e8 pi\u00f9 di una figura umana, e quando ve ne \u00e8 pi\u00f9 di una, sembra emergere una drammatica estraneit\u00e0 e incomunicabilit\u00e0 tra i soggetti. La direzione dei loro sguardi o i loro atteggiamenti spesso \"escono dal confine del quadro\", nel senso che si rivolgono a qualcosa che lo spettatore non vede. Di lui \u00e8 stato detto che sapeva \"dipingere il silenzio\". \nTra le sue opere pi\u00f9 note vi \u00e8 \"I nottambuli\", che racconta la solitudine di una notte a New York. Tre persone si raccolgono attorno al bancone di un bar, ognuna chiusa nella propria interiorit\u00e0.\nParticolare spazio nelle sue opere trovano le figure femminili. Cariche di significato simbolico, assorte nei loro pensieri, con lo sguardo perduto nel vuoto o nella lettura, si offrono spesso seminude ai raggi del sole trasmettendo solitudine, attesa, inaccessibilit\u00e0. Una dimensione psicoanalitica che ha permesso di interpretare meglio le emozioni dell'artista."}
{"id": "121354", "revid": "93436", "url": "https://it.wikipedia.org/wiki?curid=121354", "title": "Maria Fiore", "text": "Biografia.\nGiovanissima, divenne famosa interpretando la parte di Carmela nel film \"Due soldi di speranza\" di Renato Castellani (Palma d'oro al festival di Cannes del 1952, \"ex aequo\" con \"Otello\" di Orson Welles).\nNegli anni seguenti, interpret\u00f2 molti film popolari (i pi\u00f9 significativi: \"La domenica della buona gente\" di Anton Giulio Majano del 1953, \"Tempi nostri\" di Alessandro Blasetti e \"Carosello napoletano\" di Ettore Giannini, entrambi del 1954). La sua carriera cinematografica \u00e8 proseguita intensamente per tutti gli anni cinquanta diradandosi all'inizio degli anni sessanta.\nMor\u00ec di cancro ai polmoni nel 2004.\nCarriera.\nLa televisione.\nDall'inizio degli anni sessanta, le sue partecipazioni a commedie e originali televisivi, tra cui \"Guappo di cartone\" regia Vittorio Viviani (1960), \"Un albergo tra i monti\" di Silverio Blasi (1965) e \"Dedicato a un medico\" di Gianni Serra (1973).\nA partire dai primi anni settanta/ottanta compare anche in varie serie televisive.\nNel 1984, dopo parecchi anni d'assenza dagli schermi, viene chiamata dalla tv come protagonista, con Ferruccio Amendola, delle serie tv \"Quei 36 gradini\" cui seguono poi \"Little Roma\" (1988) e due stagioni di \"Pronto Soccorso\" (1990 e 1992).\nIl doppiaggio.\nL'impegno maggiore l'ha profuso nell'attivit\u00e0 di doppiatrice. Negli anni settanta fonda a Roma la Cast Doppiaggio, una delle pi\u00f9 importanti imprese della capitale, che si occupa soprattutto delle edizioni di film hollywoodiani. Per una contraddizione tipica del cinema italiano, per\u00f2, anche la doppiatrice Maria Fiore \u00e8 stata doppiata, ad esempio nei seguenti film:\nCome doppiatrice, Maria Fiore pu\u00f2 essere ascoltata nella nuova versione italiana datata 1985 de \"I cacciatori dell'oro\" come voce di Marlene Dietrich al posto di Tina Lattanzi, che aveva doppiato la Dietrich nella versione originale del 1949 dello stesso film."}
{"id": "121355", "revid": "777251", "url": "https://it.wikipedia.org/wiki?curid=121355", "title": "Banca", "text": "Una banca (detta anche istituto di credito) \u00e8 un istituto pubblico o privato che esercita congiuntamente l'attivit\u00e0 di raccolta del risparmio tra il pubblico e di esercizio del credito (\"attivit\u00e0 bancaria\") verso i propri clienti (imprese e privati cittadini); costituisce raccolta del risparmio l'acquisizione di fondi con obbligo di rimborso. La banca svolge pertanto un'attivit\u00e0 di intermediazione finanziaria.\nNon costituisce attivit\u00e0 bancaria: l'attivit\u00e0 di raccolta del risparmio che non si rivolge al pubblico, come nel caso delle obbligazioni emesse dalle societ\u00e0 di capitali (pur sottoposta, nel caso delle imprese di grandi dimensioni, alla disciplina dell'offerta al pubblico di prodotti finanziari); l'attivit\u00e0 di esercizio del credito che non sia contestuale alla raccolta del risparmio (contratti di finanziamento, non bancari). La banca agisce inoltre in contropartita diretta, o \"dealer\": assume su di s\u00e9 l'obbligo di rimborso dei capitali e il rischio di credito della clientela (si dice invece \"broker\" il soggetto che si limita a mettere in relazione le due parti in causa senza essere parte del relativo contratto).\nLa principale entrata delle banche sono i guadagni sui servizi offerti quali ad esempio gli \"interessi attivi\" sui prestiti nei confronti dei debitori, che sono garantiti da una percentuale di riserva obbligatoria dei depositi forniti invece dalla clientela ovvero i creditori cui spettano \"interesse passivi\" inferiori.\nL'insieme delle banche, regolate e coordinate dalla banca centrale, d\u00e0 vita al sistema creditizio-bancario che \u00e8 parte o sottosistema del sistema economico. Alla banca intesa in senso stretto si affianca la banca centrale con funzioni di regolazione e vigilanza del sistema bancario oltre che di politica monetaria.\nStoria.\nL'et\u00e0 antica.\nLe funzioni di deposito e prestito hanno origini antichissime: i privati avevano manifestato il bisogno di affidare i loro beni ai sacerdoti gi\u00e0 tra i sumeri, popolazione dell'antica Mesopotamia, e tra i popoli della Grecia antica, dove accanto ai templi nacquero in un tempo successivo i trapeziti, banchi dietro i quali lavoravano i sacerdoti.\nMedioevo ed et\u00e0 moderna.\nIl \"banchiere\" era tipicamente un cambiavalute che esercitava presso una \"banco\" di legno, dal quale sono derivati il termine di \"banca\" o quello di \"bancarotta\", quando veniva spaccato il banco degli insolventi per impedire loro di continuare ad esercitare. All'attivit\u00e0 di cambiavalute si aggiunse quella dell'emissione e riscossione delle lettere di cambio, inventate in Toscana nel XIV secolo da Francesco di Marco Datini, le quali permettevano ai mercanti di viaggiare in Europa senza portarsi dietro il contante ed evitando gli assalti dei banditi. Inoltre i banchieri si occupavano della concessioni di prestiti a inetresse, sebbene questa attivit\u00e0 fosse malvista dalla Chiesa (in quanto vi gravava il peccato di usura) e per questa ragione spesso riservata in alcune citt\u00e0 ai soli ebrei. Gradualmente il guadagno tramite interessi finanziari cominci\u00f2 ad essere tollerato anche tra i cristiani, e circoscritto da alcune regole, quali il reimpiego di una parte dei profitti in abbellimenti di chiese e opere di bene. \nPer la quasi interezza del Medioevo la Repubblica di Venezia ebbe il monopolio dei commerci tra Oriente e Occidente. La zona di Rialto era la quintessenza del commercio e i banchi fungevano da supporto, finanziando, con vere e proprie attivit\u00e0 di merchant banking, i trasporti delle merci, oltre a quelli di cambiavalute e custodi. Nonostante Venezia fosse una delle tre citt\u00e0 pi\u00f9 popolate e una della pi\u00f9 ricche al mondo, l'attivit\u00e0 di merchant banking comportava rischi commerciali elevati e per questo si susseguirono diverse chiusure e aperture bancarie. Ciononostante, la Serenissima riusc\u00ec, anche grazie ai banchieri, a fronteggiare grosse spese militari durante le guerre turco-veneziane e con gli altri stati.\nAltres\u00ec, importante era l'azione dei banchieri privati a Firenze, poich\u00e9 avevano nelle loro mani il controllo di una vasta rete di interessi, che coinvolgeva buona parte della societ\u00e0 fiorentina di quel tempo e, in primo luogo, il popolo. A mettere in rilievo la loro funzione sar\u00e0 proprio il continuo progresso delle tecniche commerciali, come, ad esempio, il permesso dato al viaggiatore di versare, al momento della partenza, una somma di denaro che sfrutter\u00e0 una volta giunto nel punto d'arrivo. La riuscita finanziaria delle compagnie fiorentine era legata alla connessione politica. Nel XIII secolo la citt\u00e0, lacerata dalle continue lotte tra ghibellini e guelfi, vide trionfare questi ultimi. \u00c8 nella stessa Firenze che furono esiliate grandi famiglie di banchieri proprio a causa delle lotte citate precedentemente. Dopo un fallimento delle banche e del comune di Firenze stesso nel 1345, la ripresa degli affari avverr\u00e0 per merito della famiglia dei Medici. Infatti, sono questi uomini d'affari a formare dei clan che cercavano di distruggersi l'un l'altro.\nAnche Genova si concentr\u00f2 sulla finanza. La prima banca in senso moderno, ancor oggi esistente, nacque nel 1407 proprio nella citt\u00e0 ligure. La novit\u00e0 era che il Banco di San Giorgio, questo il suo nome, fu il primo ad occuparsi di gestione del debito pubblico e venne definito dal Machiavelli uno \"Stato nello Stato\", ossia una vera e propria istituzione pubblica nella quale i genovesi si riconoscevano molto pi\u00f9 che nel governo, spesso ottenebrato dal controllo esercitato su di esso da altri Stati, quali il Ducato di Milano o il Regno di Francia. Anche i genovesi prestavano denaro a imperatori e papi.\nAltra citt\u00e0 interessata allo svolgimento di attivit\u00e0 bancarie fu Siena. La Banca Monte dei Paschi di Siena, nata nel 1472 sotto forma di monte di piet\u00e0 per correre in aiuto alle classi disagiate della popolazione della citt\u00e0, \u00e8 la pi\u00f9 antica banca tuttora in attivit\u00e0 ed \u00e8 ritenuta anche la pi\u00f9 longeva al mondo.\nFuori dall'Italia erano importanti centri finaziari Augusta e Norimberga, Parigi, Londra, Valencia e Barcellona. \nNel Rinascimento, alle funzioni di prestatori, custodi e cambiavalute, i banchieri fiorentini aggiunsero quella di garanti dei pagamenti, firmando \"lettere di credito\" che li impegnavano a pagare somme per conto di chi le portava. Comparvero quindi in Europa gli assegni (sembra ad opera dei Cavalieri Templari), che liberavano mercanti e sovrani dalla necessit\u00e0 di portare con s\u00e9 grandi quantit\u00e0 di contanti o merci preziose. Quest'attivit\u00e0 fece di Firenze una citt\u00e0 molto ricca. All'inizio del XV secolo Firenze aveva un'ottantina di banche che facevano prestiti a re, imperatori e papi, con un reddito superiore a quello dell'Inghilterra.\nNel 1584 fall\u00ec il banco Pisani-Tiepolo, l'ultima banca privata della Serenissima. A Venezia viene cos\u00ec istituita la banca pubblica in regime di monopolio, chiamata Banco della Piazza di Rialto. Nel 1619 a Venezia fu fondato il Banco del Giro, che nel 1637 assorb\u00ec il Banco della Piazza di Rialto, in dissesto, divenendo la nuova banca pubblica della citt\u00e0. \nNella seconda met\u00e0 del '600 le banche olandesi diventarono sempre pi\u00f9 importanti, facendo concorrenza agli Italiani.\nIl ruolo degli orafi.\nIn origine, le banche commerciali si svilupparono dall'attivit\u00e0 degli orafi, che custodivano dai clienti oro e altri oggetti preziosi, restituendoli quando richiesto e rilasciando in cambio una ricevuta, la nota di banco, che certificava l'esistenza del deposito. Ben presto si cap\u00ec che era fisicamente pi\u00f9 conveniente, per chi volesse viaggiare o fare acquisti, portarsi dietro queste \"note di banco\" piuttosto che l'oro vero e proprio, e col passare del tempo gli orafi ebbero sempre pi\u00f9 clienti, consolidando la fiducia nella \"nota di banco\".\nPoco per volta gli orafi si resero conto che i clienti erano disposti ad accettare una quantit\u00e0 di oro di un dato valore e non lo stesso oro che avevano depositato. Inoltre compresero che i clienti non ritiravano tutto insieme l'oro depositato. Ogni giorno una parte dell'oro veniva ritirato mentre altro oro veniva depositato. Il saldo tra depositi e ritiri, in condizioni economiche normali, era positivo e quindi si poteva lasciare a disposizione dei clienti solo una parte dell'oro depositato, usando la parte restante per investimenti fruttiferi.\nIn altre parole, la gente cominci\u00f2 ad utilizzare sempre pi\u00f9 le \"note di banco\" lasciando alla banca l'oro che le garantiva; la banca, accortasene, ne approfitt\u00f2 per lucrare con lo stampare e il prestare altre \"note di banco\" garantite dallo stesso oro in deposito che era contemporaneamente in garanzia di altre \"note di banco\" rilasciate ad altri clienti. Quindi gli orafi divennero i veri e propri banchieri, in grado di creare nuova ricchezza mediante le \"note di banco\" emesse. Il meccanismo di creazione moderno della moneta da parte delle banche, oggi moneta scritturale ovvero elettronica, si \u00e8 affinato fino ad arrivare al moderno sistema di riserva obbligatoria e moltiplicatore dei depositi.\nAnalogamente nella banca moderna il saldo tra depositi e prelievi di denaro tende a essere, in condizioni economiche normali, positivo. La banca tiene prudenzialmente una parte del denaro ricevuto sotto forma di riserva e mediante il sistema di moltiplicatore monetario investe la moneta creata in attivit\u00e0 fruttifere. Il rendimento degli investimenti costituisce per la banca un ricavo che, unito ai ricavi per i servizi resi, serve a pagare i costi della banca, che risultano essere la paga dei suoi impiegati e la remunerazione dei capitali ricevuti dalla clientela.\nIl XX secolo.\nI legislatori nazionali cominciarono a ritenere all'inizio del XX secolo che il conflitto di interessi fra attivit\u00e0 bancaria e quella di vigilanza sulle stesse fosse alla base del crollo dei listini azionari nel 1928. Uno tra i primi dei paesi ad emanare leggi in tal senso furono gli Stati Uniti d'America, che, negli anni trenta, implementarono una legislazione molto rigorosa in materia: la separazione fra banca d'affari e banca di risparmio fu imposta negli Stati Uniti con la legge Glass-Steagall Act, ispirata ad un principio di maggior rigore sotto il profilo dei regolamenti. Tale norma aveva introdotto una distinzione giuridica tra banche di commercio pubblico e banche d'investimento pubblico, attivit\u00e0 che non potevano essere svolte dallo stesso soggetto giuridico per il conflitto di interessi esistente fra le due. Il Glass-Steagall Act proibiva alle banche commerciali, o a societ\u00e0 da esse controllate, di sottoscrivere, detenere, vendere o comprare titoli emessi da imprese private.\nQuesta separazione fu decisa dopo che un comitato d'inchiesta (noto come Pecora Committee), promosso dal Senato americano in seguito ai numerosi fallimenti conseguenza della crisi del '29, verific\u00f2 che alcune banche avevano collocato presso i propri clienti titoli emessi da imprese loro affidate e che queste avevano successivamente utilizzato i fondi cos\u00ec raccolti per rimborsare i prestiti precedentemente concessi dalla banca. In sostanza, le banche avrebbero trasformato potenziali sofferenze in emissioni collocate presso i propri clienti. In altri casi, gli istituti di credito emettono dei prestiti con la cosiddetta \"opzione convertendo\", che permette al debitore, in presenza di determinate condizioni economiche, di non rimborsare il prestito e cedere alla banca altrettante azioni di propriet\u00e0. Il Glass Steagall fu revocato negli Stati Uniti, mentre era presidente Bill Clinton e Ministro del Tesoro Robert Rubin. Alla distinzione fra banca commerciale e banca di investimenti si \u00e8 progressivamente sostituito il modello di banca universale, che tende a includere l'attivit\u00e0 assicurativa. Il Gramm-Leach-Bliley Act del 1999 abrogava il Glass-Steagall Act. La legge pass\u00f2 al Senato con un voto di 90 contro 8, col contributo di 38 Democratici, inclusi: Joe Biden, John Kerry, Tom Daschle, Dick Durbin e (perfino) John Edwards.\nCon le varie leggi di liberalizzazione del credito, la banca tradizionale venne quindi superata dal modello di banca universale, che dagli anni novanta tende a integrarsi con il settore assicurativo, (terziario) pubblico, favorendo la costituzione di istituti bancari globali (\"bank holding companies\"), di grandezza finanziaria superiore al Pil degli Stati, anche attraverso fusioni e acquisizioni (ad esempio nel 2007 il Gruppo Unicredit disponeva di attivi a bilancio equivalenti a 1,5 le entrate italiane, la UBS superava di 12 volte le entrate della Svizzera).\nDescrizione.\nForma giuridica.\nIn Italia, il Testo Unico Bancario definisce, all'art. 10, l'attivit\u00e0 bancaria e afferma che \"essa ha carattere d'impresa\". \nLo stesso Testo Unico Bancario definisce la forma giuridica che una banca deve avere affinch\u00e9 possa esercitare attivit\u00e0 bancaria e in particolare l'art. 14 comma 1 lett. a) sancisce che l'autorizzazione bancaria viene rilasciata se, tra le altre cose, la forma societaria di una banca \u00e8 quella di una societ\u00e0 per azioni.\nLe banche popolari e le banche di credito cooperativo hanno invece la forma giuridica di societ\u00e0 cooperative. In particolare, le banche popolari sono costituite per legge \"in forma di societ\u00e0 cooperativa per azioni a responsabilit\u00e0 limitata\".\nLa costituzione, la gestione e la chiusura non si discostano molto dalle rispettive forme giuridiche d'impresa. In particolare, l'atto costitutivo risulta praticamente identico a quello di un'impresa commerciale, tranne alcuni dettagli. Per quanto riguarda le procedure fallimentari, le banche possono essere soggette alla cosiddetta liquidazione coatta amministrativa, come previsto dalla legge.\nFunzioni.\nLa banca \u00e8 un intermediario finanziario che esercita essenzialmente due funzioni:\nLa particolarit\u00e0 della banca, come intermediario necessario al finanziamento esterno degli operatori economici, sta nella possibilit\u00e0 della banca di acquisire informazioni a carattere riservato che permettono di ridurre quelle problematiche di finanziamento legati all'esistenza di asimmetrie informative che esistono nei mercati finanziari a informazione pubblica.\nServizi offerti.\nLe banche moderne offrono inoltre servizi accessori, come la gestione diretta degli investimenti (gestioni patrimoniali), il cambio di valute straniere, il credito all'esportazione, l'emissione di titoli di credito (assegni, carte di pagamento), la custodia di valori in cassette di sicurezza, il supporto per operazioni come la compravendita di titoli di stato, obbligazioni, azioni, fondi comuni di investimento e sicav. La Banca, inoltre, pu\u00f2 svolgere attivit\u00e0 di intermediazione di contratti assicurativi e di Servizi di Consulenza Finanziaria e di investimento..\nPer consentire alla clientela di svolgere operazioni informative e dispositive anche a sportelli chiusi, in Italia dalla seconda met\u00e0 degli anni '70, nel resto d'Europa verso la fine degli anni '60, sono stati creati sportelli automatici Automated Teller Machine o anche ATM. Oggi intervengono nelle transazioni fra i clienti e con le banche i computer (grazie alla rete Internet o a linee dedicate, attraverso il servizio di banca virtuale), i servizi telefonici (call center) o il digitale terrestre. La raccolta del risparmio fuori sede ed altre operazioni sono svolte dai promotori finanziari.\nRiserve obbligatorie.\nLe riserve che le banche detengono per far fronte agli obblighi nei confronti della clientela in Italia sono obbligatorie per legge. L'obbligo serve a tutelare i risparmiatori, evitando che le banche assumano rischi troppo elevati e si trovino senza la liquidit\u00e0 necessaria a garantire i pagamenti.\nLe riserve bancarie coprono solo una frazione dei depositi dei clienti (si parla di riserve frazionali), cosicch\u00e9 nessuna banca pu\u00f2 trasformarli contemporaneamente tutti in contanti.\nSe i clienti chiedessero tutti insieme la restituzione dei loro depositi (fatto quanto mai improbabile), la banca sarebbe costretta a dichiarare bancarotta. Ci\u00f2 tuttavia \u00e8 comunque teoricamente possibile e storicamente realmente avvenuto nel corso di gravi e importanti crisi finanziarie con fenomeni tipici di panico bancario e ripercussioni sul sistema economico.\nCosti di gestione.\nTra i costi da sostenere si possono citare i costi per il personale, per il mantenimento di sedi e filiali e per la gestione dell'infrastruttura informatica e telematica, nonch\u00e9 l'interesse pagato ai depositanti a fronte della raccolta di capitali (c/c, depositi, certificati di deposito, obbligazioni, pronti contro termine).\nAffinch\u00e9 l'impresa bancaria funzioni, ovvero ottenga profitti, i tassi di debito della banca verso i clienti-prestatori devono essere inferiori ai tassi di credito con cui la banca presta moneta agli attori economici o clienti-richiedenti.\nIn particolare i ricavi da intermediazione dipendono strettamente dalla differenza (\"spread\" in inglese) tra i \"tassi attivi\" - a carico dei clienti - e i \"tassi passivi\" - versati ai clienti. Lo spread \u00e8 di solito tanto pi\u00f9 ampio quanto pi\u00f9 alti sono i tassi, con la conseguente necessit\u00e0 per la banca di cercare l'utile nelle commissioni (ricavi da servizi) percepite dalla clientela per servizi resi. Da tale variabile dipende dunque la capacit\u00e0 della banca di coprire i costi fissi e di generare utili.\nRating.\nAnche le banche private come tutti gli istituti di credito e di intermediazione finanziaria sono soggetti a valutazioni intorno alla loro solidit\u00e0 finanziaria ed alle garanzie nei confronti di creditori privati. Tale valutazioni di \"rating\" sono espresse dalle note agenzie di rating internazionali, le stesse che valutano la solidit\u00e0 finanziaria degli stati in relazione al loro debito pubblico. Ogni anno il Financial Stability Board pubblica una lista di banche classificate come \"Too Big To Fail\", in italiano \"troppo grandi per fallire\", che a causa del loro ruolo chiave nell'economia globale devono essere aiutate dagli Stati in ogni modo per evitare la loro bancarotta, anche in caso di gravi perdite.\nSistema creditizio-bancario.\nCreazione della moneta.\nIn condizioni economiche \"normali\", l'afflusso di denaro verso una banca per i nuovi depositi supera il deflusso di denaro per i prelievi. La banca non deve pertanto mantenere i capitali ricevuti in attesa che il depositante li ritiri, ma pu\u00f2 conservarne solo una parte, definita riserva, per far fronte alle esigenze dei flussi di cassa. Accantonata una quota dei depositi a formare la riserva, il cui ammontare dipende in Italia dalle scelte della banca oltre che da norme di legge, la parte restante dei depositi viene investita in attivit\u00e0 redditizie.\nUna parte dei capitali dei depositanti viene perci\u00f2 versata, sotto certe garanzie, ad altri soggetti economici, i quali la utilizzeranno per la creazione di nuova ricchezza. Quando, magari dopo successivi passaggi, tali nuovi capitali creati vengono nuovamente depositati presso una o pi\u00f9 banche (per semplicit\u00e0, si pu\u00f2 supporre che sia una sola), tale banca ripete quanto ha fatto la banca precedente: trattiene parte del denaro (la riserva) e investe il resto. Il processo si ripete con una terza banca, poi con una quarta e cos\u00ec via.\nAlla fine del processo generato da un nuovo deposito presso una qualsiasi banca, l'intero sistema bancario avr\u00e0 prodotto riserve per un ammontare pari al nuovo deposito, mentre la somma dei nuovi depositi esistenti sempre presso l'intero sistema bancario sar\u00e0 pari a un multiplo del primo deposito. L'ammontare del multiplo dipende dalla percentuale di ciascun nuovo deposito che viene trasformato in riserva. Anche i nuovi prestiti e investimenti dell'intero sistema bancario risulteranno essere un multiplo del primo investimento.\nIl meccanismo appena descritto ha valore se applicato all'intero sistema bancario. \u00c8 invece errata, come sottolinea Paul Samuelson (si veda la bibliografia), l'opinione diffusa secondo cui la \"singola banca\" pu\u00f2 concedere prestiti per un ammontare multiplo dei depositi.\nRuolo economico-sociale.\nSebbene le banche, e con esse la figura dei banchieri, siano spesso viste con sospetto e risentimento in quanto imprese private nate a scopo di lucro, esse rivestono dunque una funzione economica di importanza notevole: il ricorso al credito ovvero al debito \u00e8 una pratica molto diffusa dai privati nell'economia moderna per sostenere i propri investimenti alla ricerca costante di innovazione e quindi la propria espansione e/o la propria sopravvivenza nel mondo concorrenziale del libero mercato: si suole dire infatti che l'economia moderna \u00e8 fondata sul debito. La funzione delle banche \u00e8 dunque anche una funzione sociale, al pari di una qualsiasi impresa pubblica e/o privata, in quanto promotrici di investimenti e quindi di nuova ricchezza, oltre alla garanzia sui depositi, alla loro praticit\u00e0, ai pur minimi interessi offerti sui depositi dei creditori/clienti come stimolo al deposito stesso e la non trascurabile possibilit\u00e0 offerta sotto forma di transazioni telematiche con moneta elettronica.\nIn virt\u00f9 di ci\u00f2 le banche, in quanto gestori almeno in parte del bene o interesse pubblico oltre che di quello privato, rispondono a normative e controlli particolari e godono di coperture finanziarie che un semplice privato cittadino non possiede: se una banca dovesse fallire, dichiarando appunto bancarotta, la rispettiva banca centrale nazionale spesso interverrebbe con misure di salvaguardia dei depositi dei singoli cittadini quali il rifinanziamento della banca stessa oppure forzando l'acquisto della banca in crisi da parte di un'altra banca in salute. Giudizi di tipo etico vengono a volte espressi sul differenziale (\"spread\") tra i tassi attivi e tassi passivi, che \u00e8 essenzialmente la misura del profitto della banca considerando anche l'inevitabilit\u00e0 dei depositi, per ovvi motivi di praticit\u00e0, da parte dei clienti privati.\nBanche centrali.\nUna banca con poteri particolari \u00e8 la Banca centrale di uno stato. Tra i suoi compiti vi sono la regolamentazione dell'attivit\u00e0 bancaria, la supervisione finanziaria delle banche private e del loro operato, l'emissione in stato di monopolio della moneta ovvero tutto ci\u00f2 che ha a che fare con la cosiddetta politica monetaria.\nL'operato della Banca centrale non \u00e8, in linea di principio, molto diverso da quello di qualsiasi altra banca. La principale differenza consiste nella possibilit\u00e0 di emettere (e ritirare) moneta, per regolarne la quantit\u00e0 in circolazione nell'economia, mentre, come abbiamo visto, la banca commerciale pu\u00f2 espandere gli impieghi nella misura in cui crescono i depositi.\nLa legge italiana impone alle banche di tenere riserve obbligatorie presso la Banca d'Italia. Questa misura ha l'effetto di regolare l'effetto inflazionistico generato dall'emissione di moneta. Pi\u00f9 alta \u00e8 la percentuale di capitale da tenere immobilizzato presso la banca centrale, tanto minore \u00e8 l'inflazione generata (e con tanta maggiore difficolt\u00e0 le banche prestano denaro).\nLe banche private possono richiedere liquidit\u00e0 alle rispettive banche centrali tipicamente ad un tasso di interesse noto come costo del denaro, prefissato dalla banca centrale stessa.\nBanche on-line.\nLa diffusione di Internet e delle carte di pagamento hanno favorito la creazione di banche che offrono servizi on-line, cos\u00ec come di istituti di credito senza filiali la cui operativit\u00e0 avviene solo sul web (\"home banking\").\nI clienti di tali societ\u00e0 ricevono l'estratto conto via e-mail oppure lo consultano nel sito istituzionale della banca, ricevono accrediti ed effettuano pagamenti mediante bonifico bancario via Internet, possono disporre di carte di pagamento con le quali prelevare contante dalle Automated Teller Machine (ATM) oppure filiali di altre banche.\nQuesti istituti offrono o tassi d'interesse pi\u00f9 alti della media oppure conti a zero spese, perch\u00e9 godono di una forte riduzione di costi grazie all'eliminazione della rete di filiali e dalla standardizzazione dei processi interni.\nTuttavia la mancanza di filiali e di un contatto diretto col cliente comportano una scarsa personalizzazione dei servizi e criticit\u00e0 nella gestione delle eccezioni e dei reclami, se nemmeno nella sede legale sono create strutture di ascolto del cliente.\nPer legge tali banche nei Paesi UE devono avere almeno una sede legale. Quest'obbligo \u00e8 assente negli USA.\nBanche multinazionali di sviluppo pubbliche.\nLa Banca mondiale, la Banca Asiatica d'Investimento per le Infrastrutture, la Nuova Banca di Sviluppo, la Banca africana di sviluppo."}
{"id": "121358", "revid": "827882", "url": "https://it.wikipedia.org/wiki?curid=121358", "title": "Banca mondiale", "text": ""}
{"id": "121359", "revid": "256896", "url": "https://it.wikipedia.org/wiki?curid=121359", "title": "Banca Internazionale per la ricostruzione e lo sviluppo", "text": ""}
{"id": "121361", "revid": "9282", "url": "https://it.wikipedia.org/wiki?curid=121361", "title": "Opzione Put", "text": ""}
{"id": "121362", "revid": "9282", "url": "https://it.wikipedia.org/wiki?curid=121362", "title": "Opzione Call", "text": ""}
{"id": "121363", "revid": "1924342", "url": "https://it.wikipedia.org/wiki?curid=121363", "title": "Pornography", "text": "Pornography \u00e8 il quarto album in studio del gruppo musicale britannico The Cure, pubblicato il 3 maggio 1982 dalla Fiction Records.\nPreceduto dal singolo \"Charlotte Sometimes\" non incluso nel disco, \"Pornography\" fu il primo album della band registrato con un nuovo produttore, Phil Thornalley, e venne inciso nei RAK Studios da gennaio a aprile 1982. Le sessioni videro il gruppo sull'orlo del collasso, con abbondante uso di droghe, conflitti personali tra i membri della band, e con la depressione del leader Robert Smith ormai giunta a livelli preoccupanti. \"Pornography\" rappresenta la conclusione della prima fase dark dei Cure, iniziata con \"Seventeen Seconds\" nel 1980.\nDopo l'uscita dell'LP, il bassista Simon Gallup lasci\u00f2 la band e i Cure si orientarono verso uno stile pi\u00f9 solare e new wave orientata al pop. Anche se venne accolto abbastanza male dalla critica, \"Pornography\" si rivel\u00f2 l'album di maggior successo dei Cure fino ad allora, raggiungendo l'ottava posizione in classifica in Gran Bretagna. \"Pornography\" viene oggi considerato un disco di capitale importanza nella carriera dei Cure, opera influente e pietra miliare nello sviluppo del genere gothic rock.\nIl disco.\nL'album \u00e8 stato pubblicato nel maggio 1982, ed \u00e8 considerato il pi\u00f9 dark tra gli album prodotti dal gruppo nonch\u00e9 una delle pietre miliari del genere dark/gothic stesso. Musica e testi non lasciano spazio all'allegria, ma sprofondano nella malinconia e nel nichilismo pi\u00f9 assoluto. Ritmi incessanti e una scarna sezione ritmica, dove spesso trovano spazio solo il basso e la batteria a corredare la voce cupa di Robert Smith, ne fanno un album musicalmente pesante, segnato dalla rabbia e dal rifiuto della vita. L'abuso di alcool/droghe ha contribuito certamente al concepimento di quest'album, pieno di immagini di morte e decomposizione. Simbolico \u00e8 il verso iniziale della prima canzone (\"One Hundred Years\"), che recita: \"\u00abIt Doesn't Matter If We All Die\u00bb\" (\"Non importa se moriamo tutti\"). \u00c8 stato il primo album della band a raggiungere la Top 10 nel Regno Unito, entrando direttamente al numero 8.\nTitolo.\nIl titolo abbastanza controverso del disco (in italiano \"pornografia\") nacque senza alcun intento provocatorio, bens\u00ec da discussioni interne al gruppo sul vero significato della parola in questione:\nL'ispirazione vera e propria venne per\u00f2 casualmente, quando la band si imbatt\u00e9 in televisione in un dibattito sulla pornografia al quale partecipava in qualit\u00e0 di ospite opinionista il comico Graham Chapman, celebre membro dei Monty Python, contrapposto alla femminista Germaine Greer. I Cure arrivarono anche ad inserire (opportunamente camuffato) un estratto di tale dibattito nella traccia finale dell'album.\nLa Polydor Records, casa discografica proprietaria della Fiction Records, etichetta con la quale venne pubblicato il disco, inizialmente espresse delle perplessit\u00e0 circa il titolo dell'album, perch\u00e9 lo ritenevano potenzialmente offensivo per il pubblico.\nPubblicazione ed accoglienza.\n\"Pornography\" venne pubblicato il 3 maggio 1982. L'album debutt\u00f2 alla posizione numero 8 nella Official Albums Chart, restando in classifica per nove settimane. Il produttore Chris Parry decise che \"The Hanging Garden\" potesse essere l'unica traccia potenzialmente pubblicabile come singolo, e dopo qualche \"aggiustamento\" commerciale da parte di Thornally e Smith, essa venne pubblicata con il minimale titolo \"A Single\" su 45 giri il 12 luglio, raggiungendo la posizione numero 32 in Gran Bretagna.\nNonostante la buona performance commerciale, \"Pornography\" non venne ben accolto dalla maggior parte dei critici musicali alla sua uscita. \"Rolling Stone\" diede all'album una stelletta e mezzo su cinque, e il recensore J. D. Considine comment\u00f2 cos\u00ec i testi dei Cure: \"[sembrano] bloccati nel malessere terminale dell'esistenzialismo adolescenziale\". Considine concluse aggiungendo: \"\"Pornography\" viene fuori come l'equivalente sonoro di un brutto mal di denti. Non \u00e8 il dolore che infastidisce, \u00e8 l'ottusit\u00e0 persistente\". Robert Christgau, recensendo il disco per \"The Village Voice\", derise la \"tetraggine\" dei testi di Smith consigliandogli di divertirsi un po' di pi\u00f9. Dave Hill del \"NME\" si dichiar\u00f2 perplesso nei confronti dell'opera: \"I Cure hanno raccolto i sentimenti endemici pi\u00f9 puri della loro et\u00e0, e li hanno trasposti nella maniera pi\u00f9 spiacevole possibile [...] Questo album ritrae e mette in mostra la futilit\u00e0 della vita e la cruda paura del nulla con pochissime distrazioni o abbellimenti, e con cos\u00ec poco senso di vergogna\". Adam Sweeting su \"Melody Maker\" mostra un punto di vista simile, scrivendo: \"\u00c8 tutto una discesa, nell'oscurit\u00e0 sempre pi\u00f9 totale... passando per archi di freddo marmo in attesa dell'appuntamento finale con il gelido comfort di una lastra tombale\". \"Sounds\" scrisse che nonostante un \"genuino talento ancora in essere\", l'album \"possiede una sonorit\u00e0 troppo satura per sorreggere le buone intenzioni di Smith [...] Robert Smith sembra chiuso in s\u00e9 stesso, dentro un incubo a spirale che lascia i Cure a produrre una musica pomposa in sottofondo che risulta, alla fine, senza senso alcuno\". Di contro, \"Trouser Press\" fu uno dei pochi giornali a lodare l'album con una recensione favorevole. Lo scrittore Ira Robbins osserv\u00f2 quanto \"i Cure adottassero delle priorit\u00e0 che a prima vista sembrano in contrasto con i preconcetti di base del rock 'n' roll. Per loro i testi sono tutto. Gli strumenti musicali possono impostare la scena, ma raramente si allontanano dal semplice fatto di creare l'atmosfera\". Infine, Robbins definisce \"Pornography\" \"opera stimolante e senza compromessi\".\nLe recensioni retrospettive dell'album sono invece ampiamente favorevoli. \"Uncut\" defin\u00ec il disco \"un claustrofobico capolavoro del disgusto di se stessi\".\nDeluxe Edition 2005.\nIl 25 aprile 2005 l'album \u00e8 stato ristampato in versione rimasterizzata, con l'aggiunta di un CD bonus di demo, live e rarit\u00e0. La tracklist del CD 2 \u00e8 la seguente:\nDurata: 71:01"}
{"id": "121365", "revid": "7", "url": "https://it.wikipedia.org/wiki?curid=121365", "title": "Tiziana Donati", "text": ""}
{"id": "121366", "revid": "554814", "url": "https://it.wikipedia.org/wiki?curid=121366", "title": "Rub\u00e9n Dar\u00edo", "text": "Rilevante nell'opera di Dar\u00edo il suo contributo al rinnovamento della poesia latino-americana, grazie all'introduzione di metriche e motivi provenienti dalla poesia francese del tempo.\nBiografia.\nRub\u00e9n Dar\u00edo nasce nel nord del Nicaragua, ma ancora bambino, a causa della separazione dei suoi genitori, viene affidato a due zii che lo portano con loro a Le\u00f3n. Frequenta l'istituto dei Gesuiti, ma la sua eccezionale intelligenza e un precoce estro letterario gli consentono gi\u00e0 a tredici anni di scrivere articoli per i giornali di provincia e di insegnare grammatica a giovani studenti, quasi coetanei.\nVista la singolarit\u00e0 del talento di questo giovane, lo Stato si assume l'onere della sua educazione. Nel 1883, riceve anche un sussidio e la protezione del Presidente del Salvador piacevolmente colpito dall'\"Ode al Libertador\" che Dar\u00edo declama in occasione delle celebrazioni in onore dell'eroe Sim\u00f3n Bol\u00edvar, di fronte alle Delegazioni politiche di tutta l'America Latina.\nNei suoi versi iniziali, secondo Teodosio Fern\u00e1ndez, predomina l'influenza dei poeti spagnoli contemporanei Jos\u00e9 Zorrilla, Ram\u00f3n de Campoamor, Gaspar N\u00fa\u00f1ez de Arce e Ventura de la Vega.\nOttiene subito un impiego presso la Biblioteca Nazionale di Managua e nel 1885 pubblica la prima raccolta di poesie, \"Ep\u00edstolas y poemas\".\nLa natura inquieta del poeta cerca per\u00f2 un ambiente pi\u00f9 vivace e aperto del Nicaragua: si trasferisce in Cile dove rimane per quattro intensi e fruttuosi anni.\nIl modernismo.\nVengono stampate nuove raccolte di versi e, nel 1888, il volume intitolato \"Azul\", che riceve ottime critiche anche dalla Spagna. Nelle rime e nelle prose di \"Azul\" si riscontrano le prime espressioni del modernismo . \nLa redazione de \"La Naci\u00f3n\", prestigioso giornale di Buenos Aires, lo assume come corrispondente, offrendogli in questo modo l'occasione di consolidare la popolarit\u00e0 raggiunta e di guadagnare uno stipendio cospicuo e sicuro.\nRub\u00e9n Dar\u00edo ha per\u00f2, come molti poeti, una scarsa considerazione del denaro: gli piace spenderlo, ama il lusso, l'alcool, le donne, ed essendo anche ingenuo e molto generoso, sar\u00e0 sempre attorniato da scrocconi e opportunisti.\nDurante uno dei suoi viaggi incontra Rafaela Contreras, si innamora di lei e la sposa, ma l'unione durer\u00e0 pochi anni: proprio nel momento in cui Dar\u00edo, ormai celebre ed apprezzato autore si trova a Madrid per le solenni celebrazioni del quarto centenario della scoperta dell'America, Rafaela muore lasciandogli un figlio di otto mesi.\nPoco tempo dopo la morte della moglie, accade al poeta un'altra tristissima vicenda: frequenta per qualche tempo Rosario Murillo, amica di vecchia data, e dopo averlo minacciato ed obbligato ad ubriacarsi, i fratelli della donna lo costringono al matrimonio. Non sar\u00e0 mai possibile per Dar\u00edo liberarsi di quell'unione.\nAddolorato dal grave episodio, Rub\u00e9n parte di nuovo, arriva a Parigi, respirando finalmente l'atmosfera libera e dissoluta che pi\u00f9 gli si addice. Frequenta Paul Verlaine, per il quale nutre una profonda ammirazione, ma per ragioni economiche non pu\u00f2 trattenersi quanto vorrebbe: torna in America e viagger\u00e0 da una nazione all'altra tenendo conferenze e recitando i suoi versi.\nIl successo \u00e8 ormai consolidato: Dar\u00edo \u00e8 riconosciuto caposcuola sia di una nuova forma poetica, ricercato ed acclamato in tutto il mondo artistico, sia del movimento chiamato Modernismo, che allontan\u00f2 l'America spagnola da uno stato di sudditanza culturale nel quale si trovava ancora dopo un secolo di emancipazione politica e nello stesso tempo diede nuovo slancio alla letteratura spagnola.\nInviato in Spagna nel 1898 in seguito alla sconfitta della Spagna contro gli Stati Uniti per il possesso di Cuba, si reca prima a Barcellona e poi a Madrid dove ha modo di frequentare i maggiori rappresentanti di una nuova generazione di scrittori destinata a rinnovare profondamente la letteratura spagnola: Unamuno, Valle-Incl\u00e1n, Machado, Azor\u00edn, Baroja, Juan Ram\u00f3n Jim\u00e9nez, ecc.\nLa fase sperimentale della lirica di Dar\u00edo culmina nell'opera \"Prosas profanas\" e raggiunge il suo pi\u00f9 alto valore con i \"Cantos de vida y esperanza\", nei quali l'autore affronta tematiche quali il timore della morte, la sensualit\u00e0, la questione americana, il sentimento tragico della vita.\nCon l'arrivo del nuovo secolo, il 1900, Dar\u00edo torna a Parigi, inizia uno dei periodi pi\u00f9 disordinati della sua vita e anche la relazione con Francisca S\u00e1nchez, contadina castigliana, che malgrado l'incostanza del poeta, per quattordici anni sar\u00e0 amante devota e unico punto di riferimento affettivo. Rub\u00e9n non si ferma: viaggia e spende. Spende cos\u00ec tanto che il governo del Nicaragua blocca il suo stipendio, cos\u00ec per rimediare presta il suo nome ai fondatori di due riviste parigine. Sar\u00e0 un fallimento.\nLe pubblicazioni di nuovi volumi sono numerose, ma la sua salute comincia a risentire degli eccessi di una vita sregolata e il denaro \u00e8 sempre insufficiente.\nDecide di partire per New York, ma le sue conferenze non riscuoteranno il successo sperato e a causa di una polmonite legata a varie complicazioni comprende che la fine si sta avvicinando: vuole tornare in patria.\nIl 6 febbraio 1916, nel corso di un'operazione, Rub\u00e9n Dar\u00edo muore. Al suo fianco c'\u00e8 Rosario, la moglie mai desiderata.\nTutto il Nicaragua si ferma per salutare solennemente il grande poeta che verr\u00e0 seppellito nella Cattedrale di Le\u00f3n."}
{"id": "121367", "revid": "2184720", "url": "https://it.wikipedia.org/wiki?curid=121367", "title": "Faith (The Cure)", "text": "Faith \u00e8 il terzo album discografico del gruppo rock britannico The Cure, pubblicato nel 1981 dalla Fiction Records in Europa e dalla Polydor Records negli Stati Uniti. Preceduto dal singolo \"Primary\", l'album riscosse un moderato successo commerciale ricevendo critiche ambivalenti da parte della critica. \"Faith\" mostra i Cure indulgere sempre pi\u00f9 nelle tetre atmosfere dark del precedente \"Seventeen Seconds\".\nIl disco.\nL'album \u00e8 stato pubblicato il 14 aprile 1981; viene spesso messo in relazione con l'album successivo, \"Pornography\", di cui anticipa, in forma attenuata, le atmosfere goth e malinconiche. Il tema portante dell'album \u00e8 la perdita della fede e il desiderio di ritrovarla. Album fatto di toni scarni fino all'osso e corredato da una produzione ancora pi\u00f9 essenziale. Sensazioni contrastanti basate sul contrasto del post-punk di cui \u00e8 intrisa la proposta dei Cure e l'atmosfera goticheggiante che, mai come in questo lavoro, sar\u00e0 predominante nella carriera di Robert Smith e soci.\nLa copertina dell'album raffigura l'immagine molto sfocata di un'abbazia avvolta nella nebbia.\nIl 25 aprile 2005 \"Faith\" \u00e8 stato ristampato in versione doppio CD, inserito nella collana della Universal Music \"Deluxe Edition\", nella quale troviamo nel primo disco l'album completo anche del pezzo \"Carnage Visors\" (presente originariamente solo nella versione musicassetta), il tutto rimasterizzato, e nel secondo disco invece trovano posto vari demo e pezzi dal vivo oltre al singolo \"Charlotte Sometimes\", non facente parte di \"Faith\".\nRegistrazione.\nI Cure fecero ritorno ai Morgan Studios il 27 settembre 1980 per iniziare le sedute di registrazione di un nuovo album. Durante le sessioni, furono preparate versioni preliminari dei brani \"All Cats Are Grey\" e \"Primary\", ma nessuna di queste fin\u00ec poi sull'album. Robert Smith voleva che le tracce avessero un sound \"funereo\", ma il risultato iniziale gli sembr\u00f2 solo \"noioso\". Svariati altri studi furono provati al fine di ottenere le giuste sonorit\u00e0: Red Bus, Trident, The Roundhouse e Abbey Road.\nLa maggior parte di \"Faith\" venne composta direttamente in studio. Almeno due canzoni sull'album, \"All Cats Are Grey\" e \"The Drowning Man\", trassero ispirazione da racconti della Trilogia di Gormenghast di Mervyn Peake. \"Faith\" \u00e8 il primo album dei Cure a contenere il suono della chitarra basso a 6 corde; il brano \"All Cats Are Grey\" vede Smith alle tastiere e al pianoforte, senza la presenza di alcuna chitarra.\nIl lungo pezzo strumentale \"Carnage Visors\" (disponibile in origine solo nella versione in cassetta dell'album e facente parte della colonna sonora del cortometraggio omonimo \"Carnage Visors\", diretto da Ric Gallup, fratello di Simon Gallup), venne inciso in studio durante queste sessioni, ma non venne all'epoca incluso nell'LP fino a quando non venne incluso nell'edizione deluxe di \"Faith\" del 2005.\nAccoglienza critica.\n\"Faith\" ricevette recensioni contrastanti alla sua pubblicazione. La rivista \"Sounds\" diede all'album un giudizio di quattro stellette e mezzo su cinque. Il recensore John Gill scrisse che i due brani pi\u00f9 veloci sul disco, \"Primary\" e \"Doubt\", risentivano delle sonorit\u00e0 dei precedenti lavori della band, con un \"forte senso della melodia\". Tuttavia, egli fece anche notare come il resto dell'album fosse differente, descrivendolo \"una Dusseldorf del giorno d'oggi\" con \"un senso molto alla Neu! della melodia, pregno di toni soft aleggianti intorno al languido e lamentoso basso\", evocante il sound dei [Pink] Floyd e dei Doors degli anni sessanta. Infine Gill concluse: \u00ab\"Faith\" richiede un atto personale di coinvolgimento, la ricompensa sar\u00e0 un forte senso di appartenenza\u00bb. \"Melody Maker\" trov\u00f2 il disco \"impressionante\", lodando la sua \"ricchezza e potenza descrittiva\". Lo scrittore Adam Sweeting defin\u00ec \"Faith\" \"un sofisticato esercizio di produzione e di costruzione di un'atmosfera, tetro e spesso maestoso\". Egli concluse poi affermando: \u00abAll'inizio magari non vi piacer\u00e0, ma poi vi causer\u00e0 dipendenza\u00bb.\n\"NME\" recens\u00ec l'album con una foto della band ed una didascalia che recitava: \"Depressi? dark? noi?\". Ray Lowry critic\u00f2 aspramente \"Faith\" definendolo \"assolutamente senza senso\" e pieno zeppo di testi malinconici da studente di prima media. Alla fine, Lowry liquid\u00f2 l'opera come \"la faccia moderna del Pinkfloydismo\". Anche il \"Record Mirror\" stronc\u00f2 l'album, scrivendo \"i Cure restano intrappolati nelle atmosfere tetre e funeree che avrebbero dovuto morire con i Joy Division\", definendolo infine \"vuoto, superficiale, pretenzioso, senza significato, autoindulgente e privo di cuore e anima\".\nIn una recensione retrospettiva, il sito AllMusic defin\u00ec \"Faith\" \"un disco certamente deprimente, ma anche uno dei pi\u00f9 belli e sottovalutati album mai pubblicati dai Cure\".\n\"Carnage Visors\".\nContenuto nel lato B della versione in cassetta, \"Carnage Visors\" \u00e8 un lungo brano interamente strumentale, nonch\u00e9 colonna sonora di un cortometraggio in bianco e nero del fratello di Simon Gallup, Ric, la cui proiezione apriva i concerti del \"Pictures Tour\" del 1981.\nLista tracce 2005 Deluxe Edition.\nDurata: 70:03"}
{"id": "121370", "revid": "125947376", "url": "https://it.wikipedia.org/wiki?curid=121370", "title": "Gianna Nannini", "text": "Oltre al successo discografico, ha vinto numerosi premi musicali tra cui, nel 2018, il \"Premio Lunezia Rock d'Autore\" per la qualit\u00e0 musical-letteraria delle sue opere. \nBiografia.\nL'infanzia e la giovinezza.\nNasce a Siena il 14 giugno 1954 ed \u00e8 una contradaiola dell'Oca. \u00c8 sorella maggiore dell'ex pilota di Formula 1 Alessandro Nannini. Il padre Danilo Nannini (1921-2007) era un noto industriale dolciario, per diversi anni presidente del e a pi\u00f9 riprese Priore della Contrada della Civetta; la madre era Giovanna Cellesi (1923\u20132014) e il fratello pi\u00f9 grande dei tre \u00e8 Guido, prima impegnato nell'alta moda, successivamente nell'industria di famiglia. Frequenta il liceo scientifico e studia pianoforte a Lucca. Nel frattempo lavora nella pasticceria di famiglia, dove un incidente sul lavoro, con un ingranaggio di un macchinario, le causa il distacco di due falangi della mano sinistra.\nAll'et\u00e0 di 18 anni partecipa ad un festival musicale a Montecarlo, in cui si classifica al quarto posto. A 19 anni si trasferisce a Milano per dedicarsi alla carriera di musicista, studiando fra l'altro composizione con Bruno Bettinelli. A Milano si esibisce in vari locali storici, come l'Osteria dell'Operetta, le Scimmie, il Rosso e conosce il musicista blues Igor Campaner, che l'affiancher\u00e0 nelle sue performance e sar\u00e0 di nuovo con lei nel 1988 per la stesura di molti brani dell'album \"Malafemmina\". Inoltre prende lezioni da un terapista vocale a Londra.\nGli esordi.\nInizia a presentarsi a varie case discografiche in Italia tra Roma e Milano, e dopo aver rifiutato un contratto all'Ariston, che voleva trasformarla in un tipo di cantante pi\u00f9 tradizionale, cattura l'attenzione di Claudio Fabi e Mara Maionchi della Numero Uno. I due l'affiancano a Gino Mescoli, che la scrittura come voce femminile del gruppo Flora Fauna Cemento (guidato da Mario Lavezzi), con i quali scrive e incide il lato B (\"Stereotipati noi\") del 45 giri \"Congresso di filosofia\", e con cui partecipa a \"Un disco per l'estate 1974\".\nDopo aver militato nei Flora Fauna Cemento, torna da Fabi, che nel 1976 le produce il primo album \"Gianna Nannini\", uscito su etichetta Ricordi, di cui la Nannini \u00e8 autrice di testi e musiche. Nelle tematiche trattate si avverte una forte componente femminista (per esempio nel brano \"Morta per autoprocurato aborto\"), motivo per cui viene infatti invitata a molti festival organizzati dal movimento. Fabi resta con la Nannini anche per il successivo \"Una radura...\", nel quale si segnala la collaborazione con la PFM in tre brani (\"Basta\", \"Frenesia\" e \"Riprendo la mia faccia\").\nGli anni ottanta.\nIl successo discografico.\nIl primo grande successo discografico della Nannini \u00e8 il singolo \"America\", uscito nel 1979 e inserito nell'album \"California\", prodotto da Michelangelo Romano, che apre alla cantante toscana le porte del mercato europeo. La copertina di \"California\" raffigura la Statua della libert\u00e0 che impugna un vibratore a stelle e strisce.\nNel 1981 esce \"G.N.\", prodotto da Roberto Cacciapaglia, e il singolo estratto \"Vieni ragazzo\" la vede partecipare per la prima volta al Festivalbar 1981, dove si classifica seconda. Nello stesso anno si affianca al manager svizzero Peter Zumsteg, che rester\u00e0 al suo fianco per ben ventitr\u00e9 anni, con cui fonda l'etichetta Gienne ed entra in contatto con molti produttori internazionali. Lo stesso anno scrive la colonna sonora del film \"Sconcerto Rock\" di Luciano Manuzzi: \"Ora\" \u00e8 l'unico pezzo cantato.\nNel 1982, con il produttore Conny Plank, sigla l'album \"Latin Lover\", che conferma il successo europeo del rock della Nannini, specialmente in Germania: il 12 ottobre tiene un concerto al Rockpalast di Essen che avr\u00e0 grande risonanza, tanto che il disco, uscito in quei giorni, arriva a vendere circa 250.000 copie. Nel 1983 interpreta Titania nel film \"Sogno di una notte d'estate\" di Gabriele Salvatores, e assieme a Mauro Pagani ne scrive anche la colonna sonora (tra cui i brani \"Lontano\" e \"La luna\").\nIl successo: \"Fotoromanza\".\nNel 1984 esce \"Puzzle\", il suo sesto disco, ed \u00e8 il successo. Realizza il video di \"Fotoromanza\" (per la regia di Michelangelo Antonioni), per poi partire con un tour europeo di grande successo. Inoltre partecipa al Montreux Jazz Festival. Tra agosto e ottobre \u00e8 in tour nelle maggiori citt\u00e0 italiane: una quarantina di concerti con un totale di circa trecentomila spettatori. \"Fotoromanza\", aiutato dal video, si piazza al primo posto della classifica per due mesi, mentre \"Puzzle\" resiste per sei mesi fra i primi dieci album pi\u00f9 venduti della hit-parade italiana.\nIl disco \u00e8 nei primi posti delle classifiche anche in Germania, Austria e Svizzera, dove la Nannini riceve due dischi d'oro. Con \"Fotoromanza\", la Nannini vince il Festivalbar, Vota la voce e il Telegatto d'oro per il miglior testo dell'anno: ciononostante, parte della critica ha sottolineato un'eccessiva melodicit\u00e0 e commercialit\u00e0 del brano, e alla cantante una sorta di tradimento delle sue origini rock. Nel 1985 esce il doppio LP \"Tutto live\", il suo primo disco dal vivo con registrazioni tratte dai concerti di Berlino, Montreux, Siena, Locarno e Dortmund. In estate \u00e8 ancora in tour in Italia.\n\"Profumo\", \"Maschi e altri\" e \"Malafemmina\".\nNel 1986 esce l'album \"Profumo\", che, trainato dalla canzone \"Bello e impossibile\", si aggiudica due dischi di platino in Italia, uno in Austria, uno in Svizzera e un disco d'oro in Germania. Nel 1987 vende oltre un milione di copie con la compilation \"Maschi e altri\": la nuova hit \"I maschi\" viene presentata in anteprima al World Popular Song Festival di Tokyo.\nIl 1\u00ba maggio 1987 si esibisce con Sting e Jack Bruce nell\"'Opera da tre soldi\" (di Bertold Brecht e Kurt Weill) alla Schauspielhaus di Amburgo. Nell'aprile del 1987 in Grecia il singolo \"Profumo\" balza in testa alle classifiche, mentre il video, giudicato scandaloso, \u00e8 censurato in occasione della Pasqua ortodossa. Nell'autunno 1988 esce \"Malafemmina\", prodotto da Alan Moulder: il disco \u00e8 anticipato in estate dal singolo \"Hey bionda\" (sigla del Festivalbar), che prende di mira le donne militari.\nGli anni novanta.\nNel 1989 registra insieme a Edoardo Bennato \"Un'estate italiana\", canzone ufficiale dei Mondiali di calcio di Italia '90. In autunno esce l'album \"Scandalo\", che segna l'inizio della collaborazione della Nannini col produttore Dave M. Allen (The Cure). Con Piero Pel\u00f9 firma \"Madonna welt\" e \"Spiriti amanti\", mentre con Roberto Vecchioni firma \"Sorridi\" e \"Due ragazze in me\". Su \"Fiori del veleno\", Spider Stacy dei Pogues suona il flauto. Nello stesso anno partecipa, inoltre, al progetto di Roberto Cacciapaglia, \"Un giorno X\", opera video con la partecipazione dell'\"Orchestra dei Pomeriggi Musicali\".\nNel 1991 esce il suo secondo album live, \"Giannissima\", e intraprende un tour estivo in Italia, con parecchie date al sud. Il 18 maggio 1991 partecipa al progetto \"Cantar Toscano\", all'Universit\u00e0 di Siena, dove si esibisce su brani della tradizione popolare toscana. Nel 1993 esce \"X forza e X amore\", prodotto con Allen: il relativo tour avverr\u00e0 nei club ad eccezione di un concerto ad Alessandria, a favore di Greenpeace. Il singolo di apertura del disco, nonch\u00e9 tormentone dell'estate dello stesso anno, \u00e8 \"Radio Baccano \"cantato insieme a Jovanotti con cui partecipa anche al Festivalbar.\nNel 1994 si laurea presso la facolt\u00e0 di Lettere e Filosofia dell'Universit\u00e0 di Siena con il massimo dei voti e la lode: la tesi discussa ha il titolo \"Il corpo nella voce\" ed \u00e8 stata proprio la forte esperienza professionale sul palco a spingere l'artista ad approfondire con questo studio le correlazioni tra corpo, gestualit\u00e0 e canto, con riferimento a Janis Joplin, le donne della tammuriata e quelle del Nepal. Il 1\u00ba maggio, si esibisce nel tradizionale concerto in Piazza San Giovanni a Roma, dove presenta in anteprima \"Ottava vita\". L'anno seguente, su iniziativa di Greenpeace, si arrampica su un balcone di Palazzo Farnese, sede dell'ambasciata francese, e improvvisa un concerto di protesta contro la decisione del governo transalpino di riprendere gli esperimenti nucleari nell'atollo di Mururoa, cantando \"Un'estate italiana\" e la versione italiana di Giorgio Calabrese de \"Il disertore\" di Boris Vian.\nNel 1995 esce \"Dispetto\", prodotto con Allen: l'album \u00e8 anticipato dal fortunato singolo \"Meravigliosa creatura\", trasmesso in tutte le radio dopo la mezzanotte del 1\u00ba gennaio 1995. Nell'album, la Nannini riscopre la sua vena rock primordiale, ma anche la tradizione toscana in pezzi come \"Ottava vita\" (che contiene una citazione del \"Lamento del carbonaio\") e \"500 anni\" (che contiene, invece, una citazione di \"500 catenelle d'oro\", altro pezzo popolare toscano). Al disco collaborano, fra gli altri: Mara Redeghieri degli \u00dcstmam\u00f2 (coautrice di quasi tutti i testi), Francesco De Gregori (che scrive il testo di \"Ninna nera\") e Dave Stewart. L'album contiene anche una cover di Luigi Tenco, \"Lontano, lontano\", riletta in chiave rock.\nNel 1996 esce la sua seconda antologia ufficiale, intitolata \"Bomboloni\": al videoclip del singolo omonimo, partecipa anche il fratello Alessandro. Nel 1997 partecipa al progetto \"Short Opera\", in cui \u00e8 coinvolto anche Andrea Bocelli. Nel settembre 1998 esce \"Cuore\", prodotto da Fabrizio Barbacci. Nei primi mesi del 1999, esce il videoclip di \"Un giorno disumano\", che verr\u00e0 censurato per le scene molto crude. Il \"Cuore Tour\" sar\u00e0 uno dei primi concerti in diretta on line. Il 31 dicembre 1999, la Nannini saluta la fine del millennio con un concerto a Torino, in Piazza Vittorio.\nIl nuovo millennio.\nNel 2000 inizia a realizzare la colonna sonora del film d'animazione di Enzo d'Al\u00f2, \"Momo alla conquista del tempo\". Nel 2002 pubblica \"Aria\", a cui collabora la scrittrice Isabella Santacroce per i testi, dai temi decisamente goth. Nel 2004 esce \"Perle\", album totalmente acustico in cui riprende brani del suo repertorio, eccetto il singolo di punta \"Amandoti\", cover dei CCCP Fedeli alla linea di Giovanni Lindo Ferretti. Il disco riscuote un buon successo e il \"Perle Tour\" vede la Nannini esibirsi con due pianoforti insieme a Christian Lohr, e dai Solis String Quartet, un quartetto d'archi napoletano. Il CD ottiene un elevato successo commerciale, segnando un certo rilancio discografico per la Nannini.\nIl successo di \"Grazie\".\nNel febbraio 2006 esce l'album \"Grazie\", che riporta la Nannini al primo posto in classifica dopo sedici anni. Il successo dell'album, che alla fine dell'anno risulter\u00e0 essere il pi\u00f9 venduto in Italia con circa 400.000 copie vendute, \u00e8 dovuto al forte impatto commerciale del brano \"Sei nell'anima\", inserito nella colonna sonora del film \"Manuale d'amore 2 - Capitoli successivi\" di Giovanni Veronesi.\nAlla fine di maggio 2006 esce nelle radio il secondo singolo, \"Io\", che partecipa anche al Festivalbar, dove l'album \"Grazie\" vince il premio com \"Miglior album dell'anno\". Ad agosto riceve il \"Riccio d'Argento\" di \"Fatti di Musica\", la rassegna di Ruggero Pegna, come \"Miglior live dell'anno\". Nell'ottobre del 2006 viene lanciato il terzo singolo, la title track \"Grazie\", che fa anche da colonna sonora al film \"Quale amore\" di Maurizio Sciarra. Lo stesso anno interpreta la canzone \"Ama, credi e vai\" assieme ad Andrea Bocelli. Del brano verr\u00e0 pubblicato un singolo.\n\"Pia come la canto io\", \"GiannaBest\" e \"GiannaDream\".\nNel 2007, la notte tra il 14 e il 15 febbraio, muore il padre Danilo, al quale la cantante aveva dedicato il brano \"Babbino caro\", simbolo della loro riappacificazione dopo un rapporto piuttosto conflittuale. A marzo partecipa al Festival di Sanremo in qualit\u00e0 di superospite, per presentare l'opera rock da lei realizzata, intitolata \"La Pia de' Tolomei\", ispirata al personaggio della \"Divina Commedia\" di Dante Alighieri. Anticipato dal singolo \"Mura Mura\", viene pubblicato a fine aprile \"Pia come la canto io\", l'album dell'opera, prodotto dalla stessa Nannini con Will Malone. Lo stesso anno prende parte all'album \"Danson metropoli - Canzoni di Paolo Conte\" degli Avion Travel, dove canta \"Elisir\" assieme a Paolo Conte.\nAlla fine dell'anno esce \"GiannaBest\", doppio album contenente ventisei suoi grandi successi e tre inediti. Nel disco sono inoltre presenti la nuova versione di \"Meravigliosa creatura\" realizzata con gli archi di Malone e il brano \"Possiamo sempre\", remixato da Alan Moulder. L'album comprende anche il brano \"Sola con la vela\", il primo scritto da adolescente, nel 1971, e biglietto da visita con cui si presentava a molti concorsi per voci nuove. Di quest'album il primo singolo estratto \u00e8 \"Suicidio d'amore\", uscito in radio il 12 ottobre 2007. Anche gli altri due inediti sono stati estratti come singoli: \"Pazienza\" (scelto come colonna sonora del film \"Riprendimi\" prodotto da Francesca Neri), e \"Mosca cieca\", supportato da un videoclip diretto da Tim Pope e girato a Praga.\nNel 2008 la canzone \"Colpo di fulmine\", scritta dalla Nannini per Gi\u00f2 Di Tonno e Lola Ponce, ha vinto il Festival di Sanremo 2008, ma viene subito accusata di plagio perch\u00e9 il ritornello del brano ricorda la melodia di \"Dreaming\", brano del 2006 scritto da Umberto D'Auria, il quale sostiene averlo pubblicato nello stesso anno sul suo Myspace. Tuttavia, nonostante la tesi di D'Auria sia stata sostenuta anche da un servizio del programma \"Le Iene\", manca ancora un pronunciamento ufficiale della magistratura che stabilisca se si tratti effettivamente di plagio o di mera somiglianza.\nLo stesso anno partecipa al singolo di Fabri Fibra \"In Italia\" e al singolo di Pacifico, \"Tu che sei parte di me\". In estate apre i concerti dei Bon Jovi in Germania durante il loro \"Lost Highway Tour\", riscuotendo un forte successo. Il 27 marzo 2009 esce il nuovo album \"GiannaDream\", contenente il primo duetto al femminile per la Nannini.Il primo singolo \"Attimo\" viene firmato con Pacifico e presenta il contributo vocale di Valeria Solarino, mentre \"Maledetto ciao\" viene estratto come secondo singolo. Il terzo singolo estratto \u00e8 \"Sogno\", tra l'altro colonna sonora del film \"Viola di mare\" con Valeria Solarino. Il quarto singolo Salvami che ottiene molto successo radiofonico \u00e8 in duetto con la collega e cantautrice soul Giorgia Todrani.\nDa un'idea di Jovanotti e Giuliano Sangiorgi dei Negramaro, la Nannini, insieme ai pi\u00f9 grandi nomi della musica italiana si \u00e8 impegnata nella registrazione di Domani 21/04.2009, canzone il cui ricavato andr\u00e0 ai terremotati dell'Abruzzo. Il 21 giugno 2009 canta davanti a 60.000 persone allo stadio Meazza di Milano, esibendosi come ultima cantante dopo Laura Pausini, Giorgia, Elisa, Fiorella Mannoia e altre 40 donne per la causa amiche per l'Abruzzo. Il live \u00e8 stato trasmesso su dodici radio a reti unificate, con oltre 30.000.000 di ascoltatori, di cui verr\u00e0 prodotto un DVD.\nIl 13 settembre 2009 ha tenuto un concerto di rock sinfonico all'Arena di Verona davanti a oltre dodicimila persone, insieme alla London Studio Orchestra di Will Malone. Dal concerto verranno tratti tre brani live inseriti nell'album \"Extradream\". Sono state vendute pi\u00f9 di 400.000 copie dell'album \"Gianna Dream\". Il 28 maggio 2010, la Nannini partecipa al \"Wind Music Awards\", dove oltre a cantare \"Sei nell'anima\", ha duettato con Giorgia, ricevendo il premio da Catherine Spaak, per l'album \"Gianna Dream\" e ha premiato Emma Marrone, vincitrice della nona edizione di \"Amici di Maria De Filippi\".\nLa maternit\u00e0 e \"Io e te\".\nIl 23 agosto 2010 diventa di pubblico dominio il suo stato di gravidanza all'et\u00e0 di 56 anni, scatenando un dibattito sull'opportunit\u00e0 di avere figli in et\u00e0 avanzata. In un'intervista al settimanale \"TV Sorrisi e Canzoni\", la cantante replica alle critiche: \u00abAll'improvviso tutti si sono dimenticati della libert\u00e0 e del diritto che ha ciascuno di noi di fare quello che vuole, quando e con chi vuole\u00bb nella stessa intervista dichiara che la figlia Penelope avr\u00e0 un \"battesimo rock\".\nIl 26 novembre 2010 d\u00e0 alla luce la figlia Penelope nella clinica \"la Madonnina\" di Milano, e il 3 dicembre viene diffuso il singolo \"Ogni tanto\", che anticipa l'uscita del disco di inediti \"Io e te\" ottenendo subito buone vendite, raggiungendo la terza posizione della classifica italiana dei singoli. Pubblicato l'11 gennaio 2011 dalla Sony, \u00e8 stato registrato a Londra in gran parte presso gli Abbey Road Studios. Il 4 marzo 2011 viene pubblicato il secondo singolo intitolato \"Ti voglio tanto bene\", seguito a giugno da \"Perfetto\".\nA una settimana dalla sua uscita, l'album \"Io e te\" esordisce al primo posto in classifica FIMI come album pi\u00f9 venduto, passando al secondo posto dopo due settimane. Il 29 aprile parte \"Io e te Tour 2011\" con 24 tappe italiane, e 14 sparse per tutta Europa, tra cui Londra, Locarno (dove canter\u00e0 con Joe Cocker), Vienna, Linz, Berlino, Zurigo, Monaco. Il 14 ottobre esce in radio l'inedito \"Mai per amore\", che anticipa l'uscita di due cofanetti \"Io e te - Deluxe Edition\" e \"Io e te - Live Edition\". A novembre viene pubblicato l'album \"Inedito\" di Laura Pausini con il duetto omonimo con Gianna Nannini. Viene registrato il brano anche in lingua spagnola con il titolo \"In\u00e9dito (Lo exacto opuesto de ti)\". Il 19 novembre riceve il premio \"Pyramide con Mani\" consegnato all'interno del Charity Gala dell'UNESCO a D\u00fcsseldorf. La motivazione di questo premio: \"Nonostante la sua straordinaria carriera non ha mai dimenticato le persone non privilegiate\".\n\"Inno\".\nPer tutto il 2012 Gianna Nannini non si esibisce in tour, ma si dedica alla figlia e alla preparazione del nuovo album. Il 15 novembre riceve il Premio \"Elsa Morante\" consegnato da Dacia Maraini. \u00abPer la narrativit\u00e0 luminosa delle sue canzoni, veicolo di emozioni nel senso pi\u00f9 morantiano del termine\u00bb. Il 26 novembre, giorno del compleanno della figlia Penelope, viene annunciato l'album di inediti dal titolo \"Inno\", che verr\u00e0 pubblicato in Italia il 15 gennaio 2013 anticipato il 7 dicembre 2012 dal singolo \"La fine del mondo\" a cui seguiranno nel corso del 2013 il secondo singolo \"Nostrastoria\", il cui testo \u00e8 scritto insieme a Tiziano Ferro, e successivamente \"Indimenticabile, Scegli me\", \"In the Rain\".. e la \"titletrack Inno\". L'album entra al primo posto in classifica FIMI nella prima settimana di rilevazione. Il 7 ottobre 2013 l'album \"Inno\" viene certificato dalla FIMI disco di platino. Ad aprile 2013 parte da Roma l\"Inno Tour 2013\". In un'intervista poco prima dell'uscita del disco, Gianna afferma che nei cori (novit\u00e0 introdotta nel suo \"sound\" proprio grazie a questo album) che supportano lo \"special\" del brano \"Inno\", c'\u00e8 anche la voce del regista e amico Giovanni Veronesi.\nSempre nel 2013 viene insignita del premio \"Le Parole della Musica\" dell'associazione Amici di Piero Chiara. Il 17 dicembre viene scelta come testimonial per il progetto per Siena capitale europea della cultura 2019. Nell'aprile 2014 \u00e8 accusata di evasione fiscale, ragione per cui le viene confiscata una villa con scuderia a Siena; il procedimento penale si \u00e8 concluso col patteggiamento della pena di un anno e due mesi di reclusione, sospesa con la condizionale.\nIl 31 maggio 2014, in occasione del concerto di beneficenza \"Sardegna chi_ama\", tenutosi a Cagliari a seguito dell'alluvione che colp\u00ec la Sardegna nel novembre 2013, Gianna Nannini \u00e8 presente sul palco interpretando \"No potho reposare\" e altri successi del suo repertorio portando cos\u00ec il suo contributo all'evento benefico ideato dal jazzista Paolo Fresu al quale hanno partecipato diversi personaggi del mondo musicale, teatrale e televisivo..\n\"Hitalia\", il nuovo album di cover.\nA ottobre 2014 viene annunciato il nuovo album di Gianna Nannini, in uscita il 1\u00ba dicembre 2014 con il titolo \"Hitalia\" (titolo composto da \"hit\", e Italia). In questo album Gianna fa sue e reinterpreta 17 canzoni (hit, appunto) che hanno contribuito a fare la storia della musica italiana del Novecento spaziando fra epoche, generi e temi diversi. Viene inoltre annunciata l'uscita, prevista per il 7 novembre 2014, del primo singolo estratto da Hitalia: \"Lontano dagli occhi\", una rivisitazione in chiave rock del brano di Sergio Endrigo del 1969. Di \"Lontano dagli occhi\", \u00e8 stato girato un video ambientato in Sicilia, nella Valle dei Templi di Agrigento, presente dal 12 novembre 2014 sul canale YouTube di Gianna Nannini e sulla sua pagina Vevo. Ospiti dell'album sono: Gino Paoli, Vasco Rossi e Massimo Ranieri. Il primo canta insieme a Gianna in \"Il cielo in una stanza\", il secondo fa una breve apparizione \"vocale\" in \"C'\u00e8 chi dice no\" e il terzo accompagna Gianna in \"'O sole mio\".\nIl 14 febbraio 2015 \u00e8 ospite durante l'ultima serata del Festival di Sanremo condotto da Carlo Conti, esibendosi con \"L'immensit\u00e0\" di Don Backy e \"Sei nell'anima\" (era previsto un duetto con Massimo Ranieri, annullato per motivi di salute).\nFra la tarda primavera e l'estate, inoltre, l'artista parte per l\"'Hitalia.Rocks Tour\" in Italia e nel resto d'Europa dopo aver figurato, fra marzo e aprile, come ospite fissa al \"Rock meets Classic\", una serie di concerti che si svolge fra Germania, Austria e Svizzera e alla quale prende parte, come ospite, anche Ian Gillan dei Deep Purple, con il quale Gianna ha modo di interagire.\n\"Hitstory\": ideale compimento di \"Hitalia\" che ripercorre una carriera di successi.\nIl 18 settembre 2015 esce in rotazione radiofonica \"Vita nuova\", singolo che anticipa l'album \"Hitstory\", inizialmente annunciato per il 6 novembre 2015 ma uscito anticipatamente il 30 ottobre. Dopo 11 mesi dall'uscita di \"Hitalia\" e dopo due anni di \"silenzio\" rispetto alla pubblicazione di inediti, Gianna realizza questa nuova canzone per il cui testo si \u00e8 avvalsa della collaborazione del poeta Pasquale Panella. Il nuovo album, \"Hitstory\", raccoglie un gran numero di successi della carriera di Gianna, da \"Come un angelo\", brano del 1975, per giungere al 2015 con i quattro inediti \"Vita Nuova\", \"Tears\", \"Amica Mia\" e \"Mama\", la cover di \"Ciao Amore Ciao\" (la quale va a completare idealmente il precedente progetto discografico, \"Hitalia\") e le due rivisitazioni rispettivamente di \"Amandoti\" e di \"Un'estate italiana\". Nelle interviste relative all'uscita del disco, Gianna afferma che l'intento della raccolta \u00e8 di raccontare come una \"favola\", una \"storia\" incentrata sulla sua vita votata alla musica e alla maternit\u00e0.\nPer la scrittura di \"Tears\", un brano dalle sonorit\u00e0 intime e quasi acustiche, supportate da sperimentazioni di elettronica, Gianna si rivolge per la parte testuale all'amica Isabella Santacroce con la quale c'\u00e8 una lunga e fortunata storia di collaborazioni in album precedenti. Il video clip in rotazione da dicembre 2015 \u00e8 stato diretto da Gaetano Morbioli e le riprese si sono svolte nella giornata dell'11 novembre in provincia di Terni, presso la Cascata delle Marmore, la Specola e al Parco dei Campacci.\nLa stesura del testo dell'inedito \"Amica Mia\" \u00e8 opera di Tiziano Ferro in una collaborazione che rispecchia e prosegue quella gi\u00e0 avvenuta nell'album di inediti \"Inno\", del 2013, con la canzone \"Nostrastoria\". L'inedito \"Mama\", invece, \u00e8 stato scritto da Gianna nel 2010 inizialmente come compendio all'opera di Michelangelo Pistoletto che rappresenta il Terzo Paradiso, per poi trasformarlo in una vera e propria canzone affiancandosi anche in questo caso a Pasquale Panella per la scrittura del testo. La rivisitazione di \"Amandoti\", brano inizialmente pubblicato in versione acustica nell'album \"Perle\", si basa interamente sull'arrangiamento che Gianna ha dato all'esecuzione live durante i concerti degli ultimi anni.\nIl disco, a detta di Gianna, porta con s\u00e9 due novit\u00e0: la prima riguarda il nuovo \"sound\" che, preannunciato dalle nuove canzoni, dar\u00e0 forma al futuro album di inediti ancora in lavorazione, un \"sound\" pi\u00f9 scarno e pi\u00f9 concentrato sulla voce, e la seconda novit\u00e0 riguarda il tour del 2016 che si svolger\u00e0 principalmente nei teatri al fine di dare, afferma l'artista, una veste maggiormente essenziale e autentica al rock suonato dal vivo.\n\"Amore gigante e altre attivit\u00e0\".\nIl 15 settembre 2017 la Nannini ha pubblicato il singolo \"Fenomenale\", volto ad anticipare il diciannovesimo album in studio \"Amore gigante\", la cui uscita \u00e8 avvenuta il 27 ottobre dello stesso anno.\nIl 7 ottobre 2017 \u00e8 apparsa come ospite in prima serata nel programma televisivo tedesco \"Nena-Nichts vers\u00e4umt\", uno speciale presentato da Thomas Gottschalk e dedicato alla cantante tedesca Nena, che ripercorre la carriera della cinquantasettenne nel suo quarantesimo anniversario sulla scena musicale tedesca ed internazionale. Per l'occasione, la Nannini ha cantato la versione italiana, con testi da lei stessa scritti, dei brani \"Liebe ist\" e \"99 Luftballons\". In occasione della sua prima autobiografia, compie il coming out, dichiarando di avere una figlia e di convivere con una compagna a Londra, dove le coppie LGBT sono meglio tutelate.\nL'8 dicembre 2017 pubblica il singolo \"Cinema\", secondo estratto dall'album, mentre il 30 marzo 2018 pubblica il singolo \"Amore gigante\", terzo estratto dall'album.\nIl 24 agosto 2018 collabora con Enrico Nigiotti al singolo \"Complici\" e riceve il 2 settembre a La Spezia il \"Premio Lunezia Rock d'Autore\" per la qualit\u00e0 Musical-Letteraria delle Sue Opere.\n\"La differenza\".\nNel 2019 decide di affittare uno studio sulla Gloucester Road di Londra dove compone, in soli tre mesi, il suo ventesimo album in studio che intitoler\u00e0 \"La differenza\". L\u2019album viene in seguito registrato a Nashville negli studi Blackbird di John McBride.\nIl primo singolo estratto dall'album \u00e8 stato \"La differenza\", pubblicato l'11 ottobre 2019. Contenuta all'interno delle tracce vi \u00e8 anche la collaborazione con il cantautore e rapper italiano Coez nel brano \"Motivo\".\n\"Motivo\" \u00e8 anche il secondo estratto dall\u2019album, pubblicato il 3 gennaio 2020. Il 1\u00ba maggio 2020, invece, viene pubblicato il terzo estratto dall\u2019album, \"Assenza.\" Mentre l\u201911 dicembre 2020 esce il quarto estratto \"L\u2019aria sta finendo.\"\nIl 10 dicembre 2021 pubblica in duetto con Francesco De Gregori la cover della hit \"Diamante\" incisa originariamente da Zucchero."}
{"id": "121373", "revid": "121603898", "url": "https://it.wikipedia.org/wiki?curid=121373", "title": "Deflorazione", "text": "La deflorazione (letteralmente \"togliere il fiore\") \u00e8 la fisiologica rottura dell'imene normalmente susseguente, eccetto i casi di particolare elasticit\u00e0 dello stesso, al primo rapporto sessuale penetrativo della donna.\nDescrizione.\nL'allentamento di questa membrana e la sua lacerazione indolore, in alcuni casi pu\u00f2 avvenire precedentemente al primo rapporto sessuale penetrativo, ad esempio a causa dell'introduzione di oggetti come per esempio assorbenti interni nella vagina oppure a causa di un trauma dovuto a attivit\u00e0 fisiche o sportive, o ancora in conseguenza di vigorose pratiche di masturbazione femminile.\nLa deflorazione pu\u00f2 essere accompagnata da leggere perdite di sangue ed essere fastidiosa o, per alcune donne, leggermente o mediamente dolorosa. Che la donna debba sanguinare per dimostrare la sua verginit\u00e0 non \u00e8 che un mito, non tutte le donne perdono sangue e per molte non \u00e8 doloroso."}
{"id": "121376", "revid": "228587", "url": "https://it.wikipedia.org/wiki?curid=121376", "title": "Roberto di Newminster", "text": "Biografia.\nNacque alla fine dell'XI secolo a Gargrave, un villaggio dello Yorkshire. Comp\u00ec gli studi nell'Universit\u00e0 di Parigi, Rientrato in Inghilterra, fu ordinato sacerdote e divenne parroco nella chiesa di Gargrave. \nDesideroso di una vita pi\u00f9 contemplativa, lasci\u00f2 la parrocchia per prendere l'abito benedettino nell'Abbazia di Whitby. In seguito, sent\u00ec parlare dei cistercensi e ottenne il permesso dell'abate di Whitby di unirsi all'ordine di Citeaux nell'Abbazia di Fountains. Accresciutasi questa abbazia, nel 1138 circa fond\u00f2 la nuova Abbazia di Newminster in Northumbria, nella diocesi di Durham, e ne fu il primo abate. \nNewminster prosper\u00f2 e durante il suo abbaziato alcuni monaci furono inviati a fondare altri tre monasteri cistercensi: Pipewell nel 1143, Roche nel 1147 e Sawley nel 1148.\nSecondo leggende devozionali sarebbe stato dotato di capacit\u00e0 profetiche. In seguito alle accuse di intrattenere rapporti con una donna del luogo mossegli da alcuni monaci, Roberto volle discolparsi davanti a san Bernardo e si present\u00f2 a lui a Clairvaux, che era la guida spirituale dell'Ordine Cistercense. Questi riconobbe la sua innocenza e i due divennero amici tanto che Bernardo gli don\u00f2 la sua cintura, a cui i credenti attribuirono poteri taumaturgici. \nDurante questo viaggio in Francia incontr\u00f2 poi papa Eugenio III, nel 1147, e fu accolto con grande onore. Nel 1159 si ammal\u00f2 e mor\u00ec il 6 giugno, nella vigilia della festa della Santissima Trinit\u00e0, tra i monaci.\nCulto.\nSulla sua tomba nella Abbazia di Newminster, luogo di pellegrinaggio, si narrano numerose leggende miracolistiche. \nIl suo nome fu iscritto nel Martirologio Romano al 7 giugno.\nDal Martirologio Romano: \"A Newminster nella Northumbria in Inghilterra, san Roberto, abate, dell'Ordine Cistercense, che, desideroso di povert\u00e0 e di preghiera, fond\u00f2 in questo luogo insieme ad altri dodici compagni un monastero, dal quale germogliarono in breve tempo tre famiglie di monaci.\""}
{"id": "121377", "revid": "399", "url": "https://it.wikipedia.org/wiki?curid=121377", "title": "Bed\u0159ich Smetana", "text": "\u00c8 conosciuto in particolare per il suo poema sinfonico \"Vltava\" (\"La Moldava\" in italiano), il secondo in un ciclo di sei che egli intitol\u00f2 \"M\u00e1 vlast\" (\"La mia patria\") (1874-1879), e per la sua opera \"La sposa venduta\" (1866), particolarmente ricca di motivi cechi.\nBiografia.\nStudi\u00f2 da autodidatta sin da piccolo il pianoforte e il violino. La prima formazione musicale la ricevette dal padre, che nell'ambito familiare aveva costituito un quartetto d'archi dilettante, e da due maestri a Plze\u0148. Studi\u00f2 quindi al Conservatorio di Praga con il maestro Josef Proksch, che riusc\u00ec a procurargli alcuni lavori a corte, in genere di carattere didattico. Nel 1848 fond\u00f2 una scuola di musica sovvenzionata anche da Liszt. Scrisse la sua prima sinfonia nazionalista in occasione dei moti insurrezionali del 1848 a Praga, all'epoca parte dell'Impero austriaco, a cui brevemente partecip\u00f2.\nNel 1856 si trasfer\u00ec a G\u00f6teborg, in Svezia, dove diresse la locale Societ\u00e0 Filarmonica e inizi\u00f2 a dedicarsi alla composizione, facendo diverse tourn\u00e9e in Europa riscuotendo notevole successo, accompagnato dalla prima moglie, la pianista Katarina Kol\u00e1r, e poi dalla seconda, Ferdinandi, dopo la morte di Katarina nel 1859. L'artista torn\u00f2 a Praga nel 1861; la situazione sociale e politica si era nel frattempo assestata, in seguito ai moti rivoluzionari del 1848 (la cosiddetta \"Primavera dei popoli\"), ed egli apr\u00ec un nuovo istituto musicale, la \"Societ\u00e0 filarmonica Hlahol\", dedita alla promozione della musica ceca. Smetana fu anche critico musicale e, dal 1866, direttore d'orchestra nel Teatro Nazionale di Praga, in cui furono rappresentate le sue opere teatrali.\nL'insorgere di una sordit\u00e0 sempre pi\u00f9 grave (sentiva una nota acuta nella testa, poi riprodotta nel Quartetto n.1 \"Dalla mia vita\"), l'obblig\u00f2 alle dimissioni e al trasloco nel villaggio di Jabkenice nel 1874-1875. Negli ultimi anni della malattia, compose:\nNonostante i problemi di salute, Smetana continu\u00f2 l'attivit\u00e0 di compositore fino alla morte, avvenuta nel 1884 in un ospedale psichiatrico di Praga. Fu sepolto a Praga, nel cimitero di Vy\u0161ehrad. La citt\u00e0 gli ha dedicato un monumento vicino al fiume Moldava, nei pressi del Ponte Carlo."}
{"id": "121383", "revid": "599013", "url": "https://it.wikipedia.org/wiki?curid=121383", "title": "Rub\u00e9n Dario", "text": ""}
{"id": "121388", "revid": "1856513", "url": "https://it.wikipedia.org/wiki?curid=121388", "title": "Air Europe", "text": "Nata come succursale italiana della compagnia britannica Air Europe UK, Air Europe Italia fu la prima e per un buon periodo la pi\u00f9 importante ed innovativa compagnia aerea charter di lungo raggio italiana. Fu la prima a mettere in servizio in Italia i nuovi Boeing 757, Boeing 767 e Boeing 777.\nStoria.\nAir Europe S.p.A. fu fondata nel 1989 come parte del gruppo \"Airlines of Europe\" basato nel Regno Unito e le operazioni iniziarono dalla base di armamento presso l'aeroporto di Milano-Malpensa il 19 dicembre 1989. Divenne indipendente e completamente italiana nel 1991 quando le operazioni della capofila Air Europe UK cessarono nel marzo dello stesso anno, appena dopo lo scoppio della Prima guerra del Golfo.\nA differenza di Air Europe UK, Air Europe S.p.A. nel corso degli anni novanta increment\u00f2 il proprio fatturato ed il numero di voli.\nFu la prima compagnia aerea italiana ad introdurre la \"Business Class\" sui voli charter e a mettere in servizio i modelli Boeing 757 e 767 fino ad arrivare ad effettuare voli di linea nazionali con gli aeromobili Airbus A320. Fu inoltre il cliente di lancio in Italia del nuovo Boeing 777. Nel 1997 inaugur\u00f2 il suo primo volo di linea per L'Avana, Cuba ed in seguito quello per Mauritius.\nSuccessivamente nel 2000 fu acquisita da Volare Airlines che aveva creato per l'occasione il Gruppo Volare.\nIl Gruppo Volare entr\u00f2 in amministrazione straordinaria nel 2004 ed ammesso alla procedura di \"Amministrazione Straordinaria delle Grandi Imprese in Stato di Insolvenza\" (Legge n. 39/2004, come modificata dalla Legge n. 166/2004 e D.L. n. 281/2004), con la nomina a Commissario Straordinario del Dott. Carlo Rinaldini. Nel 2006 venne acquisito dal vecchio Gruppo Alitalia che unific\u00f2 le due compagnie Volare Airlines ed Air Europe sotto un unico disciplinare (C.O.A.).\nLa nuova Volare S.p.A. operava con i due marchi Volareweb.com nel ramo del low cost ed Air Europe in quello del charter prevalentemente di lungo raggio.\nFino a met\u00e0 dicembre 2008 la flotta a marchio Air Europe era composta da un Boeing 767-300ER che operava da Milano-Malpensa per le principali localit\u00e0 turistiche dei Caraibi e dell'Oceano Indiano.\nPoco dopo, anche Volare S.p.A. entr\u00f2 in Amministrazione Straordinaria.\nIl 13 gennaio 2009 la nuova Alitalia-CAI acquist\u00f2 gli assets e il Certificato di Operatore Aereo di Volare S.p.A. in Amministrazione Straordinaria, tramite CAI-Second S.p.A., poi chiusa a sua volta l'11 febbraio 2015.\nVolare cess\u00f2 in tale data di operare voli con proprio personale e livrea. L'ultimo volo come Air Europe era stato operato nel dicembre del 2008.\nLe societ\u00e0 pubbliche invece, Volare S.p.A. in Amministrazione Straordinaria, cos\u00ec come quelle del vecchio Gruppo Volare (tra cui anche Air Europe S.p.A. in Amministrazione Straordinaria), esistono tutt'oggi e continuano a contenere solo i debiti, mai acquisiti rispettivamente da CAI e da LAI.\nFlotta.\nBoeing 767-3Q8(ER) \"I-VIMQ\". Questo aeromobile (che aveva operato per Air Europe anche con le marche EI-CMQ, I-AIMQ e I-PIMQ e noto familiarmente tra i dipendenti della compagnia come MIKE-QUEBEC) \u00e8 stato l'ultimo aereo della flotta Air Europe ed \u00e8 stato restituito alla societ\u00e0 di leasing aeronautico a met\u00e0 dicembre 2008. Trasferito a Citt\u00e0 del Messico e rimasto accantonato per pi\u00f9 di un anno \u00e8 stato poi trasferito a Miami per la preparazione alla consegna alla compagnia venezuelana SBA Airlines, alla quale tuttavia non \u00e8 mai stato consegnato. Durante l'estate 2010 \u00e8 stato preso in carico da Ethiopian Airlines con le marche ET-ANU.\nAltri aeromobili utilizzati al vettore.\nBoeing 777\nBoeing 767\nBoeing 757\nMcDonnell Douglas DC-10\nAirbus A320"}
{"id": "121394", "revid": "287204", "url": "https://it.wikipedia.org/wiki?curid=121394", "title": "Ruben Dario", "text": ""}
{"id": "121395", "revid": "640277", "url": "https://it.wikipedia.org/wiki?curid=121395", "title": "Sal da Vinci", "text": ""}
{"id": "121400", "revid": "124610752", "url": "https://it.wikipedia.org/wiki?curid=121400", "title": "Pamplona", "text": "Pamplona (in castigliano, Iru\u00f1a o Iru\u00f1ea in basco) \u00e8 una citt\u00e0 di 199 066 (2018) abitanti della Spagna, capoluogo della comunit\u00e0 autonoma della Navarra.\n\u00c8 situata a 407\u00a0km a nord-est di Madrid e a 50 km del confine con la Francia. \u00c8 la prima grande citt\u00e0 spagnola lungo il Camino Franc\u00e9s del Cammino di Santiago di Compostela.\nStoria.\nFondata da Pompeo nel 75 a.C. come accampamento militare, con il tempo crebbe e divenne la da cui deriva il nome. Ebbe un periodo di splendore nell'epoca imperiale di Roma, ma sub\u00ec poi diverse invasioni barbariche che la distrussero. Nel 466 fu presa dai Visigoti che vi si installarono ma non seppero resistere agli Arabi agli inizi dell'VIII secolo. Gli Arabi non vi si installarono abitualmente preferendo la citt\u00e0 di Tudela.\nNel 778 Carlo Magno nel corso di una spedizione contro Saragozza in mano ai Musulmani distrusse le mura della citt\u00e0. Alla met\u00e0 del IX secolo si consolid\u00f2 un consistente nucleo di cristiani che si contrapponevano ai Musulmani e la dinastia Jimena nel X secolo rafforz\u00f2 questo movimento religioso, politico e sociale creando il Regno di Pamplona come si chiamer\u00e0 nei secoli successivi fino al 1164 quando prese il titolo di Regno di Navarra agganciandosi alla Navarra per meglio fronteggiare l'espansionismo ricorrente della Castiglia. A Pamplona si rafforz\u00f2 intanto il potere del Vescovo poich\u00e9 il re, come era uso a quei tempi, aveva una corte itinerante ed i vescovi amministrarono la citt\u00e0 fino al 1323. Nei secoli XI-XII si ebbe il ripopolamento che determin\u00f2 per\u00f2 la nascita di tre distinti agglomerati urbani, che combatterono fra di loro, frenando lo sviluppo della citt\u00e0 finch\u00e9 con il \"privilegio de la Union\", concesso dal re Carlo III di Navarra, il Nobile, nel 1423 la citt\u00e0 fu unificata e nel 1426 divenne la capitale del regno di Navarra e tale rimase fino al 1512, quando venne assorbita nel regno di Spagna che si costitu\u00ec definitivamente nel 1516 con Carlo V. Prima per\u00f2 ci fu un periodo di crisi politica che scosse la Navarra nel XV secolo con guerre civili; chi ne approfitt\u00f2 fu la Castiglia che la invase; il re Giovanni III di Navarra e la regina Caterina di Navarra abbandonarono il regno e si rifugiarono in Francia. In questa guerra combatt\u00e9 dalla parte dei Castigliani anche Ignazio di Loyola che fu ferito in un luogo dove oggi sorge una cappella, nei pressi del Palazzo di Navarra; da quel momento Ignazio di Loyola cambi\u00f2 vita e fond\u00f2 l'Ordine della Compagnia di Ges\u00f9.\nCon la conquista da parte del regno di Castiglia, Pamplona assunse le funzioni di piazza fortificata per far fronte alle continue minacce d'invasione che venivano dalla vicina Francia. Tra i secoli XVI-XVIII si succedettero lavori di fortificazioni allo scopo di fare di Pamplona un bastione inespugnabile. In sostituzione della monarchia fu nominato un \"vicer\u00e9\" che amministr\u00f2 la Navarra con l'aiuto del \"Consejo de Navarra\" suprema istanza giudiziale, la \"Camara de Comptos\", corte dei conti e le \"Cortes de Navarra\" che continueranno a riunirsi fino al 1828.\nFino al XX secolo la citt\u00e0 rimase chiusa entro le sue mura che furono in parte aperte a partire dal 1905, per permettere via via l'espansione della citt\u00e0. Verso la met\u00e0 del secolo, inizi\u00f2 ad industrializzarsi determinando correnti d'immigrazione con la necessit\u00e0 di far sorgere nuovi quartieri. Le zone dove sorgevano le fortificazioni furono trasformate in parchi e la citt\u00e0 assunse l'aspetto attuale di citt\u00e0 moderna che conserva per\u00f2 una parte delle sue vestigia di epoca medioevale, con i resti delle mura e le chiese di san Saturnino e san Nicola. La cattedrale \u00e8 gotica. Altri rilevanti edifici civili sono la Corte dei conti (\"C\u00e1mara de Comptos\", XIV secolo), il Comune e il palazzo della Provincia (\"Ayuntamiento\" e \"Palacio Provincial\", sec. XIX).\nPamplona presenta un grande contrasto tra la citt\u00e0 moderna, con grandi viali e molto verde, e la citt\u00e0 medioevale, con i suoi vicoli, piazzette e monumenti antichi. E tuttavia, a differenza di altre citt\u00e0 che tengono separate la citt\u00e0 antica e quella moderna, a Pamplona tradizione e modernit\u00e0 si coniugano in maniera ammirevole nelle stesse zone. Questo \u00e8 particolarmente evidente nella zona delle lunghe mura, ricostruite nei secoli XVI e XVIII, che abbracciano la citt\u00e0 correndo in parte lungo il fiume Arga. Costeggiandole si passa attraverso bei giardini moderni e grandi viali, e si incontrano anche i monumenti pi\u00f9 antichi della citt\u00e0, il tutto tenuto insieme in straordinaria armonia. La citt\u00e0, un tempo interamente cinta da mura, si estende oggi nella valle del fiume Arga, e forma con i municipi vicini un continuum urbano che ospita 250.000 abitanti, la met\u00e0 della popolazione della Comunit\u00e0 Autonoma della Navarra.\nA Pamplona San Josemar\u00eda Escriv\u00e1 de Balaguer ha fondato l'Universit\u00e0 di Navarra nel 1952.\nStemma.\nLo stemma cittadino \u00e8 composto da uno scudo appuntito con campo azzurro, al cui centro campeggiano un leone argentato voltato verso destra e, sopra di esso, una corona reale dorata. Il bordo dello scudo \u00e8 di colore rosso ed ornato da otto catene d'oro, simbolo del Regno di Navarra fin dal 1212. A sormontare lo stemma, nuovamente una corona di colore oro, questa volta ducale.\nL'adozione dello stemma cittadino si pu\u00f2 far risalire al 1423, quando il re Carlo III di Navarra concesse alla citt\u00e0 di Pamplona il cosiddetto \"privilegio di unione\" (\"Privilegio de la Uni\u00f3n\"), unificando diversi borghi in un unico centro abitato.\nLos Sanfermines, Fiestas de San Ferm\u00edn.\n\"Los Sanfermines\" o \"Las fiestas de San Ferm\u00edn\" sono le feste che Pamplona celebra tra il 6 e il 14 luglio in onore di San Firmino di Amiens, compatrono di Navarra e patrono dell'arcidiocesi di Pamplona e Tudela.\nSecondo la tradizione Firmino, figlio del senatore Firmus, governatore di Pamplona nel III secolo, si convert\u00ec al Cristianesimo e fu battezzato da San Saturnino nel luogo che oggi si chiama popolarmente \"Pocico de San Cernin\". Firmino fu ordinato sacerdote a Tolosa, in Francia, poi torn\u00f2 a Pamplona come vescovo e mor\u00ec decapitato ad Amiens, dove era andato a predicare, il 25 settembre del 303. Patrono delle confraternite dei barcaioli, dei vinai e dei fornai, da molto tempo San Firmino viene ricordato con una festa che dura 204 ore.\nLe feste cominciano con il lancio del \"chupinazo\" (razzo) dal balcone del consiglio della citt\u00e0 a mezzogiorno del 6 luglio e finiscono a mezzanotte del 14 luglio. Una delle attivit\u00e0 pi\u00f9 famose del Sanfermines \u00e8 l\"'Encierro\", la famosa corsa dei tori, che corrono tra la folla fino all'arena delle corride. Le corse avvengono tra il 7 e il 14 di luglio e cominciano alle otto, con una durata media di tre, quattro minuti.\nAttraverso i secoli la lunga festa di San Firmino tanto cara ad Hemingway e di cui i tori sono l'elemento pi\u00f9 caratteristico, continua ad avere per protagonista la strada, che \u00e8 il suo vero luogo, dove convivono armonicamente le cerimonie religiose con quelle profane, le cerimonie pubbliche con il tumulto popolare, il culto arcaico del toro con il mangiare e il bere.\nIn questi anni gli animalisti hanno duramente contestato la festa a causa del maltrattamento dei tori durante le corride. Per protesta si sono svolte delle manifestazioni con animalisti svestiti che sfilano per le strade della citt\u00e0.\nOltre alle feste di San Firmino, universalmente conosciute, che attirano a Pamplona gente da ogni parte del mondo, ci sono anche altre festivit\u00e0 come in ogni citt\u00e0 della Spagna, di carattere religioso e civile nello stesso tempo: la Settimana Santa, il 29 novembre la festa di San Saturnino patrono della citt\u00e0, il 5 gennaio il corteo per le vie della citt\u00e0 dei tre Re Magi accompagnati dai loro seguiti reali.\nInfrastrutture e trasporti.\nLo scalo ferroviario principale della citt\u00e0 \u00e8 la stazione di Pamplona.\nSport.\nLa locale squadra di calcio \u00e8 l'Osasuna, che gioca allo Stadio El Sadar."}
{"id": "121406", "revid": "6923", "url": "https://it.wikipedia.org/wiki?curid=121406", "title": "Glueball", "text": "In fisica delle particelle, una glueball, o \"palla di colla\", \u00e8 una particella, in particolare un mesone esotico, che non contiene quark: \u00e8 composta solo di gluoni. Questo stato \u00e8 possibile perch\u00e9 i gluoni sono dotati di carica di colore e subiscono l'interazione forte, derivano dal carattere non abeliano della QCD (essendo la QED abeliana, i fotoni non mostrano un comportamento analogo). Le glueball sono estremamente difficili da identificare negli acceleratori di particelle, perch\u00e9 si mescolano con gli stati mesonici ordinari.\nI calcoli teorici mostrano che le glueball dovrebbero esistere a intervalli di energia accessibili con gli attuali acceleratori. Tuttavia a causa delle difficolt\u00e0 citate, non sono state ancora identificate, anche se sono al vaglio diversi candidati, osservati al Large Hadron Collider.\nPomerone e Odderone.\nAd oggi si conoscono due tipologie di glueball: il Pomerone, teorizzata nel 1961 formata da un numero pari di gluoni e l'Odderone, teorizzata negli anni '70 e formata da un numero dispari di gluoni. Quest'ultima ha avuto conferma sperimentale nella sua versione a 3 gluoni e carica di colore neutra nel 2021"}
{"id": "121410", "revid": "36426", "url": "https://it.wikipedia.org/wiki?curid=121410", "title": "Festival italiano", "text": "Festival Italiano \u00e8 stato un festival musicale andato in onda su Canale 5 per due edizioni, nel 1993 e 1994, improntato sulla falsariga del Festival di Sanremo.\nStoria.\nEntrambe le edizioni furono presentate da Mike Bongiorno, accompagnato nel 1993 da Paola Barale e l'anno successivo da Antonella Elia.\nGli artisti si esibivano dal vivo, accompagnati da un'orchestra diretta da Vince Tempera. Alla seconda edizione partecipavano brani inediti, equamente suddivisi nelle sezioni \"Big\" e \"Giovani\".\nIl programma suscit\u00f2 le ire di Pippo Baudo, che proib\u00ec la partecipazione al Festival di Sanremo 1995 (del quale era il direttore artistico) a tutti gli artisti che avevano preso parte al Festival italiano 1994.\nFurono in gara in entrambe le edizioni Mietta (\"Sto senza te\" nel 1993 ed \"\u00c8 di nuovo gennaio\" l'anno dopo) e Nek (\"Jane\" nella prima edizione, \"Angeli nel ghetto\" nella successiva).\nOmonimie.\nCon il titolo di \"Festival italiano\" si tengono annualmente numerose manifestazioni all'estero, a beneficio prevalentemente degli italiani ivi residenti, in particolare in Venezuela ed in Bulgaria, anche di poesia e di danza."}
{"id": "121411", "revid": "122856151", "url": "https://it.wikipedia.org/wiki?curid=121411", "title": "Cadillac Allant\u00e9", "text": "La Cadillac Allant\u00e9 rappresent\u00f2 il primo tentativo della Cadillac di entrare nel segmento delle roadster di lusso. Venne commercializzata dal 1987 al 1993. Il pianale e il motore provenivano dalla Cadillac Eldorado.\nContesto.\nIntrodotta nel 1987, come concorrente della Mercedes-Benz 560 SL, l'auto era motorizzata con un 4,1 L PFI (\"Port Fuel Injected\") V8 derivato dal motore ad iniezione standard V8 che gi\u00e0 la Cadillac produceva.\nIn seguito la cilindrata del motore fu portata a 4,5 L e la potenza erogata raggiunse i 200 hp (150\u00a0kW). Questo fu il motore che la vettura mantenne per tutta la sua produzione tranne che per l'ultimo anno, il 1993, quando venne utilizzato il 4,6 L Northstar DOHC che con il sistema VVT arrivava a 295\u00a0hp (220\u00a0kW).\nLa vettura durante tutta la sua vita commerciale sub\u00ec poche modifiche, alla fine ne furono prodotti 21.430 esemplari.\nLa Allant\u00e9 veniva assemblata a Detroit, con meccanica locale montata su carrozzerie provenienti dall'Italia e prodotte dalla Pininfarina di Grugliasco (TO), dove le scocche venivano lastrate e verniciate, per poi essere trasferite a San Giorgio Canavese (TO) in uno stabilimento eretto appositamente per la Allant\u00e9 dove le vetture venivano carrozzate e, infine, inviate a destinazione per mezzo di speciali Boeing 747, appositamente allestiti , con un ponte aereo dall'aeroporto di Torino Caselle. Questo sistema fece nascere una serie di interessanti soprannomi quali \"la Cadillac volante dall'Italia\" oppure \"la catena di montaggio pi\u00f9 lunga del mondo\".\nIl prezzo iniziale della Allant\u00e9 era di 54.000 dollari USA, molto al di sopra del prezzo delle altre Cadillac dell'epoca."}
{"id": "121412", "revid": "1222", "url": "https://it.wikipedia.org/wiki?curid=121412", "title": "Ienidi", "text": ""}
{"id": "121416", "revid": "1534511", "url": "https://it.wikipedia.org/wiki?curid=121416", "title": "Mesone esotico", "text": "I mesoni del modello non-quark sono:\nTutte queste particelle possono essere classificate come mesoni perch\u00e9 sono adroni e hanno numero barionico uguale a zero. Tra questi le \"glueball\" devono essere singoletti di sapore, cio\u00e8 hanno isospin evanescente (I=0) e stranezza. Come tutti gli stati di particella, sono specificati da un numero quantico che \u00e8 la rappresentazione della simmetria di Poincar\u00e9, ad esempio JPC (dove J \u00e8 il momento angolare, P \u00e8 la parit\u00e0 intrinseca e C \u00e8 la parit\u00e0 di carica di coniugazione) e dalla massa. Si specifica anche l'isospin I del mesone.\nTipicamente, ogni mesone del modello a quark si presenta come un \"nonetto\" SU(3) di sapore - un ottetto e un singoletto di sapore. Una glueball si presenta come una particella extra (\"sovrannumeraria\") al di fuori del nonetto. A dispetto di un calcolo cos\u00ec apparentemente semplice, l'assegnazione di ogni dato stato come una glueball, un tetraquark o un mesone ibrido rimane ancor oggi un tentativo. Anche quando vi \u00e8 certezza che uno di questi numerosi stati possa essere un mesone del modello non-quark, il grado di mescolamento e l'assegnazione precisa sono pieni di incertezze. Vi \u00e8 anche un considerevole lavorio sperimentale nell'assegnazione dei numeri quantici a ciascuno stato e vi sono test incrociati con altri esperimenti. Quale risultato si ha che ogni assegnazione al di fuori del modello a quark \u00e8 un'ipotesi. La parte restante di questo articolo descrive la situazione come si presenta verso la fino del 2004.\nPrevisioni del reticolo.\nLe previsioni della cromodinamica quantistica su reticolo per le glueball sono ora abbastanza stabili, almeno quando i quark virtuali non vengono considerati. I due stati pi\u00f9 bassi sono\nLo stato 0- + e le glueball esotiche come 0- - sono attesi oltre i 2 GeV. Le glueball sono necessariamente isoscalari, vale a dire hanno isospin I=0.\nLo stato base dei \"mesoni ibridi\" \u2014 0- +, 1- +, 1- - e 2- + sono tutti un po' al di sotto dei 2 GeV. Il mesone ibrido con numeri quantici esotici 1- + \u00e8 a 1.9\u00b10.2 GeV. I migliori calcoli su reticolo oggi disponibili sono fatti nell'approssimazione spenta (\"quenched approximation\") che omettono i loop di quark virtuali. Come risultato questi calcoli perdono l'associazione con lo stato mesonico.\nLo stato 0+ +.\nI dati mostrano 5 risonanze isoscalari:\nLa f0(600) viene solitamente indicata dal simbolo \u03c3 dei modelli chirali. Il decadimento e la produzione di f0(1710) d\u00e0 consistente prova che esso sia anche un mesone. \nCandidato glueball.\nLe f0(1370) e f0(1500) non possono essere mesoni del modello a quark perch\u00e9 uno \u00e8 sovrannumerario. La produzione di uno stato di massa pi\u00f9 elevato in una reazione a due fotoni tipo le reazioni 2\u03b3\u00a0\u2192\u00a02\u03c0 o 2\u03b3\u00a0\u2192\u00a02K vengono eliminate. Il decadimento fornisce anche qualche prova del fatto che una di queste possa essere una glueball.\nCandidato tetraquark.\nLa f0(980) \u00e8 stata definita da alcuni autori come un mesone tetraquark, insieme con gli stati I=1, a0(980) e \u03ba0(800). Due gli stati a vita media lunga (\"narrow\" nel linguaggio della spettroscopia delle particelle): lo stato DsJ(2317)*&amp;plmn; scalare (0++) e il mesone DsJ(2460)*&amp;plmn; vettore (1+), osservati al CLEO e nell'esperimento BaBar, che si \u00e8 anche cercato di classificare come stati tetraquark. Per altro questi possono essere interpretati diversamente.\nGli stati 2+ +.\nDue stati isoscaleri sono stati definitivamente identificati: \u2014 f2(1270) e f'2(1525). Nessun altro stato \u00e8 stato sufficientemente identificato negli esperimenti e perci\u00f2 \u00e8 difficile dire qualcosa di pi\u00f9 riguardo a essi.\nGli stati esotici 1- + e altri stati.\nI due isovettori esotici \u03c01(1400) e \u03c01(1600) sembrano ben determinati sperimentalmente. Essi non sono chiaramente glueball ma potrebbero essere un tetraquark o un mesone ibrido. Le indicazioni sulla loro natura sono ancora deboli.\nGli stati 0- + \u03c0(1800), 1- - \u03c1(1900) e 2- + \u03b72&lt;(1870) sono del tutto identificati e vi sono stati tentativi da parti di alcuni autori di classificarli come ibridi. Se ci\u00f2 si rivelase esatto vi sarebbe un notevole accordo con i calcoli su reticolo che prevedono numerosi mesoni ibridi in questo range di masse."}
{"id": "121417", "revid": "1982", "url": "https://it.wikipedia.org/wiki?curid=121417", "title": "Macchina a vapore", "text": ""}
{"id": "121419", "revid": "125997645", "url": "https://it.wikipedia.org/wiki?curid=121419", "title": "Zecchino d'Oro 2004", "text": "Il quarantasettesimo Zecchino d'Oro si \u00e8 svolto a Bologna dal 16 al 20 novembre 2004.\n\u00c8 stato presentato da Cino Tortorella, Roberto Ciufoli, Cristina Chiabotto, Francesco Salvi e Dario Di Tursi, con la partecipazione di Geronimo Stilton. La sigla \u00e8 stata una canzone cantata sulla melodia di , ma con testo rielaborato, mentre nella giornata finale il cartone della canzone stessa.\nIn questa edizione viene introdotto il televoto.\nIl Fiore della solidariet\u00e0 del 2004 \u00e8 dedicato ad una campagna a favore degli anziani.\nGli ospiti di questa edizione sono Michael ed Eleonora Cadeddu, Edoardo Bennato, Ambra Angiolini, Igor Cassina, Damiano Tommasi, Mago Pecar, Karolina Olczedajewska, Alberto Gilardino e Fabio Cannavaro.\nCuriosit\u00e0.\n e, nell'ultima giornata: "}
{"id": "121428", "revid": "1610933", "url": "https://it.wikipedia.org/wiki?curid=121428", "title": "Iena maculata", "text": ""}
{"id": "121430", "revid": "61051", "url": "https://it.wikipedia.org/wiki?curid=121430", "title": "Sito", "text": ""}
{"id": "121431", "revid": "2039709", "url": "https://it.wikipedia.org/wiki?curid=121431", "title": "Lingua ro", "text": "Il Ro \u00e8 una lingua ausiliaria internazionale creata nel 1906 dal reverendo Edward Powell Foster (1853-1937). \nStoria.\nFoster non ide\u00f2 il Ro pensando a \"come creare una lingua migliore\". La sua fu pi\u00f9 che altro la risposta ad una domanda che si era posto. Egli scrisse a proposito del Ro:\nDopo un periodo di elaborazione di circa due anni, Foster pubblic\u00f2 il primo opuscolo relativo al Ro nel 1906. La pubblicazione di periodici Ro fu supportata da molti sponsor americani, specialmente della sua zona di Marietta (Ohio), tra i quali: \nFoster e la moglie continuarono a pubblicare libri sulla lingua Ro fino al dizionario inglese-Ro del 1932, che includeva 16.000 vocaboli.\nUna critica comune al Ro \u00e8 che risulta difficile sentire la differenza tra due parole poich\u00e9 solitamente una sola consonante pu\u00f2 stravolgere completamente il senso di una parola. Se questa \u00e8 una delle osservazioni pi\u00f9 frequenti rivolte anche a molte lingue artificiali pi\u00f9 note, come ad es. il Volap\u00fck, il fenomeno \u00e8 ancora pi\u00f9 accentuato nel caso del Ro. Ci\u00f2 pu\u00f2 spiegare perch\u00e9, dopo un buon interesse iniziale, esso non ottenne lo stesso successo di altre lingue artificiali come l'Esperanto; e nemmeno di altre lingue logiche ed \"aprioristiche\" come per es. il Solresol, anch'esso un semplice linguaggio classificatorio che per\u00f2, utilizzando un forse troppo ridotto ma meglio distinguibile insieme di simboli, riusc\u00ec a raggiungere una pi\u00f9 facile possibilit\u00e0 di comprensione.\nNel campo specialistico dell'interlinguistica il Ro \u00e8 importante, in quanto segna il rilancio nel XX secolo delle lingue ausiliarie fondate su principi filosofici e logici, tanto cari ai filosofi del XVII e del XVIII secolo, anzich\u00e9 sulla derivazione dalle lingue naturali come di norma nel XIX secolo, per lo meno dopo l'oblio del Solresol; e fatte salve rare eccezioni quali il \"Blaia Zimondal\", fondato sulle onomatopee, pubblicato da Cesare Meriggi nel 1884, oppure il \"Bolak\" o \"Langue Bleue\", pubblicato da L\u00e9on Bollack nel 1899. Dopo la pubblicazione del Ro sono state proposte tanto lingue \"logiche\" (o \"a priori\") quanto lingue pi\u00f9 \"naturali\" (o \"a posteriori\"). Lingue logiche ideate in tempi relativamente recenti sono, soltanto per citarne alcuni esempi, l'aUI, il Babm, il Ceqli, l'EverLang, l'Ithkuil, il L\u00e1adan, il Loglan, il suo derivato Lojban, il Toki Pona e l'Ygyde. Il loro carattere, pi\u00f9 concettuale che pratico e funzionale, ne ha in genere determinato un seguito minore di quello ottenuto dalle lingue ausiliarie ispirate agli idiomi naturali.\nElementi di grammatica.\nAlfabeto e fonologia.\nIl Ro ammette tre tipi di sillabe: vocale-consonante, consonante-vocale e consonante-vocale-consonante. Ogni consonante pu\u00f2 chiudere la sillaba.\nL'accento tonico del Ro \u00e8 libero. Ciascuno pu\u00f2 accentare la sillaba a cui vuole dare enfasi.\nMorfologia e sintassi.\nIl Ro \u00e8 una lingua \"aprioristica\", ovvero i suoi elementi non derivano dalle lingue naturali, ma sono stabiliti \"a priori\". Le parole vengono costruite utilizzando un sistema di categorie. Per es. 'bofoc' significa \"rosso\", 'bofod' arancio, 'bofof' giallo; da cui si deduce che 'bofo-' \u00e8 la categoria generica per indicare \"colore\". L'autore utilizz\u00f2, per costruire la propria lingua, la classificazione di Aristotele, che egli considerava \"la mente pi\u00f9 potente della storia\". Il Ro classifica i termini lessicali (sostantivi, aggettivi e verbi) in categorie che utilizzano le consonanti a guisa di \"ideogrammi\". Es.:\nUna delle cinque vocali aggiunta alla consonante iniziale divide il significato generale in cinque classi. Anche l'ultima vocale della parola indica una categorizzazione:\nI vocaboli grammaticali iniziano con prefissi vocalici:\nIn Ro oltre al caso nominativo esiste anche un caso genitivo, indicato con: 'e. Es.:\n\"Abe radap'e radat'e rukab\" = Il libro del fratello di mio padre.\nIl plurale \u00e8 ottenuto aggiungendo -z.\nI numeri da 1 a 9 sono: 1 zab, 2 zac, 3 zad, 4 zaf, 5 zag, 6 zal, 7 zam, 8 zaq, 9 zar. 0 \u00e8 zax. Per le decine si aggiunge -ax (10 = zabax). Per le centinaia -aw (100 = zabaw).\nL'ordine delle parole \u00e8: SVO (Soggetto Verbo Oggetto)."}
{"id": "121432", "revid": "22475", "url": "https://it.wikipedia.org/wiki?curid=121432", "title": "Nocino", "text": "Il nocino \u00e8 un liquore ottenuto dal mallo della noce, a mezzo di macerazione in alcool.\nOrigine e leggenda.\nLe origini del liquore sono incerte. Si sa che esistono versioni di liquore di noci in molti paesi europei, dall'Italia, agli Urali, all'Inghilterra. Documenti romani antichi riportano che i \"Picti\", popolo dei Britanni, si radunavano \"nella notte di mezza estate e bevevano \"da uno stesso calice uno scuro liquore di noce\". Fonti successive riportano che tra i francesi era in uso un \"liqueur de brou de noix\", o ratafi\u00e0 di mallo.\nIl liquore fece il suo probabile ingresso in Italia dalla Francia, diffondendosi prima nella zona del Sassello e poi nel Modenese. Il noce mantenne sempre un alone di leggenda, legato alla presenza di streghe e incantesimi, che si trasmise alla preparazione del liquore. Infatti, per tradizione, le noci venivano raccolte nella notte di San Giovanni dalla donna pi\u00f9 esperta nella preparazione che, salita sull'albero a piedi scalzi, staccava solo le noci migliori, servendosi delle sole mani e senza intaccarne la buccia. La tradizione prescrive infatti di non usare attrezzi di ferro per la raccolta dei frutti, in base alla credenza secondo cui quel metallo fosse in grado di compromettere le propriet\u00e0 delle piante officinali. L'usanza \u00e8 comunque molto antica e gi\u00e0 i druidi la seguivano cogliendo il vischio con un falcetto d'oro. Lasciate alla rugiada notturna per l'intera nottata, si mettevano in macerazione il giorno dopo. La loro preparazione terminava la vigilia di Ognissanti, cio\u00e8 la notte del 31 ottobre. \nPreparazione.\nParticolare importanza ha la scelta delle noci e del loro periodo di maturazione, scelta che richiede capacit\u00e0 ed esperienza. Le noci debbono possibilmente provenire da piante vecchie, meglio se di collina ed esposte al sole. Il frutto del noce \u00e8 una drupa. La parte esterna, esocarpo o mallo, carnosa e profumata, scurisce rapidamente una volta a contatto con l'aria, a causa della presenza di tannini. Quella interna (endocarpo) \u00e8 composta da un involucro legnoso a due valve divisa in quattro partimenti distinti da setti legnosi imperfetti, che ospitano il gheriglio (seme) di aspetto cerebriforme.\nIl periodo della raccolta delle noci destinate alla preparazione del nocino, chiamato dagli erboristi \"tempo balsamico\", va colto con precisione in quanto dura pochi giorni e pu\u00f2 \u201c\"scappare\"\u201d. Le noci vanno seguite attentamente durante la maturazione: occorre, infatti, tagliarle in due parti per controllare i quattro incavi presenti all'interno, ove in pi\u00f9 fasi si genera il gheriglio. Dapprima la consistenza appare liquida, poi pi\u00f9 densa o gelatinosa, infine consistente nella sua fase finale di maturazione. Il periodo giusto per la produzione del nocino (datto dagli erboristi \"tempo balsamico\"), si ha quando la parte interna del frutto appare gelatinosa.\nIngredienti.\nEssendo una preparazione casalinga e diffusa in zone diverse le ricette del nocino sono molte. La ricetta approvata dall'\"Ordine del Nocino Modenese\" prevede:\nL'aggiunta di alcuni aromi, quali chiodi di garofano, cannella, ecc. \u00e8 facoltativa, purch\u00e9 siano in piccole quantit\u00e0, in modo da non sovrastare l'aroma prevalente di noce.\nLa macerazione, che dovr\u00e0 proseguire per almeno due mesi, avviene in vasi di vetro chiusi ed esposti parzialmente ai raggi del sole, che ogni tanto in tanto vanno aperti per rimescolarne il contenuto. Al termine della macerazine il prodotto viene filtrato e imbottigliato in bottiglie di vetro scuro oppure ulteriormente affinato in botticelle di legno. Prima del consumo viene consigliato un invecchiamento di circa un anno in luogo fresco.\nRisultato.\nIl nocino deve risultare denso, bruno brillante, limpido, con sentori e profumi di noce intensi e persistenti, con buon corpo, con sapore di noce primario ed una perfetta risultanza armonica di tutti i suoi componenti.\nDifetti.\nLe noci troppo acerbe danno per risultato un nocino troppo verde, mentre quelle troppo mature danno un prodotto legnoso, amarognolo ed allappante a causa del troppo tannino. Anche il nocino messo a invecchiare in botte usata per la prima volta sar\u00e0 difettoso a causa dei tannini. La botte dovr\u00e0 quindi essere spurgata con alcool, vino, o soluzioni con acido citrico, per almeno sei mesi.\nUtilizzo.\nIl modo migliore di servirlo \u00e8 liscio a temperatura di 16-18\u00b0, come digestivo alla fine dei pasti. Alcune varianti lo vedono servito con il Parmigiano reggiano o sul gelato per un ottimo dessert.\nAssociazioni.\nA Spilamberto, in provincia di Modena, esiste l'associazione \"Ordine del Nocino Modenese\", fondata nel 1978 con lo scopo di organizzare, promuovere e sostenere iniziative e manifestazioni atte a tutelare, valorizzare e diffondere l'antica tradizione del nocino. In origine l'Ordine era formato da sole donne, ed anche oggi, pur con qualche concessione alla parit\u00e0 dei diritti, la maggioranza del Consiglio \u00e8 formato da donne. Questo per ricordare le origini del nocino, legate soprattutto alle \"rezdore\", che nelle case contadine erano le depositarie della tradizione della produzione di questo liquore. Tutti gli anni, nei mesi di gennaio e febbraio, l'Ordine organizza un Palio aperto a tutti coloro che producono per passione il nocino e che vede premiato il migliore dei concorrenti il giorno di S. Valentino (14 febbraio). Inoltre da alcuni anni l'associazione organizza eventi legati alla tradizione della \"Guazza\" di S. Giovanni, ossia della supposta magica rugiada che scende nella notte fra il 23 ed il 24 di giugno. L'Ordine inoltre organizza corsi per imparare a produrre, a degustare e a valutare il nocino, formando cos\u00ec gli assaggiatori e i maestri assaggiatori che andranno a condurre il Palio. \nA Modena \u00e8 da anni operante l\"Albo Assaggiatori di Nocino Tipico di Modena\" \"Il Matraccio\u201c, associazione no profit che si occupa di diffondere questo prodotto attraverso una scuola itinerante per allievi assaggiatori di Nocino Tipico di Modena. L'associazine, in collaborazione con gli enti locali emiliani, organizza anche \"Nocinopoli\" \u2013 \"La citt\u00e0 del Nocino\", una manifestazione dedicata al nocino ma dove sono presenti anche altri prodotti del territorio (Parmigiano Reggiano, l'Aceto Balsamico Tradizionale di Modena, il Prosciutto di Modena, il Lambrusco, il Melone, i Borlenghi, i Ciacci, le Crescentine\u2026), oltre a quelli provenienti da altre province e regioni d'Italia invitati per l'occasione.\nIndicazioni geografiche.\nSecondo il regolamento n.110/2008 del 15 gennaio 2008 del Parlamento Europeo, esistono due indicazioni geografiche relative al nocino: \"Nocino di Modena\" (Italia) e \"Orehovec\" (Slovenia)."}
{"id": "121433", "revid": "124947314", "url": "https://it.wikipedia.org/wiki?curid=121433", "title": "Zecchino d'Oro 2003", "text": "Il quarantaseiesimo Zecchino d'Oro si \u00e8 svolto a Bologna dal 18 al 22 novembre 2003.\n\u00c8 stato presentato da Cino Tortorella, Heather Parisi, Francesco Salvi e Michael Cadeddu. La sigla era una canzone cantata sulla melodia de , ma con testo rielaborato.\nIl Fiore della solidariet\u00e0 del 2003 \u00e8 dedicato alla costruzione della scuola \"Mariele Ventre\" in Palestina.\nGli Ospiti di questa edizione sono Roberto Ciufoli, DJ Francesco, Sandra Mondaini, Pippo Franco, Francesco Salvi, Amadeus, Mauro Serio, Mago Pecar e Giampiero Galeazzi"}
{"id": "121436", "revid": "1222", "url": "https://it.wikipedia.org/wiki?curid=121436", "title": "Crocuta", "text": ""}
{"id": "121437", "revid": "1222", "url": "https://it.wikipedia.org/wiki?curid=121437", "title": "Parahyaena", "text": ""}
{"id": "121439", "revid": "84184", "url": "https://it.wikipedia.org/wiki?curid=121439", "title": "Corrente", "text": ""}
{"id": "121442", "revid": "1448629", "url": "https://it.wikipedia.org/wiki?curid=121442", "title": "Camillo Olivetti", "text": "Biografia.\nNacque nel 1868 in una famiglia della borghesia ebraica di Ivrea. Il suo nome completo era Samuel David Camillo Olivetti. Il padre, Salvador Benedetto, era un commerciante di tessuti, impresa che aveva ereditato dagli avi, la madre, Elvira Sacerdoti, originaria di Modena, era figlia di banchieri. Dalla linea paterna, Camillo Olivetti eredit\u00f2 lo spirito imprenditoriale e l'amore per il progresso, dalla madre una cultura non provinciale e l'amore per le lingue (Elvira ne parlava quattro). Da parte di padre \u00e8 cugino del pittore Raffaele Pontremoli. Quando Camillo aveva solo un anno, mor\u00ec il padre. Ad occuparsi di lui fu la madre, che lo affid\u00f2 al collegio convitto \u00abCalchi Taeggi\u00bb di Milano.\nAl termine del liceo, si iscrisse al Regio Museo Industriale Italiano (poi Politecnico di Torino dal 1906) e alla Scuola di Applicazione Tecnica, dove frequent\u00f2 i corsi di elettrotecnica tenuti da Galileo Ferraris. Laureatosi in ingegneria industriale (31 dicembre 1891), Camillo sent\u00ec da una parte l'esigenza di perfezionare il proprio inglese e, dall'altra, di fare un'utile esperienza lavorativa. Soggiorn\u00f2 oltre un anno a Londra dove si impieg\u00f2 in un'industria che produceva strumentazione elettrica, facendo anche il meccanico.\nAl suo ritorno a Torino, divenne assistente di Ferraris. Nel 1893 accompagn\u00f2 negli Stati Uniti d'America il suo maestro, che era stato invitato a tenere una conferenza al Congresso Internazionale di Elettrotecnica di Chicago. Olivetti gli fece da interprete. Insieme visitarono i laboratori Thomas A. Edison al Llewellyn Park, nel New Jersey, dove incontrarono di persona il brillante inventore statunitense. Dopo tale incontro, nel 1893, Camillo scrisse al cognato Carlo da Chicago:\nCamillo continu\u00f2 da solo il viaggio da Chicago a San Francisco, annotando scrupolosamente le cose che andava scoprendo sugli Stati Uniti d'America: se gi\u00e0 la situazione industriale inglese lo aveva colpito, trov\u00f2 la realt\u00e0 statunitense assai superiore, non solo dal punto di vista industriale ma anche sociale. Alcuni mesi passati a Palo Alto gli fecero conoscere le universit\u00e0 statunitensi. Come assistente di elettrotecnica alla Stanford University (novembre 1893 - aprile 1894), Olivetti ebbe modo di sperimentare in laboratorio le potenzialit\u00e0 e le diverse applicazioni dell'uso dell'elettricit\u00e0. Gli Stati Uniti rappresenteranno sempre per Olivetti la frontiera della modernit\u00e0 economica, il modello a cui fare riferimento nel percorso di affermazione del suo progetto industriale in Italia: del primo viaggio di formazione e del terzo viaggio di aggiornamento \u00e8 rimasto il ricordo vivido nella raccolta di \"Lettere americane\", edite dopo la sua morte.\nIl ritorno in Italia e la nascita della C. Olivetti &amp; C..\nTornato in Italia, si mise in societ\u00e0 con due ex compagni di universit\u00e0 e fece l'importatore di macchine per scrivere e biciclette. Successivamente concep\u00ec l'idea di fondare un'azienda per produrre e commercializzare strumenti di misurazione elettrica, principalmente per laboratori di ricerca. Nacque cos\u00ec ad Ivrea nel 1896 la \u00abC. Olivetti &amp; C.\u00bb. Gli inizi della sua attivit\u00e0 industriale non furono produttivi. Olivetti cap\u00ec che doveva cambiare \"target\" di mercato (dai laboratori di ricerca alla nascente industria elettrica). Nel 1903 la fabbrica si trasfer\u00ec a Milano e l'anno successivo a Monza, diventando C.G.S. (dalle iniziali di \"Centimetro-Grammo-Secondo\", nome del sistema di misura in uso all'epoca). Nella compagine societaria entr\u00f2 in seguito la Edison, il pi\u00f9 grande produttore italiano di energia dell'epoca, oltre ad un'importante banca d'affari.\nBen presto Olivetti si sent\u00ec prigioniero di quei soci finanziari, che non gli consentivano di svolgere, parallelamente alla produzione, quell'attivit\u00e0 di ricerca che riteneva indispensabile. Fu quella l'ultima volta che non ebbe la maggioranza assoluta delle quote di una societ\u00e0. Era partito per Milano con una quarantina di operai, con gli stessi torn\u00f2 a Ivrea nel 1908, dove impiant\u00f2 la prima fabbrica in Italia di macchine per scrivere. Anche nella scelta del nome della ditta torn\u00f2 al passato: \u00abIng. Olivetti &amp; C.\u00bb con l'aggiunta \"prima fabbrica nazionale di macchine per scrivere\". L'azienda, destinata a divenire celebre come \"Fabbrica di mattoni rossi\", ebbe un rapido sviluppo. Attento a selezionare, formare e valorizzare operai di talento, Olivetti scelse tra loro i quadri aziendali che contribuirono al successo dell'impresa. L'officina riprendeva solo esteriormente i modelli dell'epoca, poich\u00e9 la sua struttura, dietro ai mattoni canavesani, era composta dall'allora avveniristico cemento armato.\nIl primo modello di macchina, la Olivetti M1 (1908), fu interamente progettato da lui, assieme ad alcune macchine utensili per la produzione delle parti componenti. Olivetti la perfezion\u00f2 dopo aver compiuto altri due viaggi negli Stati Uniti d'America (dove compr\u00f2 macchinario prodotto in loco ed esamin\u00f2 il livello della concorrenza). A quel punto fu pronto ad entrare in produzione. I primi tempi furono difficoltosi sul piano finanziario, dal momento che per tre anni dalla fabbrica uscirono unicamente prototipi. Trov\u00f2 allora dei soci di capitale non invadenti; con essi arrivarono anche le prime commesse e la presentazione all'Esposizione Universale di Torino (1911) per il cinquantenario dell'Unit\u00e0 d'Italia. Oltre alla M1, venne presentato uno spaccato funzionante dell'officina di Ivrea.\nL'arrivo della prima guerra mondiale e la svolta.\nLa svolta decisiva per la Olivetti fu il primo conflitto mondiale: non furono tuttavia i super-profitti a fare la fortuna dell'Olivetti, ma la produzione tecnologicamente avanzata per l'aeronautica. Anche i velivoli del Regno Unito impiegarono parti prodotte dalla Olivetti. Il dopoguerra vide la Olivetti produrre la \"M20\", una macchina per scrivere sempre pi\u00f9 perfezionata, il cui successo consent\u00ec a Camillo di attuare il suo progetto commerciale, basato soprattutto sull'assistenza alla clientela mediante filiali. La prima filiale fu quella di Milano, cui seguirono i principali centri italiani ed esteri. Tale strategia gli consent\u00ec di battere la concorrenza internazionale (americana e tedesca principalmente), giocando non sul prezzo ma sulla qualit\u00e0.\nNel 1925 entr\u00f2 in azienda Adriano Olivetti, il secondo dei suoi figli - dopo aver compiuto anch'egli un viaggio negli Stati Uniti. Quell'anno Camillo si avviava verso la sessantina e, dovendo pensare alla successione, pretese che i figli maschi (Adriano e Massimo) facessero la gavetta in fabbrica (Dino, l'ultimo della famiglia, era ancora troppo giovane). Le caratteristiche produttive della fabbrica furono caratterizzate dalla totale indipendenza nella componentistica rispetto all'allora ristretto mercato italiano. Si pensi che anche le viti venivano prodotte in fabbrica. Per produrre in proprio le macchine utensili nacquero, nel 1926, le fonderie e lOfficina Meccanica Olivetti (OMO). Quest'ultima divenne in seguito un'unit\u00e0 produttiva indipendente sul mercato, anche dalla casa madre.\nIn seguito, Olivetti diede impulso al primo nucleo della ricerca e sviluppo: con la OMO, e negli stessi locali, nacque il Centro Formazione Meccanici, una delle prime \"scuole di fabbrica\" in cui non si insegnarono solo nozioni tecniche, ma anche cultura generale e cultura politica. All'inizio degli anni trenta fu potenziata la struttura distributiva all'estero. Nel corso del decennio furono prodotti i primi modelli di mobili per ufficio \"Synthesis\", le prime telescriventi e macchine per calcolo. Nel 1933 il figlio Adriano fu nominato amministratore delegato; a partire da quell'anno Camillo fu affiancato e progressivamente sostituito alla guida della societ\u00e0. Olivetti lasci\u00f2 la presidenza della societ\u00e0 nel 1938, conservando la sola direzione dello stabilimento macchine utensili.\nNel secondo dopoguerra, Adriano seppe condurre la Olivetti alla posizione di leader nel settore delle macchine d'ufficio - assorbendo anche, nel 1959, la Underwood Americana, suo principale concorrente - ed a farla diventare un'azienda capace di produrre cultura nei campi del design, dell'architettura industriale e dello sviluppo della responsabilit\u00e0 sociale d'impresa, in termini di relazioni sociali con i lavoratori e di rapporti con il territorio. In politica, Camillo Olivetti fu di fede socialista liberale: finanzi\u00f2 (prima dell'avvento del regime fascista che appoggi\u00f2 sino alle leggi razziali) la diffusione di periodici di dibattito politico, contribuendovi personalmente con non pochi scritti.\nAmico di Filippo Turati, il 4 dicembre 1943 mor\u00ec all'ospedale di Biella, citt\u00e0 ove era stato costretto a riparare per sfuggire alle leggi razziali: al funerale partecip\u00f2 una nutrita folla di operai, giunta spontaneamente da Ivrea sfidando la sorveglianza del regime. In lui la citt\u00e0 di Ivrea trov\u00f2 un imprenditore coraggioso e capace che seppe portare l'industria da lui creata fra le prime nei mercati mondiali.\nCamillo Olivetti e la politica.\nCamillo Olivetti va ricordato, oltre che per esser stato un industriale di successo, anche per essere stato costantemente impegnato in politica. Da un'informativa della sottoprefettura di Ivrea apprendiamo che fin dal periodo universitario fu socialista nonostante non esistesse ancora, a livello nazionale, in forma organizzata il Partito Socialista, ma esistesse a Torino il Partito del lavoro. Ad influenzarlo furono l'ambiente e le amicizie dell'ateneo sabaudo, vale a dire il Regio Museo Industriale che diverr\u00e0 solo nel 1906 il prestigioso Politecnico di Torino.\nClaudio Treves, Donato Bachi, Gustavo Balsamo Crivelli, Cesare Graf furono suoi coetanei ed amici.\nQuello di Torino era un ambiente intellettuale che risentiva di forti influenze positiviste anche grazie all'antropologo Cesare Lombroso. Molti di quegli uomini, come Camillo, erano di religione giudaica. La comunit\u00e0 ebraica di Torino non era numerosissima ma intellettualmente agguerrita: piccola e media borghesia fortemente scolarizzata. Era quello torinese un socialismo eterogeneo e scarsamente organizzato, specchio della realt\u00e0 economica della citt\u00e0. Torino, lungi dall'essere gi\u00e0 industrializzata, soffriva ancora della sindrome di non essere pi\u00f9 capitale, restando in attesa di maturare una vera vocazione industriale.\nLa classe operaia era generalmente docile e inquadrata, non tanto nel partito, quanto nelle societ\u00e0 operaie di mutuo soccorso. Il socialismo imperante era quello romantico e umanitario, interpretato a Torino soprattutto da Edmondo De Amicis. Incontr\u00f2 il socialismo organizzato dopo la laurea, nel corso di un viaggio in Inghilterra, paese in cui esistevano partiti socialisti organizzati, sia pur ancora divisi per territorio, e dove, soprattutto, era presente un movimento sindacale agguerrito (che sarebbe confluito entro pochissimi anni nel Labour Party). Tuttavia le notizie che Camillo ci ha lasciato di quel soggiorno sono scarse e prive di giudizi politici.\nAd influenzarlo in modo pi\u00f9 decisivo fu il viaggio negli Stati Uniti d'America del 1893. Al suo ritorno dall'America ader\u00ec al partito socialista costituito da pochissimo tempo; sappiamo - sempre dalla citata informativa prefettizia - che egli partecip\u00f2 al congresso di Firenze, diventando una specie di referente socialista per il Canavese e la Valle d'Aosta. Cominci\u00f2 inoltre a scrivere sul \"Grido del popolo\", giornale socialista torinese diretto da Claudio Treves e sull'importante periodico milanese \"Critica Sociale\" diretto da Filippo Turati. Nel 1898 partecip\u00f2 alla protesta popolare milanese contro l'aumento del prezzo del pane durante la quale il generale Bava Beccaris far\u00e0 sparare i cannoni sui manifestanti. Fu per lui una decisiva svolta politica che lo port\u00f2 a dubitare delle capacit\u00e0 rivoluzionarie del socialismo organizzato. Camillo racconter\u00e0 quei fatti un decennio dopo in una lettera scritta durante il terzo viaggio negli USA alla moglie Luisa Revel:\nNel Partito Socialista era gi\u00e0 iniziata la diatriba tra il pensiero riformista e quello rivoluzionario. Camillo, pur schierandosi apertamente con i riformisti, (come si evince da lettere ed articoli) non rinunci\u00f2 all'ipotesi rivoluzionaria, che non era per\u00f2 quella dell'ala massimalista, marxista e di classe ma tesa a mutare le istituzioni presenti. Camillo Olivetti fu dunque convintamente socialista. Egli non ritenne incompatibile l'essere socialista con l'essere industriale poich\u00e9, proprio dal viaggio americano, cap\u00ec come l'industrializzazione poteva essere fonte di profondi mutamenti sociali in senso progressista e democratico. Inoltre il modello politico statunitense, presidenzialista e federale, rappresent\u00f2 per lui l'antitesi ai bizantinismi parlamentari italiani.\nQuando, nel 1893 cadde il primo Governo Giolitti, scrisse alla madre, Elvira Sacerdoti, una lettera in cui affermava:\nScrisse pure al cognato, il colonnello Carlo Marselli:\nL'antipatia e la disistima per \"l'uomo di Dronero\" sar\u00e0 una costante di tutta la sua vita politica. Le idee politiche che egli venne maturando all'inizio del nuovo secolo lo portarono ad un lento distacco dal partito; dopo una breve parentesi come consigliere comunale socialista a Torino, fu consigliere di minoranza al Comune di Ivrea, presentandosi in una lista di indipendenti. A contribuire al distacco dal partito furono anche le lotte interne connesse all'affermarsi del massimalismo socialista contro quella che egli considerava la sostanziale impotenza dei riformisti, lotte che sarebbero culminate nel 1912 con la cacciata di Bissolati e Bonomi.\nIl pensiero politico di Camillo, all'epoca, pu\u00f2 cos\u00ec riassumersi: egli \u00e8 contemporaneamente riformista e rivoluzionario. Rivoluzionario, poich\u00e9 auspica una rivoluzione istituzionale repubblicana di tipo mazziniano accompagnata dal federalismo che ha conosciuto negli Stati Uniti; riformista poich\u00e9 non considera realistiche le tesi classiste dei massimalisti marxisti. Ritenne queste posizioni ben pi\u00f9 realistiche del riformismo turatiano, da lui giudicate incerte e contraddittorie. Nel 1922 scrisse su \"Tempi Nuovi\" un articolo che dava di Turati un duro giudizio politico anche se mitigato da attestazioni di stima personale:\nSui temi legati all'interventismo fu dapprima neutralista, fintanto che l'Italia ader\u00ec alla Triplice Alleanza con Austria e Germania, per spostarsi poi in campo interventista quando, a conflitto iniziato, l'Italia denunci\u00f2 quell'alleanza per schierarsi con le nazioni aderenti alla Triplice Intesa. Il suo fu un cauto e ragionato interventismo che non lo esimette dall'esprimere forti critiche nei confronti del Comitato di Mobilitazione Industriale preposto agli approvvigionamenti e agli esoneri. Nelle prime elezioni politiche del dopo guerra, si schier\u00f2 a favore dei socialisti (Leonida Bissolati) dell'Unione Socialisti Italiani - come compare dal simbolo di quel partito riportato su \"L'Azione Riformista\" (1919) - che presentarono una lista elettorale con gli ex interventisti rivoluzionari dell'Unione Sindacale Italiana di Alceste De Ambris.\nQuesta lista sub\u00ec una disfatta elettorale a vantaggio della grande affermazione elettorale di socialisti e popolari cattolici. Camillo dalle pagine de \"L'Azione Riformista\", un settimanale politico che egli edit\u00f2 (1919-1920) nel Canavese, auspic\u00f2 invano che i socialisti, dopo l'affermazione elettorale, decidessero inequivocabilmente la via parlamentare e riformista. Nel 1919-20 assistette critico ai tumulti del Biennio rosso; venne risparmiato dall'occupazione della sua fabbrica per l'atteggiamento collaborativo e la stima dei propri operai. La rivoluzione russa e l'affermazione del bolscevismo contribuirono ad un ulteriore spostamento massimalista dei socialisti. Camillo dopo la presa del potere da parte di Lenin ai danni della socialdemocrazia, cos\u00ec scriveva su \"L'azione Riformista\":\nIl fascismo aiutato dagli errori socialisti e dall'insipienza liberale si stava affermando anche negli ambienti progressisti, cui non furono immuni Camillo e gli amici di \"Tempi Nuovi\". Indicativo l'articolo del 1922 scritto presumibilmente dal suo amico e direttore del settimanale, Donato Bachi:\nDagli articoli di quel giornale del 1922, appare chiara la posizione di benevole attesa nei confronti di Mussolini e del fascismo. Ci\u00f2 non toglie che lo stesso giornale, stigmatizzi le violenze squadristiche a Torino (dicembre 1922), prendendo successivamente posizioni a favore del fascismo revisionista di Massimo Rocca e Mario Gioda. Camillo Olivetti si dimise nel 1923 dalla redazione del giornale, quando fu chiaro che con la sua espulsione dal partito, il revisionismo fascista di Massimo Rocca veniva definitivamente sconfitto e quindi lo stesso Gioda (fondatore e primo segretario del Fascio di Torino) non avrebbe potuto intervenire sulle possibili rappresaglie, non solo nei confronti del giornale, ma della stessa azienda di Ivrea.\nCon tale decisione Camillo si proponeva di preservare quella fabbrica di macchine per scrivere che ormai dava lavoro a centinaia di dipendenti. L'ultima sua presa di posizione politica ufficiale fu del 1924, in una manifestazione al teatro Giacosa di Ivrea, con il figlio Adriano, dove fu stigmatizzato l'assassinio del deputato socialista Giacomo Matteotti. Il consolidamento definitivo della dittatura fascista lo vide uscire dalla scena politica per dedicarsi esclusivamente alla sua azienda. La sua posizione nei confronti del fascismo, pur laicamente riconoscendo anche le cose positive, fu di forte critica rispetto alla definitiva abdicazione dei principi repubblicani e federalisti, nonch\u00e9 al proliferare dell'odiata burocrazia, aggravata dall'aggiunta di quella in camicia nera.\nIndicativo il fatto che nel 1929 gli fu ritirato il passaporto, solo in seguito restituito per l'intervento di un altro Olivetti (per altro non parente): Gino Olivetti, deputato ed ex presidente dell'Unione Industriale di Torino lo apprendiamo da una lettera autografa del 1929. L'avvento delle leggi razziali, pur stigmatizzandole, lo vedranno tuttavia in una posizione di non eccessiva drammatizzazione (come testimoniano alcune lettere ad amici). Pur dovendo rinunciare a favore dei figli (dichiarati ariani) alla propriet\u00e0 della societ\u00e0, sar\u00e0 esentato dalle medesime \"per meriti industriali\".\nNegli ultimi anni della sua vita si dedic\u00f2 agli studi religiosi, convertendosi alla religione Unitariana: una chiesa cristiana e protestante che fa della ragione e dei valori ecumenici interreligiosi il proprio fondamento. Durante la seconda guerra mondiale scrisse e diffuse, attraverso un opuscolo clandestino, proposte radicali di riforme in campo sociale, economico e industriale. Dopo l'armistizio dell'8 settembre 1943 e l'arrivo delle truppe tedesche, fu costretto ad abbandonare la propria casa di Ivrea e rifugiarsi nel biellese.\nLa \u00abfabbrica di mattoni rossi\u00bb.\nSulla strada che da Ivrea porta a Castellamonte il padre, Salvador Benedetto Olivetti, gli lasci\u00f2 dei terreni che salivano verso Monte Navale, l\u00e0 dove abitava con la madre. All'inizio di quella strada (allora via Castellamonte, oggi via Jervis), poco distante dalla stazione ferroviaria di Ivrea, Camillo costru\u00ec la sua fabbrica. Era il 1896, nasceva la Ditta Ing. Camillo Olivetti di Ivrea. Leggiamo come la descrive, nella propria tesi di laurea, l'arch. Matteo Olivetti, pronipote di Camillo.\n\"La prima fabbrica Olivetti \u00e8 un edificio di mattoni rossi, inizialmente pi\u00f9 che una fabbrica doveva essere un laboratorio scientifico ma ben presto a seguito del successo ottenuto divent\u00f2 un'industria. Il primo corpo della fabbrica venne progettato personalmente da Camillo Olivetti nel 1895, con una forma semplice a pianta rettangolare, e disposto su due piani, ad esso era annesso un fabbricato che doveva servire da magazzino, tutto con coperture piane. Per la realizzazione della parte strutturale del progetto, i solai e il tetto piano, Camillo si fece consigliare dall'ing. Porcheddu suo amico e compagno di scuola che gli aveva parlato delle ottime possibilit\u00e0 costruttive del sistema di cemento armato Hennebique che egli stesso importava dalla Francia.\nLa ditta Porcheddu era l'unica concessionaria di vendita del nuovo sistema Hennebique per tutta l'Italia e per i primi tempi si appoggiava completamente alla casa madre per la realizzazione delle strutture. Infatti il primo edificio realizzato era stato eseguito sui calcoli statici svolti in Francia sul progetto di Camillo, come viene annotato nei documenti della ditta. Anche tutti i materiali da costruzione per la realizzazione delle parti statiche erano importate dalla Francia. Poco dopo, nel 1899, venne realizzato il primo ampliamento della fabbrica, con l'aggiunta di due fabbricati laterali al corpo centrale, sempre in cemento armato Hennebique e su disegni di Camillo che, in questa occasione, si lament\u00f2 con l'amico perch\u00e9 il tetto presentava grosse infiltrazioni d'acqua e gli chiese di trovare una soluzione. Nella seconda pratica per la realizzazione delle strutture si nota una maggiore indipendenza della ditta Porcheddu dalla casa madre.\nIl primo progetto era di modeste dimensioni, perch\u00e9 doveva rispondere alle modeste esigenze di laboratorio scientifico. L'aspetto esteriore era quello tipico degli edifici delle proto-industrie di fine ottocento, il linguaggio architettonico usato \u00e8 un neo medioevale molto sobrio e compatto che d\u00e0 una marcata impressione di stabilit\u00e0 e allo stesso tempo di semplicit\u00e0. L'esterno non presentava innovazioni ma era l'utilizzare il sistema Hennebique la vera modernit\u00e0 che affascin\u00f2 Camillo anche se celata nel suo involucro esteriore di mattoni rossi tipici del basso Canavese. Fran\u00e7ois Hennebique (Neuville-Saint-Vaast, 26 aprile 1842 \u2013 Parigi, 7 marzo 1921) ebbe il merito di inventare il primo tipo di trave moderna in cemento armato.\nQuella realizzata a Ivrea \u00e8 una struttura monolitica nella quale i solai sono formati da una soletta a nervatura disposte nei due sensi ortogonali, permettendo un'equa distribuzione dei carichi sulle strutture portanti verticali realizzate in muratura. Qui il solaio \u00e8 ancorato alla muratura attraverso ganci affogati nel calcestruzzo. Ci\u00f2 rendeva possibile la costruzione di un edificio nel quale i carichi erano ben distribuiti in tutta la superficie. Un altro vantaggio del cemento armato era l'alto grado di incombustibilit\u00e0 molto importante per le officine spesso soggette a incendi. La fabbrica di mattoni rossi rappresenta uno dei primissimi esempi di edifici industriali in cemento armato costruiti in Italia.\"\nCamillo Olivetti nelle arti.\nLaura Curino e Gabriele Vacis hanno sapientemente rievocato la figura di Camillo Olivetti in un monologo teatrale dal titolo \"Olivetti - Camillo: alle radici di un sogno\" pubblicato da Baldini &amp; Castoldi (1996) e dalle Edizioni di Comunit\u00e0 (2017), portato sulla scena di molti teatri ed in TV dalla stessa Curino.\nArchivio.\nLa documentazione prodotta da Camillo Olivetti nel corso della sua vita e durante il periodo di attivit\u00e0 nell'azienda di famiglia (estremi cronologici: 1806-1981) \u00e8 conservata dall'Associazione Archivio storico Olivetti."}
{"id": "121444", "revid": "679118", "url": "https://it.wikipedia.org/wiki?curid=121444", "title": "A fortiori ratione", "text": "A fortiori ratione (ma pi\u00f9 spesso semplicemente a fortiori) \u00e8 una locuzione latina il cui senso in lingua italiana corrisponde a: \"a maggior ragione\".\nLa locuzione, in uso nell'antica Roma e ancor oggi nel linguaggio giuridico, filosofico e matematico, sottintende l'uso di un ulteriore argomento che viene portato in una discussione per rafforzare una tesi gi\u00e0 di per s\u00e9 valida e comunemente accettata."}
{"id": "121445", "revid": "7", "url": "https://it.wikipedia.org/wiki?curid=121445", "title": "A fortiori", "text": ""}
{"id": "121447", "revid": "1345938", "url": "https://it.wikipedia.org/wiki?curid=121447", "title": "Alternanza di generazioni", "text": "L'alternanza di generazioni \u00e8 un fenomeno ricorrente presso molti protisti, tutte le piante e alcuni animali quali tunicati e cnidari. L'aspetto esterno e/o l'assetto cromosomico (singolo o doppio) della generazione iniziale si differenziano notevolmente da quelli della generazione seguente, ma sono identici a quelli della generazione ancora seguente. Una caratteristica dell'alternanza \u00e8 che ciascuna delle generazioni si riproduce in maniera differente.\nPiante.\nNelle piante ad esempio, si pu\u00f2 avere un ciclo vitale composto da sporofito (2n) e da gametofito (n). Il primo produce spore, mentre il secondo gameti. Quindi queste spore sono molto simili ai gameti, in quanto da esse si generano altri individui, ma nel caso della sporulazione abbiamo mitospore (riproduzione asessuata attraverso spore mitotiche che genereranno individui uguali al genitore), mentre nel caso della sporogonia (altra riproduzione asessuata, ma insufficiente da sola) abbiamo meiospore (4 spore prodotte per meiosi).\nIn alcune alghe la forma gametofitica e sporofitica sono equivalenti. Nelle briofite prevale la prima sulla seconda. Nelle pteridofite e nelle tracheofite il contrario.\nCon l'andare dell'evoluzione in gimnosperme e angiosperme, inoltre, il gametofito si \u00e8 ridotto talmente tanto che esso cresce all'interno dello sporofito (strobilo). Quindi, in parallelo con l'alternanza di fase nucleare (escludendo la dicariofase intermedia per semplicit\u00e0), abbiamo:\nQuesto almeno vale per le piante con isosporia, ossia che producono spore tutte uguali. Invece, nell'eterosporia, abbiamo la produzione di micro e di macrospore, che rispettivamente rappresentano l'equivalente maschile e femminile del mondo delle piante:\nNelle felci un \"normale\" (sporofito) produce miliardi di spore, solitamente dalla parte inferiore della foglia. Queste producono poi un protallio di appena qualche millimetro di dimensione, a cui spetta il compito di riprodursi anfigonicamente e di dar nascita ad una pianta di felce nella forma nota. Nelle Spermatofite il gametofito \u00e8 ridotto e viene protetto e nutrito dallo sporofito. Inoltre nelle angiosperme poi esiste la cosiddetta doppia fecondazione, in cui tre cellule uovo vengono fecondate, e da una nascer\u00e0 l'embrione, mentre dalle altre due nascer\u00e0 l'endosperma (triploide).\nFunghi.\nNei funghi poi abbiamo il ciclo olomorfico che contiene al suo interno la forma teleomorfica (2n), ossia quella sessuata, e quella anamorfica (n), ossia quella asessuata, che producono rispettivamente le ascospore, o le basidiospore, o le zygospore (a seconda del phylum) per meiosi, e le conidiospore per mitosi. Nei funghi superiori, vi \u00e8 anche un dicariofase piuttosto importante.\nAnimali.\nL'alternanza \u00e8 presente anche nel regno animale, ma solo nelle specie pi\u00f9 semplici come in alcuni tunicati, o alcuni cnidari, dove proprio in questi secondi, vi \u00e8 la fase di polipo e quella di medusa, tutte e due 2n; il polipo per gemmazione (esempio: la strobilazione) d\u00e0 vita alle meduse, e le meduse danno per meiosi gameti che fondendosi insieme con quelli di un'altra medusa, d\u00e0 la planula che diventa sessile dando un polipo, che da solo pu\u00f2 generare una colonia di cloni, di cui alcuni saranno in grado di produrre strobili.\nIl valore dell'alternanza.\nL'alternanza riunisce in s\u00e9 i vantaggi di entrambi i modi di riproduzione. La generazione che si moltiplica asessuatamente pu\u00f2 dar origine ad una discendenza numericamente consistente senza aver bisogno di un partner, mentre la generazione anfigonica provvede al rimescolamento del pool genetico tramite la sessualit\u00e0."}
{"id": "121448", "revid": "2373", "url": "https://it.wikipedia.org/wiki?curid=121448", "title": "Flyby", "text": ""}
{"id": "121451", "revid": "8911", "url": "https://it.wikipedia.org/wiki?curid=121451", "title": "Claudiano", "text": ""}
{"id": "121457", "revid": "125300703", "url": "https://it.wikipedia.org/wiki?curid=121457", "title": "Maria Rosaria Omaggio", "text": "Biografia.\nDi origini napoletane, inizia la sua attivit\u00e0 giovanissima e diventa popolare grazie alla partecipazione a Canzonissima del 1973-74 condotta da Pippo Baudo, per passare poi al cinema e al teatro. Per il suo impegno nel sociale \u00e8 \"Goodwill Ambassador UNICEF Italia\". \u00c8 anche istruttore di TaiJi tesserata C.S.I-Centro Sportivo Italiano, allenata dal maestro Li Rong Mei.\nNel febbraio 1985 \u00e8 comparsa sulla copertina di Playmen.\nCinema.\nNel 1976 debutta al cinema con \"Roma a mano armata\" e \"Squadra antiscippo\", al fianco di Tomas Milian. Tra i film interpretati \"La lozana andalusa\" di Vicente Escriv\u00e1; \"Culo e camicia\" di Pasquale Festa Campanile; \"Giocare d'azzardo\" di Cinzia TH Torrini; \"Le avventure dell'incredibile Ercole\" di Luigi Cozzi; \"Fran\u00e7ois Villon\" di Serge Nicolaescu; \"Occhio nero occhio biondo occhio felino...\" di Emma Muzzi Loffredo, \"Era una notte buia e tempestosa...\" di Alessandro Benvenuti, \"Un'altra lei\", corto di Rocco Mortelliti per \"Intolerance\"; \"Un paradiso di bugie\" di Stefania Casini, \"Guido che sfid\u00f2 le Brigate Rosse\" di Giuseppe Ferrara, \"Guardando le stelle\" di Stefano Calvagna, \"L'ave maria\" di Nin\u00ec Grassia e \"To Rome with Love\" di Woody Allen. Nel film \"Walesa - L'uomo della speranza\" di Andrzej Wajda, presentato alla 70\u00aa Mostra del Cinema di Venezia, ha il ruolo di Oriana Fallaci, che intervist\u00f2 il leader di Solidarnosc nel 1981.\nPer la sua interpretazione ha vinto a Venezia il Premio Pasinetti, l'Arechi d'oro al Festival Internazionale del cinema di Salerno e il premio Oriana Fallaci 2014. Ha scritto, diretto e interpretato il cortometraggio \"Hey you!,\" con musiche della Premiata Forneria Marconi, presentato al Giffoni Film Festival 2015.\nTelevisione.\nHa partecipato a diversi variet\u00e0, tra cui \"Er Lando Furioso\" (condotto nel 1976 insieme a Lando Fiorini) e \"Tutto compreso\" (1981). Ha preso parte a molti sceneggiati televisivi italiani, tra cui \"Racconti fantastici\", \"Sarto per signora\", \"Il generale\", \"Edera\", \"Passioni\", \"Micaela\", \"Caro maestro 2\", \"Donne di mafia\", \"La squadra\", \"Don Matteo 5\", \"A fari spenti nella notte\", \"Sabato, domenica e luned\u00ec\". Ha girato a Madrid la fiction \"La sonata del silencio\", tratta dal bestseller di Paloma Sanchez-Garnica, nel ruolo di Roberta Moretti.\nTeatro.\nIn teatro ha interpretato numerose opere, tra cui: \"La schiava d'oriente\", di Carlo Goldoni; \"La santa sulla scopa\", scritta e diretta da Luigi Magni; \"Il segno di Jacopone\", per il Todi festival del 1990; \"L'impresario\", opera lirica con prosa di Mozart allestita da Tonino del Colle; \"George e Chopinsky - Lettere in concerto\", presentato al Todi festival del 1991; \"La Venexiana\" e \"Fedra\", di Seneca, diretta da Beppe Arena; \"La moglie di Claudio\", commedia di Dumas figlio; \"Zang Tumb Tumb\", spettacolo futurista in collaborazione con E. M. Lamanna; \"Sotto banco\", di Domenico Starnone, per la regia di S. Giordani; \"La roccia\", opera di Vincenzo Spampinato, per la regia di Alessio Pizzech; \"Chiamalavita\", di Italo Calvino con Grazia Di Michele; \"Spirito allegro\", di No\u00ebl Coward, per la regia di Attilio Corsini, con ripresa di tourn\u00e9e; \"Diatriba d'amore contro un uomo seduto\", unico testo teatrale di Gabriel Garc\u00eda M\u00e1rquez messo in scena da Alessandro D'Alatri e \"Il canto di Didone\", melologo per voce recitante, pianoforte, soprano e coro dal IV libro dell'Eneide, dalla VII Epistola di Ovidio e liriche di Ungaretti, su musiche dedicate alla Didone abbandonata.\n\u00c8 Eleonora Duse in \"Sensi Dannunziani\". Festeggia col recital \u201cOmaggio a voi\u201d 30 anni di teatro. Ha ideato \"Il teatro per l'Unicef\". Firma traduzione e regia di \"Il balcone di Golda\" di William Gibson con Paola Gassman nel ruolo di Golda Meir e la musica di Luis Bacalov.\nAttivit\u00e0 letteraria.\nCome autrice ha collaborato con numerose riviste e ha pubblicato per i tipi delle Edizioni Mediterranee \"Viaggio nell'incredibile\" (premio Fregene), \"L'energia trasparente - curarsi con cristalli, pietre preziose e metalli\", tradotto in sei lingue. Ha scritto per i tipi della Corbaccio-Longanesi: \"C'era una volta, c'\u00e8 sempre e ci sar\u00e0 ancora\" (Premio Chiantino 1998) e \"Il linguaggio dei Gioielli-Il significato nascosto e ritrovato dell'eterna arte dell'ornamento dalla A alla Z\" per la Baldini &amp; Castoldi Dalai editori.\nRiconoscimenti.\nPer la sua interpretazione di Oriana Fallaci nel film \"Walesa - Uomo della speranza\" di Andrzej Wajda ha ricevuto a Venezia una Menzione speciale del Premio Francesco Pasinetti e l'Arechi d'oro al Festival Internazionale del Cinema di Salerno. Oltre a tre Maschere d'argento, una targa Gromo alle Grolle, Biglietto d'oro di Taormina, ha ricevuto per l'interpretazione di \"Shakespeare horror show\", diretta da Claudio Boccaccini, il \"premio Salvo Randone\" 2000 e \"Donna e cultura Campidoglio\" per l'interpretazione di \"Diatriba d'amore contro un uomo seduto\" di G.G. M\u00e1rquez (2007). Per l'allestimento e regia de \u201cIl balcone di Golda\u201d ha vinto il premio \u201cIn scena Ombra della sera - Volterra teatro 2012\u201d."}
{"id": "121459", "revid": "1861950", "url": "https://it.wikipedia.org/wiki?curid=121459", "title": "Douglas DC-9", "text": "Il Douglas DC-9 \u00e8 un bireattore da trasporto passeggeri a corto e medio raggio di notevole successo commerciale prodotto dalla Douglas Aircraft Company a partire dalla seconda met\u00e0 degli anni sessanta (il primo volo avvenne nel 1965).\nIl progetto venne iniziato dalla Douglas Aircraft Company, in seguito assorbita dalla McDonnell Aircraft Corporation nel 1967.\nL'aereo presenta un caratteristico impennaggio a T e motori montati in coda (modello Pratt &amp; Whitney JT8D, ovvero gli stessi che gi\u00e0 equipaggiavano il trireattore Boeing 727).\nStoria del progetto.\nAlle prime versioni (le -10, -15 e -20) si affianc\u00f2 quella costruita nel maggior numero di esemplari, la -30, che presentava un sensibile allungamento della fusoliera, motori pi\u00f9 potenti e l'impiego di slats sul bordo d'attacco alare che consentivano un notevole miglioramento delle prestazioni da piste corte ed in condizioni \"hot and high\". Limitata diffusione ebbero 2 versioni successive la -40 (con fusoliera ulteriormente allungata rispetto alla -30 e motori ancora pi\u00f9 potenti) e la -50 (ulteriore allungamento). L'ultimo esemplare \u00e8 stato consegnato nell'ottobre 1982.\nAlla fine degli anni settanta la casa statunitense cominci\u00f2 a pensare ad una evoluzione pi\u00f9 \"radicale\" del velivolo che fosse pi\u00f9 al passo con i tempi (anche sulle tratte a corto raggio il numero di passeggeri aumentava costantemente) cos\u00ec nacque il progetto \"DC-9 Super 80\" che, a partire dalla prima met\u00e0 degli anni ottanta, venne rinominato \"MD-80\" (veniva abbandonata la vecchia sigla \"DC\", acronimo di \"Douglas Commercial\", e introdotta quella di \"MD\" ovvero l'acronimo di \"McDonnell Douglas\". L'aereo viene anche affettuosamente chiamato dai suoi piloti 'mad dog' a causa del fatto che l'elevatore in coda \u00e8 composto da due parti non collegate direttamente ai comandi di volo, ma che sono mosse aerodinamicamente tramite due alette pi\u00f9 piccole poste sul bordo d'uscita chiamate 'control tab' che sono direttamente collegate ai comandi dei piloti. Il risultato \u00e8 che gli elevatori sopra citati sono liberi di muoversi a terra e se le condizioni del vento sono favorevoli pu\u00f2 accadere che l'elevatore sinistro sia deflesso verso il basso mentre il destro verso l'alto o viceversa, esattamente come simpaticamente apparirebbe un cane che ha un orecchio a punta eretto mentre l'altro rimane pendente.\nDa qui l'espressione 'Mad Dog'.\nTecnica.\nLe soluzioni aerodinamiche adottate si caratterizzano per essere mirate ad un'estrema efficienza aerodinamica. Tra esse si notano:\nFurono numerose le versioni sviluppate nel corso degli anni. Negli anni settanta troviamo il DC-9/15, DC-9/30, DC-9/50, dall'inizio degli anni ottanta il DC-9 si evolve nel progetto Super80 e, in seguito in MD Super80 ed infine in MD-80. Dall'MD-80 sono derivati poi vari modelli ed evoluzioni (MD-81, MD-82, MD-83, MD-87, MD-88, MD-90), fino ad arrivare negli anni 2000 quando, in seguito all'acquisizione di McDonnell Douglas da parte di Boeing, si \u00e8 arrivati al Boeing 717. Le differenze tra di esse sono pi\u00f9 che altro limitate alla lunghezza della fusoliera, al relativo dimensionamento dei motori e alla forma delle ali pi\u00f9 corte e prive di slat nelle prime versioni.\nL'avionica dell'MD-80 \u00e8 stata aggiornata nel corso degli anni (con, ad esempio, l'aggiunta dell'EFIS). Il progetto si \u00e8 sempre rivelato vincente facendo mantenere il \"Mad Dog\" (questo il nomignolo attribuito all'MD-80) in testa alle classifiche di affidabilit\u00e0 e di popolarit\u00e0.\nIl primo prototipo vol\u00f2 nel 1965. Il velivolo ora non \u00e8 pi\u00f9 prodotto (evolvendosi nel Boeing 717), ma per l'assistenza in linea di volo l'azienda responsabile \u00e8 la Boeing di Seattle.\nImpiego operativo.\nIncidenti.\nSecondo la Rete della Sicurezza dell'Aviazione (al maggio 2008) l'ultimo incidente con un McDonnell Douglas DC-9, versione -51 (prodotto nel 1977, marche 9Q-CHN) \u00e8 accaduto il 15 aprile 2008 con aereo della Hewa Bora Airways della Repubblica Democratica del Congo in partenza dall'Aeroporto di Goma (IATA: GOM, ICAO: FZNA). L'aereo ha iniziato il decollo, ma, in seguito al guasto ad un motore presentatosi subito dopo, \u00e8 precipitato dopo cento metri dalla fine della pista su un quartiere residenziale, causando quarantaquattro morti secondo i dati ufficiali.\nPer quanto riguarda l'Italia, tristemente nota \u00e8 stata la distruzione in volo, avvenuta il 27 giugno del 1980 del DC9 Itavia con marche I-TIGI. Evento noto come la Strage di Ustica, ove persero la vita 81 persone, tra cui 16 bambini. Dopo 34 anni di difficili indagini ostacolate da depistaggi, false dichiarazioni, sparizioni di prove e 12 morti di persone che a vario titolo quella notte erano state testimoni di quanto era effettivamente accaduto, morti avvenute quasi tutte in circostanze sospette, \u00e8 stato formalmente riconosciuto dalla Magistratura civile italiana che il DC9 si trov\u00f2 coinvolto in uno scenario di guerra aerea in tempo di pace avvenuta nei cieli di Ustica venendo colpito da un missile indirizzato ad altro velivolo, verosimilmente un caccia libico. La trasmissione televisiva Atlantide del 20 dicembre 2017 aggiunge un ulteriore tassello mancante alla ricostruzione dei fatti avvenuti quella notte con la testimonianza resa al giornalista Andrea Purgatori dal marinaio della US NAVY Brian Sandlin in servizio quel giorno sulla portaerei Saratoga, il quale dichiara che quella sera il comandante della Saratoga informava l'equipaggio che aerei F4 della Saratoga avevano dovuto abbattere due Mig libici che apparentemente si apprestavano ad attaccarli smentendo le dichiarazioni ufficiali a suo tempo rilasciate dal Governo americano al giudice Rosario Priore che si occupava del caso, stando alle quali la nave Saratoga quella notte era ancorata in rada a Napoli.\nUn anno prima, il 14 settembre 1979, un DC9-32 con marche I-ATJC, partito da Alghero e diretto a Cagliari, si schiant\u00f2 sui monti tra Capoterra e Sarroch. Nell'incidente morirono tutti i 27 passeggeri e i 4 uomini dell'equipaggio. \u00c8 la pi\u00f9 grave sciagura dell'aria avvenuta in Sardegna.\nUtilizzatori.\nDelta Air Lines, dal momento dell'acquisizione di Northwest Airlines, gest\u00ec molti di DC-9, la maggior parte di oltre 30 anni. Con forti aumenti dei prezzi del carburante nell'Estate del 2008, Northwest Airlines inizi\u00f2 a ritirare i suoi DC-9, passando agli Airbus A319 con un risparmio di carburante del 27%. Man mano che la fusione Northwest / Delta procedeva, quest'ultima restitu\u00ec al servizio diversi DC-9 precedentemente ritirati. Delta Air Lines effettu\u00f2 il suo ultimo volo commerciale di un DC-9 da Minneapolis ad Atlanta il 6 gennaio 2014.\nLa flotta di DC-9 in servizio commerciale si restrinse sempre di pi\u00f9 con il passare degli anni, e non sembrava probabile che si verificassero modifiche strutturali, soprattutto perch\u00e9 il design delle ali rendeva difficile l'adattamento. \u00c8 quindi probabile che i DC-9 venissero ulteriormente sostituiti in servizio da nuovi aerei di linea, come Boeing 737, Airbus A320, Embraer E-Jets e Airbus A220.\nUn ex DC-9-21 di SAS era utilizzato come una piattaforma di paracadutismo all'aeroporto di Perris Valley, in California. Con i gradini sulle scale rimossi, era l'unico jet di trasporto aereo certificato fino a quel momento dalla FAA per le operazioni di paracadutismo a partire dal 2016.\nL'ultimo volo passeggeri commerciale fu effettuato il 22 gennaio 2014 da parte di Delta Air Lines, da Valparaiso ad Atlanta, Stati Uniti.\nAl gennaio 2022, dei 976 esemplari prodotti, 29 sono operativi. Il Douglas DC-9 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:"}
{"id": "121462", "revid": "125999737", "url": "https://it.wikipedia.org/wiki?curid=121462", "title": "Loretta Goggi", "text": "\u00c8 uno dei volti pi\u00f9 conosciuti della TV italiana, della quale \u00e8 divenuta protagonista sin dagli anni '60 detenendo alcuni primati, come quello di essere stata la prima donna a condurre il \"Festival di Sanremo\" nel 1986 e la prima a condurre un quiz, il \"Loretta Goggi in quiz\".\n\u00c8 stata inoltre il primo personaggio Rai a lasciare l'azienda pubblica per passare a Canale 5; ha infatti condotto nel 1981 il primo variet\u00e0 della rete, \"Hello Goggi\", e il primo variet\u00e0 della Rete 4 mondadoriana, \"Gran variet\u00e0\", nel 1983. \u00c8 considerata inoltre la prima imitatrice donna della TV italiana, tra le prime a introdurre elementi di satira al di l\u00e0 della semplice parodia. Dal 2012, in qualit\u00e0 di storica imitatrice televisiva, \u00e8 inoltre giurata di \"Tale e quale show.\"\nOltre che a essere un'attrice e una conduttrice, Loretta Goggi \u00e8 anche una cantante. Interprete di numerosi brani rivelatisi grandi successi, anche internazionali, nonch\u00e9 interprete live di numerose cover di altri artisti, ha riscosso il suo maggiore successo discografico con \"Maledetta primavera\", hit conosciuta in molti paesi europei ed extraeuropei (soprattutto dell'America latina), che nel 2018 ha ricevuto il disco d'oro d'annata per il superamento di oltre due milioni e trecentomila copie vendute in quarant'anni.\nAltre sue canzoni note sono \"Vieni via con me\", \"Mani mani\", \"Molla tutto\", \"Dirtelo, non dirtelo\", \"Ancora innamorati\", \"Domani\", \"Estoy bailando\", \"Cicciottella\", \"L'aria del sabato sera\", \"Il mio prossimo amore\", \"Pieno d'amore\", \"Un amore grande\", \"Io nascer\u00f2\". Nel 1972 la cantante svedese Frida del celebre gruppo pop degli ABBA incise una cover del brano \"Chi salta il fosso\" in svedese dal titolo \"Man Vill Ju Leva Lite Dessemellan\", pubblicata su 45 giri e inclusa successivamente nelle ristampe dell'album \"Ring Ring\".\nNel corso della sua carriera ha ricevuto numerosi riconoscimenti, tra cui quattro dischi d'oro, uno di platino e quattro Telegatti in quattro diverse categorie. Nel dicembre del 1979 ha tenuto a battesimo come madrina sulle pagine del Radiocorriere TV la nascita della Rete 3 della Rai (l'odierna Rai 3). Tra il 1980 e il 1983 la Goggi \u00e8 stata la prima artista italiana a sfoggiare abiti firmati da Gianni Versace, indossati in molte occasioni pubbliche e televisive.\nLoretta Goggi \u00e8 considerata un'icona gay, grazie al suo costante supporto alla comunit\u00e0 LGBT nel corso degli anni e alla sua natura artistica \"camaleontica\". Attualmente non sono reperibili i dati di vendita ufficiali degli album di Loretta Goggi, esistono per\u00f2 sul sito della FIMI quelli, seppure parziali, delle vendite di alcuni suoi singoli per il mercato italiano che, sommati, danno la cifra parziale di quasi 10 milioni di copie vendute.\nBiografia e carriera.\nEsordi.\nNata a Roma nella sua casa di Vicolo Sforza-Cesarini da Giulio, dipendente presso la Camera dei Deputati romano, e Costanza (1924-2014) casalinga nata a Circello in provincia di Benevento, ha due sorelle: la maggiore Liliana (1943) e la minore Daniela (1953), che per un lungo periodo seguir\u00e0 le sue orme nel mondo dello spettacolo. Sin da piccolissima Loretta studia canto e musica, grandi passioni paterne. La sua prima esperienza artistica risale al 1958 a soli otto anni, quando prende parte all'incisione dell'audiolibro \"Lourdes 1858 - Le apparizioni della Madonna con Bernardette\", album pubblicato per celebrare il centenario delle apparizioni della Madonna a Bernadette, in cui con altri attori recita i dialoghi della piccola pastorella francese. Notata da Silvio Gigli, nel 1959 partecipa al concorso radiofonico \"Disco magico\" di Dino Verde, presentato da Corrado con l'orchestra diretta da Gianni Ferrio. Loretta vince in coppia con Nilla Pizzi.\nGli anni sessanta.\nNel 1962 esordisce come attrice bambina nella prosa televisiva della Rai, \"Sotto processo\" con la regia di Anton Giulio Majano, trasmesso sul Secondo programma. A questo evento, Loretta fa coincidere l'inizio della sua carriera, precisamente il 10 giugno 1960, primo giorno di prove per \"Sotto Processo\". Nel 1963 all'et\u00e0 di 12 anni incide, col solo nome Loretta, \"Se la cercherai\", la sua prima canzone, scritta da Nico Fidenco, per la riedizione del film francese \"Sangue alla testa\" di Gilles Grangier e partecipa all'incisione dell'audiolibro \"La meravigliosa storia di Giovanni Sebastiano Bach\" assieme a Ubaldo Lay.\nSuccessivamente Loretta \u00e8 nel cast di molti altri famosi sceneggiati televisivi della Rai, in cui interpreta in modo convincente personaggi di ragazzine fragili e bisognose (molte volte in coppia con un altro attore bambino, Roberto Chevalier, divenuto in seguito un notissimo doppiatore), i principali sono \"Robinson non deve morire\" (1963) di Vittorio Brignole, \"Demetrio Pianelli\" (1963) di Sandro Bolchi, \"I miserabili\" (1964), sempre di Bolchi in cui ha il ruolo di Cosetta da bambina, \"Una tragedia americana\" (1962), \"Delitto e castigo\" (1963) e \"La cittadella\" (1964), diretti tutti e tre da Anton Giulio Majano, \"Vita di Dante\" (1965) di Vittorio Cottafavi, in cui interpreta Beatrice, \"Questa sera parla Mark Twain\" e \"Scaramouche\" entrambi trasmessi nel 1965 e diretti da Daniele D'Anza e nell'episodio \"Non si uccidono i poveri diavoli\" dello sceneggiato \"Le inchieste del commissario Maigret\", diretto da Mario Landi (1966). In questi sceneggiati Loretta ha modo di affiancare grandi attori come Lilla Brignone, Gino Cervi, Andreina Pagnani, Paolo Stoppa, Rina Morelli, Gastone Moschin, Giorgio Albertazzi e molti altri.\nNel 1964, con la regia di Beppe Recchia, \u00e8 anche nel cast dello sceneggiato per ragazzi \"C'era una volta la fiaba\" con Arturo Testa e Santo Versace; dello stesso anno \u00e8 anche \"Le avventure della squadra di stoppa\" di Alda Grimaldi, altro sceneggiato televisivo rivolto al pubblico infantile. A partire dal 1965, dopo aver gi\u00e0 partecipato a molte produzioni televisive, si dedica anche al doppiaggio: \u00e8 la voce del canarino Titti nei cartoni animati della Warner Bros. (affiancata da Gigi Proietti, che doppiava Gatto Silvestro), e di attrici quali Katharine Ross, Kim Darby, Mita Medici, Agostina Belli, Ornella Muti e Silvia Dionisio; nello stesso periodo approfondisce gli studi di dizione, pianoforte e canto. Nel contempo comincia a lavorare anche al cinema, con piccoli ruoli: il suo esordio, a 15 anni e seppure non accreditata nei titoli di testa e doppiata, risale a \"Io la conoscevo bene\" (1965) di Antonio Pietrangeli, con protagonista Stefania Sandrelli.\nNel 1967 interpreta una studentessa liceale romana in \"Nel sole\" di Aldo Grimaldi, primo film del genere musicarello di Al Bano e Romina Power. In quegli anni recita anche in \"Mi vedrai tornare\" (1966) di Ettore Maria Fizzarotti con Gianni Morandi e \"Zingara\" (1969) di Mariano Laurenti con Bobby Solo. Sempre alla met\u00e0 degli anni sessanta inizia a partecipare a vari spettacoli teatrali, tratti da opere di Moli\u00e8re, William Shakespeare e Luigi Pirandello. Nel 1966 partecipa anche al \"Festival di Castrocaro\" con i brani \"Ballando guancia a guancia\" e \"So cosa vuoi da me\", a tutt'oggi rimasti inediti.\nNel 1968 si cimenta per la prima volta con un ruolo adulto, come protagonista femminile dello sceneggiato \"La freccia nera\" diretto anch'esso da Anton Giulio Majano e tratto dall'omonimo romanzo di Robert Louis Stevenson, in cui \u00e8 affiancata da Aldo Reggiani, Arnoldo Fo\u00e0 e Adalberto Maria Merli; lo sceneggiato ha un grande successo (con punte di 20 milioni di telespettatori), e grazie a questo Loretta giunge alla grande notoriet\u00e0. Nel frattempo si diploma al Liceo Linguistico Internazionale di Roma. Interpreta inoltre molti fotoromanzi in cui \u00e8 affiancata da Massimo Ranieri, Christian, Aldo Reggiani (gi\u00e0 suo partner ne \"La freccia nera\") e Ben Elkland.\nNel 1968 debutta anche come conduttrice con \"Incontro con Lucio Battisti\", speciale musicale dedicato al cantautore di Poggio Bustone, seguito nel 1969 da altri speciali musicali come \"Il divo Claudio\" e \"Incontri musicali - Tre tuttofare\". Nello stesso periodo inizia la sua attivit\u00e0 radiofonica con programmi quali \"Radio per le scuole\" in cui ha anche modo di cimentarsi come disc-jockey per \"Radio Vaticana\". Inoltre presta la sua voce anche per alcune audiostorie religiose delle Edizioni Paoline. Nel 1969 inizia ufficialmente la sua carriera discografica per l'etichetta discografica Durium con la quale incide il singolo \"Fino all'ultimo\".\nGli anni settanta.\nNel 1970 dopo aver inciso il singolo \"Cib\u00f9 Cib\u00e0\" scritta da Paolo Limiti, tradotta anche in tedesco, inizia a rivelare le proprie doti di imitatrice nello show televisivo \"Jolly\", presentato dal Quartetto Cetra. Nell'estate dello stesso anno Loretta conduce lo show \"Estate insieme\" assieme a Renzo Arbore, promuovendo gruppi musicali e cantanti solisti emergenti, esibendosi con la sorella Daniela nel \"Ballo boomerang\". Non smette comunque di recitare in televisione. Nel 1971 \u00e8 protagonista di ben tre sceneggiati televisivi: \"E le stelle stanno a guardare\", sempre diretto da Anton Giulio Majano, in cui \u00e8 affiancata da Giancarlo Giannini, l'episodio \"I passi sulla neve\" della serie \"Racconti italiani del '900\" per la regia di Giuseppe Fina e \"La sera della partita\", per la regia di Marcello Baldi sul Secondo Programma.\n\u00c8 poi al fianco di Pippo Baudo nel programma radiofonico \"Caccia alla voce\", in cui sostituisce l'attore Franco Rosi poich\u00e9 malato, incominciando a esibirsi come imitatrice, riscuotendo, a sorpresa, molto successo, tanto che il conduttore la vuole con s\u00e9 nel variet\u00e0 televisivo domenicale \"La freccia d'oro\". Nell'estate 1971 partecipa alla manifestazione musicale Un disco per l'estate, con la canzone \"Io sto vivendo senza te\" e nel novembre dello stesso anno partecipa al World Popular Song Festival di Tokyo, arrivando in semifinale con il brano inciso in giapponese \"Dolce, triste\". Nel corso dell'anno pubblica altri tre singoli: \"Ti chiedo scusa\", \"Cico e Bum\", singolo promozionale contenuto nelle confezioni delle bambole Sebino omonime, e \"Weil meine tranen viel zu schade sind\", brano in tedesco inedito per l'Italia.\nNella primavera del 1972 partecipa accanto a Franco Franchi al variet\u00e0 \"Teatro 11\", sorta di parodia di \"Teatro 10\" e recita in \"L'ombra del delitto\", sceneggiato televisivo per la Televisione svizzera di lingua italiana.\nNello stesso anno la cantante svedese Frida del celebre gruppo pop degli ABBA incise una cover del brano \"Chi salta il fosso\" in svedese dal titolo \"Man Vill Ju Leva Lite Dessemellan\", pubblicata su 45 giri e inclusa successivamente nelle ristampe dell'album \"Ring Ring\".\nColpito positivamente dall'esperienza lavorativa con lei alla radio e con \"La freccia d'oro\", Pippo Baudo sceglie la Goggi per affiancarlo nell'edizione 1972-73 del programma \"Canzonissima\": in questa occasione Loretta rivela appieno il proprio talento di intrattenitrice, soprattutto grazie alla sua capacit\u00e0 di imitare le donne dello spettacolo come Mina, Sophia Loren, Nada, Gina Lollobrigida e molte altre e per lei \u00e8 la consacrazione definitiva come showgirl. La Goggi incide anche la sigla d'apertura della trasmissione, \"Vieni via con me (Taratapunzi-e)\" (scritta da Marcello Marchesi, Dino Verde, Enrico Simonetti e Pippo Baudo), vincendo il suo primo disco d'oro e sempre all'interno del programma lancia anche i tormentoni \"Mani mani\" e \"Yeah!\".\nNei primi mesi del 1973 viene scritturata in Inghilterra per un Telethon televisivo in cui affianca Sammy Davis Jr..\nNell'autunno dello stesso anno torna in Italia e, insieme con l'imitatore Alighiero Noschese, \u00e8 la mattatrice del variet\u00e0 del sabato sera \"Formula due\", in cui la coppia si esibisce in una serie di imitazioni e parodie e in cui Loretta canta la sigla iniziale \"Molla tutto\" e promuove il suo album, intitolato proprio \"Formula 2\"; tale variet\u00e0 risulter\u00e0 il programma televisivo italiano pi\u00f9 seguito del 1973, con una media di 26 milioni di telespettatori e inoltre fu uno dei primi show televisivi registrati a colori in via sperimentale dalla Rai. Nel 1974 Loretta realizza il suo primo show da solista dal vivo alla Bussola, il locale versiliese di Sergio Bernardini e nello stesso anno pubblica quattro singoli prodotti da Polito e da Tot\u00f2 Savio, quest'ultimo poi diverr\u00e0 l'autore musicale di Loretta fino al 1985.\nNel 1975 passa all'etichetta discografica CBS in seguito inglobata dalla CGD, dove rimarr\u00e0 fino al 1978. Nel 1976, dopo due anni di assenza dai teleschermi, la Goggi \u00e8 ancora in Rai con \"Dal primo momento che ti ho visto\", curiosa commistione tra sceneggiato musicale e variet\u00e0 televisivo trasmesso dalla Rete 1 (l'odierna Rai 1), di cui \u00e8 protagonista insieme con Massimo Ranieri; nel programma Loretta interpreta i brani \"Notte matta\", \"Dirtelo, non dirtelo\" e \"Ma chi sei?\" (quest'ultimo cover italiana del brano disco-music \"Lady Bump\" di Penny McLean), che entrano tutti in hit-parade, riscuotendo molto successo. Subito dopo la fine del programma, la Goggi incomincia una lunga tourn\u00e9e estiva.\nNel 1977 il nuovo singolo, \"Ancora innamorati\", \u00e8 distribuito, oltre che in Italia, anche in Grecia, Germania, Spagna e Stati Uniti, il lato B contiene la canzone \"Monsieur voulez-vous dan\u00e7er?\", un brano del filone disco-music, tanto in voga in quel periodo. Scaduto il contratto con il produttore e manager Polito, Loretta Goggi si mette in proprio con la sorella Daniela per un duo artistico, le \"Hermanas Goggi\". La coppia gira dunque l'Italia con lo spettacolo \"Go &amp; Go\" e un singolo disco-music, \"Domani\", che ottiene molto successo.\nNel 1978, le sorelle Goggi assieme a Pippo Franco, Oreste Lionello e tutta la compagnia del Bagaglino, per la regia di Antonello Falqui, realizzano il variet\u00e0 televisivo \"Il ribaltone\" trasmesso sulla Rete 1 della Rai, in cui cantano la sigla finale \"Voglia\". Il programma vince il premio Rosa d'Argento al Festival di Montreux in Svizzera come miglior trasmissione televisiva europea dell'anno. In seguito la coppia Goggi riprende la tourn\u00e9e anche nel resto d'Europa. In Spagna pubblica l'album \"Estoy bailando cantado en espa\u00f1ol\" (mai pubblicato in Italia) e l'omonimo singolo, versione spagnola del brano \"Sto ballando\" gi\u00e0 inciso precedentemente dalla sola Daniela (anche se a volte le due sorelle si esibiranno insieme anche nella versione in italiano), che finisce in cima alla hit-parade iberica e in quelle di moltissimi altri Paesi di lingua spagnola. Il brano diverr\u00e0 in seguito un vero e proprio inno delle comunit\u00e0 LGBT dei Paesi ispanici.\nNel luglio 1979, per rinnovare la sua immagine, decide di posare per \"Playboy\", coperta da veli trasparenti che lasciano intravedere il seno, in un servizio fotografico di Roberto Rocchi con relativa copertina. Nell'autunno dello stesso anno, dopo aver stipulato un contratto discografico quinquennale con la WEA Italiana, Loretta torna a lavorare come solista in televisione, conducendo in Rai la prima edizione del variet\u00e0 del sabato sera della Rete 1, \"Fantastico\", abbinato alla Lotteria Italia, insieme con Beppe Grillo e all'allora esordiente Heather Parisi con la regia di Enzo Trapani. Il programma ottiene molto successo, ottenendo una media di 26 milioni di telespettatori; qui lancia uno dei suoi brani pi\u00f9 noti ma anche vocalmente impegnativi: \"L'aria del sabato sera\", che viene utilizzato come sigla di chiusura della trasmissione, il quale porta la Goggi nuovamente in cima alla hit-parade musicale italiana, nella quale era contemporaneamente presente anche con \"Cicciottella\", una canzone destinata ai bambini, scritta per lei da Bruno Lauzi e Pippo Caruso, utilizzata come sigla del variet\u00e0 domenicale \"Fantastico bis\", spin-off della trasmissione da lei condotta, trasmesso all'interno di \"Domenica in\" e presentato da Pippo Baudo.\nI due brani comparvero infatti simultaneamente nella top 3 dei singoli pi\u00f9 venduti in Italia in quel periodo, rispettivamente al secondo e terzo posto. Dietro l'apparenza di un testo per bambini, Cicciottella nasconde in realt\u00e0 una metafora, neanche troppo velata, della crisi energetica e petrolifera del 1979 che si verific\u00f2 a causa del brusco rialzo nel mercato internazionale del prezzo del petrolio a seguito della rivoluzione iraniana del 1979, che caus\u00f2 gravi effetti sull'apparato produttivo del paese dipendente per il 70% dal petrolio e dai suoi derivati. \"Cicciottella\" non \u00e8 altro che la \"Terra\" o l\"'Italia\" stessa, secondo altre interpretazioni, ed i riferimenti alla crisi presenti nel testo sono molteplici, finanche con suggestive e fantasiose soluzioni al risparmio energetico e alla ricerca di fonti autonome alternative per l'Occidente. Nel dicembre dello stesso anno appare anche sulla copertina del Radiocorriere TV come madrina della neonata Rete 3 della Rai (l'odierna Rai 3).\nPer esigenze lavorative in quel periodo si trasferisce da Roma a Milano, un trasferimento che da provvisorio diverr\u00e0 definitivo, infatti vivr\u00e0 nella metropoli lombarda fino al 1986. Il 10 settembre 1979, durante la lavorazione di \"Fantastico\", Loretta conosce il primo ballerino e coreografo Gianni Brezza, che diventer\u00e0 nel successivo autunno il suo compagno, anche se nel primo periodo la relazione venne nascosta, essendo Brezza ancora sposato. Nel 1981, Gianni Brezza si separa dalla moglie e i due ufficializzano la relazione, che culminer\u00e0 con le nozze celebrate a Orbetello il 26 aprile 2008, dopo 29 anni di fidanzamento. Brezza fu manager, addetto stampa, coreografo e regista.\nGli anni ottanta.\nNel 1980 Loretta pubblica il singolo estivo \"Notti d'agosto\", scritto per lei dal suo caro amico Franco Califano e intraprende una nuova tourn\u00e9e internazionale con la sorella Daniela intitolata \"Supergoggi\" che arriva fino ai paesi dell'America Latina. Per il rotocalco \"Bolero\", Loretta e Gianni interpretano insieme il fotoromanzo \"Amore in alto mare\".\nNello stesso anno, sempre assieme alla sorella Daniela, \u00e8 inoltre la protagonista di una puntata del variet\u00e0 televisivo di successo \"Giochiamo al variet\u00e9\", diretto da Antonello Falqui e trasmesso sulla Rete 1 della Rai, in cui le due sorelle impersonano celebri coppie dello spettacolo italiano e internazionale.\nFestival di Sanremo 1981: Maledetta primavera.\nNel 1981 partecipa come cantante in gara al Festival di Sanremo con il suo brano pi\u00f9 celebre, \"Maledetta primavera\", conquistando il secondo posto nella classifica finale. \"Maledetta primavera\" si riveler\u00e0 una hit internazionale che vender\u00e0 oltre un milione di copie (di cui verranno poi incise diverse cover in varie lingue straniere), ricevendo il disco d'oro e il disco di platino, e divenendo ben presto un classico della musica italiana.\nL'album in cui \u00e8 contenuta \"Maledetta primavera\", intitolato \"Il mio prossimo amore\", esce nell'autunno dello stesso anno, in occasione dello show televisivo \"Hello Goggi\", variet\u00e0 di prima serata totalmente incentrato su Loretta e le sue imitazioni, che segna il passaggio della Goggi dalla Rai all'allora neonata Canale 5 (di cui \"Hello Goggi\" \u00e8 stato in assoluto il primo variet\u00e0). L'album \u00e8 composto da nove canzoni, alcune gi\u00e0 edite. Due canzoni inserite nello show televisivo saranno per\u00f2 pubblicate solo nel 2000 su CD. La canzone-titolo dell'album \"Il mio prossimo amore\" viene utilizzata come sigla finale dello show di Canale 5 e il disco, grazie alla promozione fatta durante le puntate del variet\u00e0, raggiunge i vertici delle classifiche musicali.\nSempre nel 1981 Loretta \u00e8 protagonista anche a teatro, al fianco di Gigi Proietti (gi\u00e0 suo partner al tempo del doppiaggio dei cartoni animati di Titti e Gatto Silvestro), del musical \"Stanno suonando la nostra canzone\", di cui poi viene pubblicato l'omonimo album, contenente tutte le canzoni dello spettacolo, nella versione italiana di Carla Vistarini.\nNella primavera 1983 Loretta passa da Canale 5 a Rete 4, dove conduce, assieme a Paolo Panelli e Luciano Salce, \"Gran variet\u00e0\", show della prima serata della domenica. All'interno del programma, la Goggi presenta il suo nuovo album dal taglio autobiografico ed esistenziale, \"Pieno d'amore\"; tra le canzoni dell'album che riscuotono maggiore successo, oltre al brano che d\u00e0 il titolo al disco, che raggiunge i primi posti in classifica nella hit parade, si ricordano \"Oceano\", utilizzata come sigla di chiusura di \"Gran variet\u00e0\", e \"Solo un'amica\". Le canzoni verranno promosse in numerose altre trasmissioni televisive del periodo come \"Discoring\", \"Un milione al secondo\", \"Premiatissima\" e anche in molti programmi radiofonici.\nNel dicembre 1983 Loretta ritorna in Rai dove fino al 1985 \u00e8 protagonista su Rai 1 come brillante conduttrice del game-show \"Loretta Goggi in quiz\" (trasmesso nella prima annata al venerd\u00ec, e nella seconda al gioved\u00ec), con la regia di Emilio Uberti (nella prima edizione) e di Gianni Brezza (nella seconda) che nel 1984 si aggiudica il Telegatto come \"Miglior quiz\". Come sigle finali delle due stagioni del programma vengono scelte altre due canzoni della Goggi: nella prima \"Una notte cos\u00ec\", e nella seconda \"Notte all'opera\".\nNel 1984 registra la canzone \"Un amore grande\", scritta da Umberto Tozzi e Giancarlo Bigazzi.\nIn un'intervista la Goggi ha smentito categoricamente di aver mai deciso di partecipare al Festival di Sanremo 1984 con il brano, o di essersi ritirata, leggenda metropolitana viva ancora oggi, ma semplicemente di non aver mai accettato di parteciparvi, in quanto in quel periodo conduceva con successo la seconda edizione di \"Loretta Goggi in quiz\" aggiungendo che fu presentata una lettera di adesione che aveva una sua firma malamente contraffatta. La Goggi ha dichiarato nella stessa intervista di aver vinto una causa legale contro chi ha portato come prova la lettera di adesione falsa e ha messo in giro le voci di un suo forfet all'ultimo momento.\nIl brano fu proposto in un primo momento anche a Giuni Russo ma i dissapori della cantante con la sua casa discografica di allora, la \"CGD\" e quelli privati con Caterina Caselli non le permisero di partecipare alla kermesse, e fu infine ereditato da Pupo, che ne prese il posto e risult\u00f2 alla fine quarto. Otto anni pi\u00f9 tardi l'artista rivel\u00f2 di aver pilotato quel piazzamento investendo 75 milioni di lire in schedine del Totip (il cui acquisto dava diritto a votare per i concorrenti in gara al festival). \nLa canzone viene comunque promossa dalla Goggi in diverse trasmissioni televisive, anche se il brano non otterr\u00e0 lo stesso riscontro commerciale delle sue canzoni precedenti.\nTorna a Sanremo nel 1986, stavolta per\u00f2 come conduttrice della 36\u00aa edizione del Festival: la Goggi \u00e8 la prima donna a condurre la manifestazione come presentatrice principale, ottenendo un grandissimo successo in termini d'ascolto. Per lei Mango (uno degli artisti in gara in quell'edizione) scrive la canzone \"Io nascer\u00f2\", che viene utilizzata come sigla iniziale della kermesse canora (e inserita in seguito nell'album \"C'\u00e8 poesia\"); il brano diventa presto disco d'oro, battendo cos\u00ec nelle vendite anche molte canzoni in gara al Festival di quell'anno.\nNella met\u00e0 degli anni ottanta c'\u00e8 una decisiva svolta nella scelta del repertorio discografico di Loretta: abbandona infatti Tot\u00f2 Savio e passa all'etichetta Fonit Cetra e si affida al produttore Mario Lavezzi incominciando a interpretare brani scritti da prestigiosi autori tra cui Bruno Lauzi, Rettore, Ron, Zucchero Fornaciari, Dario Baldan Bembo, Enrico Ruggeri, Gianni Togni, Umberto Tozzi, Paolo Conte e Gianni Bella.\nDopo l'esperienza sanremese, Loretta continua anche la sua carriera televisiva, realizzando molti programmi di successo trasmessi dalla Rai tra cui: \"Il bello della diretta\", trasmesso nella primavera 1986 su Rai 1 nella prima serata del gioved\u00ec, in cui presenta anche il suo album, \"C'\u00e8 poesia\".\nNella primavera del 1987, sempre su Rai 1, \u00e8 la volta di \"Canzonissime\", uno show dedicato ai cento anni dalla nascita del disco, al cui interno Loretta promuove anche il suo nuovo album, \"C'\u00e8 poesia due\"; il variet\u00e0, realizzato con grande dispiego di mezzi e budget da parte della Rai, dapprima programmato per il gioved\u00ec e, in seguito al successo ottenuto dalle prime puntate, promosso al sabato con ottimo riscontro di pubblico.\nNella stagione 1987-88 la Goggi conduce il programma preserale di Rai 1 \"Ieri, Goggi e domani\" in cui present\u00f2 il suo nuovo album, \"Donna io donna tu\"; Il successo della trasmissione \u00e8 tale da provocare la chiusura anticipata del programma diretto competitor (\"Ciao Enrica\" condotto da Enrica Bonaccorti su Canale 5) e a far vincere a Loretta Goggi il Telegatto come \"personaggio televisivo femminile dell'anno\".\nNella stagione successiva 1988-89 \u00e8 la volta del programma della fascia del mezzogiorno, \"Via Teulada 66\", trasmesso sempre su Rai 1, in cui anche qui present\u00f2 il suo nuovo disco, \"Punti di vista\"; nonostante i risultati ottenuti dal programma siano al di sotto delle aspettative, nella primavera 1989 la Goggi si aggiudica l'Oscar TV sempre come \"personaggio televisivo femminile dell'anno\".\nGli anni novanta.\nDopo due anni di assenza dai teleschermi, nella stagione 1991-92 passa a Telemontecarlo dove presenta il variet\u00e0 di seconda serata, \"Festa di compleanno\", in onda tutti i giorni dal luned\u00ec al venerd\u00ec, dove in ogni puntata veniva festeggiato il compleanno di un personaggio famoso. Nello stesso anno pubblica quello che a oggi \u00e8 il suo ultimo album in studio, \"Si faran... canzone\", inciso per la Fonit Cetra, che viene presentato proprio all'interno di \"Festa di compleanno\": tra le tracce pi\u00f9 importanti del disco vi sono \"Storie all'italiana\" (brano che venne utilizzato anche come sigla del programma) e \"Temporale\". Tra la fine del 1992 e l'inizio del 1993 torna di nuovo in Rai conducendo il variet\u00e0 di Rai 2 \"Il canzoniere delle feste\", in onda in prima serata durante il periodo natalizio.\nNel 1996 Johnny Dorelli le propone di dividere con lui lo spettacolo teatrale \"Bobbi sa tutto\", premiato con il \"Biglietto d'oro\" per il maggiore incasso teatrale del 1996. Insieme con Dorelli, Loretta realizza pure la sit-com \"Due per tre\", serie prodotta in tre stagioni, in onda su Canale 5 alla domenica pomeriggio tra il 1997 e il 1999. Nell'estate del 1997 conduce inoltre su Rai 1 il variet\u00e0 \"La zanzara d'oro\", rassegna dedicata alla scoperta di nuovi attori comici, in cui \u00e8 affiancata da Enzo Iacchetti. Su Mediaset conduce con Mike Bongiorno quattro edizioni del programma musicale \"Viva Napoli\" su Rete 4 (dal 1998 al 2002), dove duetta con molti concorrenti e di cui aveva vinto inoltre la seconda edizione del 1996. L'11 settembre 1998 presenta \"Il mio canto libero\", concerto-evento live dedicato alla scomparsa di Lucio Battisti (morto appena due giorni prima) in piazza del Campidoglio a Roma, interpretando i brani \"I giardini di marzo\", \"Io vorrei, non vorrei, ma se vuoi\" e altri successi del cantautore; il programma \u00e8 seguito in diretta su Canale 5 da oltre 8 milioni di telespettatori.\nNel 1999 la Goggi \u00e8 la protagonista della prima serata di Canale 5 con il programma \"Innamorati pazzi\", in onda per la serata di san Valentino. Partecipa al musical \"Hello, Dolly!\" di cui \u00e8 la protagonista accanto a Paolo Ferrari, prodotto nel 1999 e rappresentato con grande successo in tutta Italia sino al 2003. Le canzoni interpretate da Loretta nel musical verranno poi raccolte nell'omonimo album \"Hello, Dolly!\"; si conclude cos\u00ec il periodo televisivo e discografico pi\u00f9 intenso della sua carriera.\nGli anni duemila.\nNel 2000 viene realizzato il programma \"Auguri Loretta\" in onda in due puntate su Rete 4 per festeggiare i suoi cinquant'anni, il programma \u00e8 un \"collage\" di vari spezzoni che contiene le migliori esibizioni sulle reti Mediaset di Loretta. In questo periodo incomincia comunque a diradare le sue apparizioni in televisione e si dedica prevalentemente al teatro. Torna inoltre a cimentarsi nel doppiaggio con il film d'animazione \"Monsters &amp; Co\" prestando la voce all'archivista Roz. \"Maledetta Primavera Show\", per la regia di Fabrizio Angelini, \u00e8 lo spettacolo a lei dedicato rappresentato per tutto il 2003 presso il Teatro Colosseo di Roma. Nel 2004-2005 \u00e8 protagonista invece dello spettacolo musicale \"Molto rumore (senza rispetto) per nulla\", diretto da Lina Wertm\u00fcller.\nNel 2006 riprende anche l'attivit\u00e0 come attrice al cinema, interpretando la madre del protagonista nel film \"Gas\" di Luciano Melchionna, ottenendo la candidatura ai Nastri d'argento 2006 come \"migliore attrice non protagonista\". Nel 2006 il rapper statunitense T.I. campiona il brano \"Molla tutto\" per il suo brano \"Get It\", contenuto nell'album \"King\", utilizzato per la colonna sonora del film \"Step Up\". Per la stagione 2006-2007 ha portato in teatro \"Se stasera sono qui\", il suo \"one-woman show\" diretto da Gianni Brezza. Lo spettacolo riprende i suoi successi e brani internazionali, poi raccolti in un album omonimo, oltre a caratterizzazioni, imitazioni e monologhi comici.\nNel settembre 2007 \u00e8 tornata in televisione, conducendo su Rai 1, insieme con Mike Bongiorno, la 68\u00aa edizione di Miss Italia. Celebre la polemica culminata quasi in uno scontro, con il collega presentatore, seguita dall'abbandono del palco. Rientrata nella conduzione dello show, sottoline\u00f2 le sue proteste per il presunto ruolo minore che Mike sembrava volerle affidare. Il 26 aprile 2008 Loretta Goggi si \u00e8 sposata con il compagno Gianni Brezza a Orbetello, in Toscana.\nGli anni duemiladieci.\nIn questo decennio, la Goggi torna ad apparire e lavorare in televisione in maniera assidua. Nel 2010 torna a \"Ciak... si canta\" proponendo altri due video, quello de \"Il mio prossimo amore\" e \"L'aria del sabato sera\". In entrambi compare anche il marito Gianni Brezza. Sempre nel 2010 vengono pubblicate le ristampe in formato digitale degli album \"Il mio prossimo amore\" (1981), \"Pieno d'amore\" (1982), \"Donna io donna tu\" (1988), \"Punti di vista\" (1989) e \"Si faran... canzone\" (1991) nella collana \"Original Album Series\" edita dalla Rhino Records per la Warner Fonit.\nPer la stagione teatrale 2009-2010 \u00e8 in scena con \"SPA - Solo Per Amore\", regia di Gianni Brezza. Ad accompagnare l'artista, un'orchestra di dodici musicisti e un corpo di ballo di dieci ballerini. Lo spettacolo \u00e8 andato in scena anche durante l'estate 2010 e per la stagione teatrale 2010-2011. L'attrice \u00e8 stata tuttavia costretta a sospendere la tourn\u00e9e a causa dell'aggravarsi delle condizioni di salute del marito, il regista e coreografo Gianni Brezza, che muore a Roma il 5 aprile 2011.\nIl 28 ottobre 2011 Loretta torna in televisione, per la prima volta dopo la morte del marito Gianni Brezza, come ospite di Carlo Conti nel programma \"I migliori anni\". Durante la serata sono stati celebrati i suoi 50 anni di carriera. Nel 2012 fa parte della giuria del nuovo talent-show di Rai 1, \"Tale e quale show\" condotto da Carlo Conti e affiancata nello stesso ruolo da Christian De Sica e Claudio Lippi. Nello stesso anno recita nel film commedia \"Pazze di me\" di Fausto Brizzi, che segna il suo ritorno sul grande schermo dopo sette anni di assenza.\nDa novembre 2013 Loretta torna sul set di una fiction televisiva, recitando in \"Un'altra vita\", serie in sei puntate recitata accanto a Vanessa Incontrada, Cesare Bocci e Daniele Liotti, per la regia di Cinzia TH Torrini, che viene trasmessa nell'autunno 2014 su Rai 1 con grande successo di pubblico. Il 5 novembre 2013 \u00e8 inoltre uscito, nelle edicole e nelle librerie, il suo libro autobiografico intitolato \"Io nascer\u00f2 - La forza della mia fragilit\u00e0\", edito dalla casa editrice Edizioni Piemme.\nNell'autunno 2014 torna ancora una volta a vestire il ruolo di giudice nella quarta edizione del talent-show di Rai 1 \"Tale e quale show\" condotto sempre da Carlo Conti. Loretta e la sorella Daniela, l'8 dicembre 2014 hanno pubblicato un CD, remixato da Marco Lazzari e prodotto da Rolando D'Angeli, con i loro pi\u00f9 grandi successi in chiave dance, intitolato \"Hermanas Goggi Remixed\". Nell'autunno 2015 \u00e8 ancora una volta giudice del variet\u00e0-talent di Rai 1 \"Tale e quale show\" condotto sempre da Carlo Conti, affiancata in questa edizione da Claudio Lippi, Gigi Proietti (subentrato a Christian De Sica) pi\u00f9 un quarto giudice, diverso per ogni puntata.\nNello stesso periodo incomincia a girare la fiction \"Come fai sbagli\", diretta da Tiziana Aristarco e Riccardo Donna e interpretata assieme a Daniele Pecci, Caterina Guzzanti, Francesca Inaudi ed Enrico Ianniello, che viene trasmessa su Rai 1 nella primavera 2016. In seguito \u00e8 una delle protagoniste della fiction di Rai 1 \"Sorelle\", diretta da Cinzia TH Torrini e interpretata assieme ad Anna Valle, Ana Caterina Morariu, Giorgio Marchesi e Alessio Vassallo, e trasmessa con successo nella primavera 2017.\nIl 29 ottobre 2018 la FIMI (Federazione Industria Musicale Italiana), ha conferito a \"Maledetta primavera\" la certificazione di \"Disco d'oro d'annata\". Il 4 aprile 2019 \u00e8 stato presentato il cortometraggio \"Sogni\", scritto e diretto da Angelo Longoni, in cui Loretta \u00e8 protagonista, e dove torna a lavorare in coppia con la sorella Daniela. Il corto affronta il tema della malattia di Alzheimer visto dal punto di vista di chi ne soffre. Nell'autunno 2019 oltre a ricoprire nuovamente il ruolo di giurata a \"Tale e quale show\", torna anche al cinema con la commedia \"Appena un minuto\", diretta da Francesco Mandelli e distribuita nelle sale a partire dal 3 ottobre, e recita nuovamente in televisione nella fiction di Cinzia TH Torrini \"Pezzi unici\", nel ruolo di Viviana, cliente del protagonista Sergio Castellitto.\nNell'ottobre del 2019 \u00e8 anche la protagonista di una puntata del programma \"A raccontare comincia tu\", condotto da Raffaella Carr\u00e0 su Rai 3, durante la quale le due hanno definitivamente smentito le voci di una loro presunta rivalit\u00e0, che erano state alimentate dalla stampa scandalistica fin dai primi anni settanta. Ha inoltre partecipato con altri personaggi dello spettacolo in qualit\u00e0 di scrittrice al libro \"Un mondo per tutti\", edito da \"Il Castoro\", raccolta di nove racconti per bambini scritti da personaggi dello spettacolo a sostegno dell'AMREF. Attualmente non sono reperibili i dati di vendita ufficiali degli album di Loretta Goggi, ma sono stati pubblicati nel novembre del 2019 sul sito della FIMI quelli, seppure parziali, delle vendite di alcuni singoli per il mercato italiano che, sommati danno la cifra, sempre parziale, di nove milioni e novecentocinquantamila copie vendute.\nGli anni duemilaventi.\nNel 2020 ha girato quattro film: \"Burraco fatale\", per la regia di Giuliana Gamba, uscito nell'ottobre del 2020, \"Glassboy\", diretto da Samuele Rossi, per i quali ha ricevuto la candidatura al Nastro d'argento alla migliore attrice in un film commedia 2021, \"Rido perch\u00e9 ti amo\", diretto da Paolo Ruffini e \"Ritorno al crimine\", per la regia di Massimiliano Bruno. Nell'autunno 2020 \u00e8 nuovamente giudice del talent show di Rai 1 \"Tale e quale show\", giunto alla sua decima edizione, dove ha condotto insieme a Giorgio Panariello e Vincenzo Salemme una puntata intera al posto di Carlo Conti, ricoverato in ospedale a causa del COVID. Nel 2021 \u00e8 nel cast della fiction di Rai 1 \"Fino all'ultimo battito\" per la regia di Cinzia TH Torrini.\nPer celebrare i quarant'anni di \"Maledetta primavera\", avvenuta il 5 febbraio 2021, il 19 marzo del medesimo anno l'album \"Il mio prossimo amore\" \u00e8 stato ristampato a tiratura limitata di trecento copie numerate in vinile colorato rosa, e in una nuova versione CD, entrambe rimasterizzate e con l'aggiunta del brano \"Mi solletica l'idea\", lato B del singolo \"Maledetta primavera\", raggiungendo il decimo posto per la categoria vinili e il trentunesimo posto degli album pi\u00f9 ascoltati nelle classifiche settimanali FIMI.\nVita privata.\n\u00c8 stata a lungo compagna del ballerino Gianni Brezza, conosciuto alla fine degli anni settanta e sposato nel 2008, dopo quasi trenta anni di relazione, durata fino alla morte di lui nel 2011.\nPrimati televisivi.\nLoretta Goggi detiene alcuni primati in ambito televisivo:\nProfilo vocale.\nDall'agile melisma tipicamente all'italiana e dal peculiare timbro caldo e vellutato, Loretta vanta un registro di contralto dotato di ampia estensione, in grado di spaziare dai bassi, solidi e sonori (Goggi pu\u00f2 sostenere senza difficolt\u00e0 un B2), fino agli acuti in Belting, pi\u00f9 vicini a quelli di un soprano drammatico che a quelli di una voce grave (E5 in \"Pieno d'amore\"), nonch\u00e9 a quelli in voce di testa (Bb5 in \"Brava\" di Mina, abbassata di un tono rispetto alla tonalit\u00e0 originale).\nPolitica.\nIl 5 marzo 1991 Marco Pannella, leader del \"Partito Radicale\", avrebbe dovuto partecipare come ospite al programma condotto dalla Goggi \"Festa di compleanno\" in onda su Telemontecarlo. Poche ore prima dalla messa in onda, intervistato da alcuni giornalisti, defin\u00ec \"\"inaccettabile\" il commento dell'allora \"Presidente della Repubblica Italiana\" Francesco Cossiga, che appell\u00f2 come \"miserabile\"\" Eugenio Scalfari, in seguito alle considerazioni di quest'ultimo in un editoriale per il quotidiano \"la Repubblica\" in merito alle vicende del tentativo di colpo di Stato \"Piano Solo\" e sullo scandalo della loggia massonica \"P2\", che vedevano coinvolto, in assunto, il Presidente. Pannella dichiar\u00f2 che avrebbe risposto a Cossiga durante la diretta della trasmissione, ma a poche ore dalla messa in onda fu contattato dalla rete che gli comunic\u00f2 che avrebbe realizzato la puntata in differita per esigenze tecniche. Pannella consider\u00f2 questo come un tentativo di vera e propria censura, rifiutando di partecipare al programma.\nTifosa della Roma, il 27 luglio 1991 entr\u00f2 a far parte assieme ad altri personaggi dello spettacolo e della politica come Lorella Cuccarini, Alberto Sordi, Gigi Proietti, Antonello Venditti, Ornella Muti, il senatore Adriano Ossicini, Giuseppe De Vivo, al tavolo della \"Consulta Giallorossa\", un organismo di trenta membri creato dall'allora presidente della squadra Giuseppe Ciarrapico, su iniziativa dell'allora Presidente del consiglio Giulio Andreotti, anch'egli notoriamente tifoso della squadra.\nNei primi anni novanta si iscrisse al Partito Radicale di Marco Pannella, sostenendo assieme ad altri personaggi dello spettacolo, la candidatura alle elezioni amministrative del 1994 nel collegio di Roma-Prati, nel suo tentativo di battere il leader di Alleanza Nazionale Gianfranco Fini. Pannella le offr\u00ec in seguito di candidarsi alle elezioni politiche del 1994, candidatura che la Goggi rifiut\u00f2.\nStatus di icona gay.\nLoretta Goggi \u00e8 spesso considerata un'icona gay, e una parte notevole della comunit\u00e0 LGBT l'ha abbracciata come icona della cultura pop, sia in Italia che in Spagna, soprattutto nel periodo di grande successo in coppia con la sorella Daniela per il duo Hermanas Goggi, tanto che nel 2009 il duo di Drag queen spagnole \"Shimai\" ha inciso una cover dance del brano \"Estoy bailando\", rimasto a tutt'oggi una \"cult song\" LGBT dei paesi in lingua ispanica, cos\u00ec come \"Maledetta primavera\", hit di Loretta, anch'essa diventata oggetto di parodie da parte di numerose drag queen ed eseguita spesso nei gay pride italiani. Nel 2008 \u00e8 stata invitata a esibirsi con la sorella al Muccassassina, storica serata gay della capitale, dichiarandosi a favore dei PaCS e dei DICO, supportando le unioni civili in pi\u00f9 occasioni e in varie esternazioni, in un'intervista a \"Panorama\" ha infatti dichiarato: \"Sono cattolica e praticante ma sul piano civile la trovo una legge giusta che riconosce un diritto sacrosanto per gli etero e per i gay, mi piacciono i messaggi d'amore universale, si \u00e8 capito?\". Ha dichiarato di essere \"orgogliosa\" del suo status di icona gay, e ha presenziato come madrina alla celebrazione dei 25 anni dell'Arcigay di Milano al \"Teatro Strehler\"."}
{"id": "121464", "revid": "290948", "url": "https://it.wikipedia.org/wiki?curid=121464", "title": "Regolamento generico di gioco di ruolo", "text": "Un regolamento generico di gioco di ruolo \u00e8 un regolamento di gioco di ruolo progettato per essere indipendente dall'ambientazione o genere. Le sue regole dovrebbero, in teoria, funzionare allo stesso modo per ogni mondo, ambientazione o scena nella quale si voglia giocare.\nStoria.\nCi sono alcune dispute tra gli appassionati sull'origine del concetto di gioco di ruolo generico e quale sia stato i primo pubblicato. Secondo Shannon Appelcline, il \"Basic Role-Playing\" della Chaosium, pubblicato nel 1980, fu il primo regolamento generico di gioco di ruolo. Il \"BRP\" era una versione \"ridotta\" del regolamento di \"RuneQuest\" e fu usato come fondamenta per \"Stormbringer\" RPG e \"Il richiamo di Cthulhu\", il primo gioco di ruolo horror. Lo sviluppo dell'\"Hero System\" dal gioco di ruolo supereroistico \"Champions\" ebbe una profonda influenza nel popolarizzare il concetto. La pubblicazione di \"GURPS\" (\"Generic Universal Role-Playing System\", \"Sistema di gioco di ruolo universale e generico\") come gioco completamente indipendente dall'ambientazione e il suo successo commerciale e creativo diedero peso al movimento. Divenne un soggetto davvero dominante nel progetto dei giochi di ruolo con la pubblicazione di \"Dungeons &amp; Dragons 3.0\" e la creazione della Open Gaming License (OGL) e del \"d20 System\".\nIl termine \"generico\" \u00e8 stato usato fin dai primi giorni del gioco per descrivere un sistema che potesse essere usato per ogni tipo o stile di gioco. Le regole di \"Fuzion\" 5.02 usano il termine per descrivere il suo set di regole base, separate da quelle dei suoi antenati \"Champions\" e \"Interlock\".\nNell'introduzione alla 3\u00aa edizione di \"GURPS\" Steve Jackson definisce \"generico\" come un mezzo per soddisfare giocatori e game master di diversi stili di gioco e preferenze per le regole. \nQuesto \u00e8 stato ripetuto nella 4\u00aa edizione delle regole insieme a un riconoscimento a \"Champions\" come il primo sistema di creazione del personaggio veramente flessibile.\nIl \"d20\", a causa del suo sistema a classe e livelli, richiede massicce alterazioni per alcune adattarsi a ogni nuovo genere e quindi non si qualifica pienamente come sistema generico, ma alcuni suoi derivati, come \"True20 Adventure Roleplaying\" della Green Ronin Publishing sono presentati come sistemi generici completi.\nAltri sistemi degni di nota includono:\nVantaggi e svantaggi.\nMolti giochi di ruolo hanno regole progettate per sistemi specifici, come spada e stregoneria, o universi specifici, come Guerre stellari. Al contrario un sistema generico ha regole basilari progettate per gestire la variet\u00e0 di situazioni che pu\u00f2 sorgere in qualsiasi ambientazione.\nUna lista di sistemi di giochi generici include: \"Basic Role-Playing\", \"d20 System\", \"True20\" - un derivato del d20 system, \"Fudge\", \"GURPS\", \"Hero System\" e \"Interlock\".\nIl vantaggio di un sistema di regole generico \u00e8 che ai giocatori occorre solo comprare ed imparare un singolo libro principale, risparmiando tempo e denaro. Poich\u00e9 molte ambientazioni condividono caratteristiche, per esempio come si muovono e combattono i personaggi, i giocatori non devono reimparare questi elementi base quando iniziano a giocare in una nuova ambientazione usando quelle regole generiche. Questo facilita i giocatori nel cambiare ambientazione. Una volta appreso un regolamento generico i giocatori ed il Master devono solo scegliere l'ambientazione desiderata prima di iniziare a giocare.\nI sistemi di giochi generici hanno anche alcuni svantaggi: spesso le regole base di un sistema generico sono lievemente pi\u00f9 complesse di quelle progettate per un'ambientazione specifica. I manuali di regolamenti generici devono descrivere caratteristiche ed aspetti che potrebbero essere di poco utilit\u00e0 in alcune ambientazioni. Inoltre i progettisti potrebbero dover produrre manuali progettati per un'ambientazione specifica per fornire una qualit\u00e0 di gioco soddisfacente. Se gli sviluppatori portano la struttura ad un livello di astrazione troppo elevato e complesso, possono perci\u00f2 annullare i vantaggi di un sistema generico.\nIl \"d20 system\" ha fatto questo creando speciali regole per particolari ambientazioni, impedendo quindi di prendere un personaggio da un mondo e metterlo in un altro senza dover anche aggiungere nuove regole per aggiustare la sua presenza. \"Fudge\" a causa della semplicit\u00e0 del suo sistema di regole e \"GURPS\" ed \"Hero System\" grazie al loro progetto, non richiedono l'aggiunta di regole cambiando ambientazione - sebbene possa essere necessario un aggiustamento dei personaggi a causa del modo differente in cui la nuova ambientazione li vede (per esempio in una nuova ambientazione il fatto che un personaggio sia un ufficiale della legge sar\u00e0 probabilmente ignorato, eccetto che per il background del personaggio).\nQuesto ovviamente diventa importante solo spostando un personaggio da un mondo ad un altro."}
{"id": "121465", "revid": "1318658", "url": "https://it.wikipedia.org/wiki?curid=121465", "title": "Pernambuco", "text": "Il Pernambuco \u00e8 uno stato del Brasile situato nella regione del Nordest. A nord confina con gli Stati del Para\u00edba e del Cear\u00e1, a ovest con il Piau\u00ed, a sud con gli Stati dell'Alagoas e di Bahia, e ad est si affaccia sull'Oceano Atlantico. Pernambuco \u00e8 una grande destinazione turistica, commerciale, logistica e industriale del Brasile. Lo stato, che ha il 4,6% della popolazione brasiliana, \u00e8 responsabile solo del 2,8% del PIL brasiliano. \nLa capitale \u00e8 Recife.\nSimboli dello Stato.\nBandiera.\nLa bandiera del Pernambuco \u00e8 quella della Rivoluzione Pernambucana del 1817, con una sola stella, per\u00f2, al posto delle tre del vessillo rivoluzionario (le altre due stelle rappresentavano Para\u00edba e Cear\u00e1). \u00c8 stata adottata nel 1917, nel centenario della Rivoluzione Pernambucana.\nNella bandiera del Brasile, nella quale ogni stato del Brasile \u00e8 rappresentato da una stella sul globo blu al centro del vessillo, il Pernambuco \u00e8 associato a Denebakrab, la stella Mu1 della costellazione dello Scorpione.\nStemma.\nAl centro dello stemma del Pernambuco, adottato nel 1895 \u00e8 raffigurato il faro di Recife, inserito in un ovale con il bordo punteggiato da stelle che rappresentano i municipi dello Stato. Lo scudo \u00e8 sormontato da un leone. Ai lati sono posti due rami, a sinistra di cotone, a destra di canna da zucchero, ricchezze del territorio. Un nastro sotto lo stemma riporta quattro date che si riferiscono alla \"Guerra dos Mascates\" (1710), alla Rivoluzione Pernambucana (1817), alla Confederazione dell'Equatore (1824) e alla proclamazione della Repubblica brasiliana (1889).\nNel vecchio stemma della capitania del Pernambuco era raffigurata una donna che teneva con una mano una canna da zucchero e con l'altra uno specchio.\nInno.\nL'Inno del Pernambuco (\"Hino de Pernambuco\") \u00e8 stato composto e adottato nel 1908. Le parole sono di Oscar Brand\u00e3o da Rocha e la musica di Nicolino Milano.\nStoria.\nPreistoria.\nNell'Agreste Pernambucano ci sono siti archeologici con pitture rupestri cariri. Presso la \"Pedra de tubar\u00e3o\", nel territorio di Venturosa \u00e8 stato scoperto un sito di sepoltura (Cemet\u00e9rio dos Caboclos).\nEt\u00e0 moderna.\nNel 1501 il Pernambuco fu esplorato dalla spedizione di Gaspar de Lemos.\nNel 1534 la colonia portoghese del Brasile fu divisa in capitanie, una delle quali fu denominata Pernambuco, anche se il territorio non corrispondeva esattamente a quello che \u00e8 oggi lo Stato del Pernambuco. La capitale della capitania fu posta a Olinda.\nNel 1630 il territorio fu conquistato dai Paesi Bassi. Nel 1645 scoppi\u00f2 un'insurrezione contro gli olandesi (\"Insurrei\u00e7\u00e3o pernambucana\", conosciuta anche come \"Guerra da luz divina\"). Gli olandesi abbandonarono il territorio nel 1654.\nNel Pernambuco ebbero luogo moti separatisti come la \"Conjura\u00e7\u00e3o de \"Nosso Pai\"\" (1666), la \"Guerra dos mascates\" (1710-1711; \"mascates\" era il nomignolo dato ai commercianti portoghesi), la \"Conspira\u00e7\u00e3o dos Sua\u00e7unas\" (1801). Nel 1817 scoppi\u00f2 la Rivoluzione pernambucana (\"Revolu\u00e7\u00e3o Pernambucana\", o \"Revolu\u00e7\u00e3o dos Padres\") che, imbevuta di idee illuministe, voleva la proclamazione di una repubblica pernambucana indipendente dal Brasile.\nPopolazione.\nIl censimento del 2010 ha rilevato nel Pernambuco 8.796.032 abitanti (settimo Stato pi\u00f9 popolato del Brasile). La stima per il 2013 \u00e8 di 9.208.550 abitanti.\nLa citt\u00e0 pi\u00f9 popolosa (stime del 2013) \u00e8 la capitale Recife (1.599.513 abitanti), seguita da Jaboat\u00e3o dos Guararapes (675.599) e dalla ex capitale Olinda (388.127).\nOrdinamento dello Stato.\nIl Pernambuco \u00e8 uno delle 27 unit\u00e0 federali che costituiscono la Repubblica brasiliana. La rappresentanza del Pernambuco nel Parlamento nazionale (\"Congresso nacional\") \u00e8 di tre senatori e 25 deputati.\nIl territorio \u00e8 diviso in 185 comuni (\"munic\u00edpios\"), suddivisi in 19 microregioni, a loro volta suddivise in 5 mesoregioni. C'\u00e8 una regione metropolitana (\"Regi\u00e3o Metropolitana do Recife\" (RMR), comprendente Recife, Olinda, Jaboat\u00e3o dos Guararapes e altri 11 comuni). Quattro comuni del Pernambuco (Petrolina, Lagoa Grande, Oroc\u00f3, Santa Maria da Boa Vista) formano, insieme a quattro del confinante stato di Bahia, la regione integrata di sviluppo economico del P\u00f3lo Petrolina e Juazeiro.\nCostituzione.\nLa costituzione dello Stato del Pernambuco (\"Constitui\u00e7\u00e3o do estado de Pernambuco\") \u00e8 stata promulgata il 5 ottobre 1989 (aggiornamento con emendamento costituzionale del 18 dicembre 2008).\nPotere esecutivo.\nIl potere esecutivo \u00e8 rappresentato dal governatore che viene scelto per elezione diretta degli abitanti. Il mandato dura quattro anni. La sede del governatore \u00e8 il Pal\u00e1cio do Campo das Princesas, a Recife.\nPotere legislativo.\nIl potere legislativo \u00e8 dell'Assembleia Legislativa de Pernambuco, unicamerale, composta da 49 deputati eletti per quattro anni, con sede a Recife, nel \"bairro\" di Boa Vista.\nPotere giudiziario.\nIl potere giudiziario \u00e8 rappresentato dal Tribunal de Justi\u00e7a do Estado de Pernambuco.\nEconomia.\nLo zucchero nella storia del Pernambuco.\nNella storia del Pernambuco, un ruolo di primo piano ha avuto la coltivazione della canna da zucchero, non a caso inclusa nell'attuale stemma pernambucano, cos\u00ec come lo era in quella precedente.\nLa coltivazione della canna da zucchero fu introdotta nel Pernambuco nel XVI secolo con la canna denominata \"creola\". Nel 1810, dopo che Giovanni VI del Portogallo aveva conquistato la Guyana francese, il governatore portoghese nominato per quella terra mand\u00f2 al Giardino botanico di Olinda la canna coltivata in Guyana che era l\u00e0 chiamata Otaiti (essendo originaria di Tahiti) o Bourbon e che nel Pernambuco fu chiamata Cayenne dal nome della citt\u00e0 della Guyana francese. La canna Cayenne soppiant\u00f2 la creola. Dopo la diffusione di una malattia delle canne da zucchero, detta \"mol\u00e9stia\", nel 1879, furono introdotte canne da Giava e da Mauritius.\nNel XIX secolo il Brasile era tra i primi paesi al mondo per esportazione di zucchero e il maggiore esportatore tra gli stati brasiliani era il Pernambuco, dove sorsero i primi complessi integrati per la produzione della canna da zucchero e la sua trasformazione: gli \"engenhos\". La quantit\u00e0 di zucchero esportato, per lo pi\u00f9 \"mascavado\" (grezzo) (quello smerciato localmente era invece zucchero \"branco\", ovvero bianco per la raffinazione), raggiunse le 100.000 tonnellate verso la fine del XIX secolo, per poi crollare per la concorrenza dello zucchero di barbabietola.\nLa schiavit\u00f9.\nCome nel resto del Brasile, anche nel Pernambuco nelle piantagioni veniva impiegato il lavoro degli schiavi.\nNella capitania del Pernambuco (in un territorio appartenente oggi allo Stato di Alagoas) ebbe sede il pi\u00f9 grande quilombo (comunit\u00e0 di schiavi fuggiaschi), il Quilombo dos Palmares, dalla fine del XVI secolo alla fine del XVII. Tra i leader del quilombo spiccano le figure di Ganga Zumba e, soprattutto, di suo nipote Zumbi. Il Quilombo dos Palmares fu disperso nel 1694. L'anno successivo Zumbi fu catturato in un'imboscata e ucciso. Fu decapitato e la testa fu messa in mostra a Recife. Il governatore della capitania Melo e Castro scrisse che la macabra esposizione serviva per \"dar soddisfazione alle persone offese che, legittimamente [sic!], la reclamavano e per terrorizzare i neri che, superstiziosamente, credevano che Zumbi fosse immortale\".\nCharles Darwin, in viaggio con la \"Beagle\", ritenne oltremodo sgradevole il passaggio dal Pernambuco nel 1836. Descrisse Recife come una citt\u00e0 sporca (un po' meglio giudic\u00f2 Olinda) e abitata da gente maleducata, ma soprattutto fu disgustato dal trattamento riservato agli schiavi l\u00ec come altrove in Brasile, ritenuto di gran lunga peggiore di quello visto nei territori spagnoli.\nEconomia attuale.\nOggi il prodotto interno lordo pernambucano \u00e8 per circa tre quarti legato al terziario, all'interno del quale ha un rilievo notevole il turismo, che pu\u00f2 contare su citt\u00e0 ricche di tradizione architettonica e culturale come Olinda, su spiagge rinomate come quelle di Boa Viagem a Recife e di Porto de Galinhas a Ipojuca, sulle bellezze naturali dell'arcipelago Fernando de Noronha.\nSi \u00e8 sviluppato il settore industriale, in particolare nel ramo petrolchimico, e dal 2015 si \u00e8 ivi insediato il secondo stabilimento FCA in Brasile, a Goiana.\n. Un'importanza crescente sta acquisendo l'informatica: il \"Porto Digital\" di Recife, che ha legami di collaborazione con il Centro di informatica dell'Universit\u00e0 federale del Pernambuco, \u00e8 indicato come \"o melhor parque tecnol\u00f3gico do Brasil\" (il miglior parco tecnologico del Brasile).\nMolto importante il porto di Suape (Recife) per i traffici marittimi internazionali.\nA partire dal 2017, esiste la promessa di un radicale cambiamento nella vita delle popolazioni delle regioni interne del Sert\u00e3o, quando - dopo dieci anni di lavori - dovrebbe iniziare la distribuzione delle acque provenienti dall'ambizioso e discusso progetto di trasposizione del fiume S\u00e3o Francisco.\nAmbiente.\nFauna.\nTra i mammiferi che vivono nel territorio del Pernambuco si possono citare il \"Coendou speratus\" (localmente chiamato \"coandu-mirim\", un endemismo delle Florestas costeiras de Pernambuco), il cebo dorato (\"Cebus queirozi\", da identificare secondo alcuni studiosi con \"Sapajus flavius\"; \u00e8 un altro endemismo delle Florestas costeiras), la scimmia atelide \"Alouatta belzebul\", l'opossum \"Didelphis albiventris\" (\"timbu\"), l'armadillo \"Tolypeutes tricinctus\" (\"tatu-bola\").\nPer quanto riguarda i rettili, si possono ricordare la tartaruga \"Chelonoidis carbonaria\" (conosciuta in Brasile con il nome \"jabuti\"), alcune specie di anfisbene, serpenti del genere \"Bothrops\" e \"Micrurus\", lucertole come \"Anolis fuscoauratus\" e \"Ameiva ameiva\", il caimano. Tra gli anfibi, il rospo \"Frostius pernambucensis\" prende il suo nome di specie proprio dallo stato del Pernambuco.\nLa costa pernambucana \u00e8 frequentata da squali, come il \"Carcharhinus leucas\". Alla Praia de Boa Viagem, la pi\u00f9 famosa di Recife, viene per questo motivo consigliato di non nuotare oltre il reef.\nInfrastrutture e trasporti.\nLa prima ferrovia del Pernambuco, e la seconda in tutto il Brasile, fu la Recife and S\u00e3o Francisco Railway - Estrada de Ferro de Recife ao S\u00e3o Francisco. Realizzata da inglesi, fu inaugurata l'8 febbraio del 1858 e correva per 31,5 chilometri collegando le localit\u00e0 di Cinco Pontas e Cabo. Nel 1862, portata fino a Palmares, sommava 125\u00a0km. nel 1887 fu estesa da governo (con il nome di Estrada de Ferro do Sul de Pernambuco) fino a 141\u00a0km e giungeva sino a Garanhuns. All'inizio del novanta0, con ulteriori aggiunte, le strade ferrate pernambucane trasportavano fino a met\u00e0 della produzione di zucchero, principale ricchezza economica dello Stato. Dagli anni settanta del XIX secolo, si erano aggiunti alcuni tratti di binari a scartamento tra 60\u00a0cm e 1 metro e con lunghezze sino a 30\u00a0km costruite per trasportare i prodotti della coltivazione della canna da zucchero dai campi alle \"usinas\", dove era lavorato. La costruzione poteva ricevere finanziamenti statali e per questo era richiesto che potessero usarle anche persone che intendessero viaggiare su quel percorso. Queste tratte si collegavano alla Recife and S\u00e3o Francisco Railway.\nNel 1867 fu inaugurato a Recife il primo servizio di trasporto urbano su rotaia in America Latina. Furono usate le locomotive a vapore prodotte dalla Manning Wardle &amp; Co. di Leeds. Questo sistema di trasporto fu chiamata \"maxambomba\" (una corruzione dell'inglese \"machine pump\").\nLe strade pubbliche, tra il 1860 e il 1870, avevano raggiunto l'estensione di 384\u00a0km. Ad esse si aggiungevano le strade private. La qualit\u00e0 delle une e delle altre era reputata non eccelsa. Un'alternativa al trasporto su terra, era quello via acqua. Per le merci venivano impiegate in particolare le cosiddette \"barca\u00e7as\".\nCultura.\nDanza.\nSono originari del Pernambuco il frevo, dichiarato nel 2012 patrimonio immateriale dell'umanit\u00e0 dall'UNESCO, e il maracatu.\nLetteratura.\nIl poeta Jo\u00e3o Cabral de Melo Neto era nativo di Recife, dove \u00e8 ricordato con una statua.\nLa scrittrice Clarice Lispector nacque nel 1920 in Ucraina in una famiglia ebrea che, per sfuggire alle persecuzioni, si rifugi\u00f2 in Brasile e, dopo un periodo a Macei\u00f3, nell'Alagoas, si stabil\u00ec a Recife, dove una statua la commemora.\nMusica.\nRobertinho de Recife, chitarrista e compositore, \u00e8 nativo, come dice il nome d'arte, della capitale pernambucana. Con i suoi album \"Jardim da inf\u00e2ncia\", \"Robertinho no passo\" e \"E agora pra voc\u00eas... suingues tropicais\", usciti tra il 1977 e il 1979, \u00e8 anche considerato un precursore del manguebeat.\nIl manguebeat (scritto anche \"manguebit\"), movimento musicale e di controcultura, \u00e8 sorto a Recife negli anni novanta. La musica manguebeat mescola ritmi tradizionali come il maracatu con rock, hip hop e funk. Il manifesto del movimento \u00e8 \"Caranguejos com c\u00e9rebro\" (\"Granchi con cervello\", 1992), un testo scritto da Fred 04 del gruppo Mundo Livre S/A. Altro personaggio centrale del manguebeat \u00e8 Chico Science, cantante del gruppo Chico Science &amp; Na\u00e7\u00e3o Zumbi.\nScienza.\nAll'Observat\u00f3rio Astron\u00f4mico do Alto da S\u00e9, a Olinda, l'astronomo francese Emmanuel Liais scopr\u00ec nel febbraio del 1860, nell'area della costellazione del Dorado, una cometa doppia conosciuta con la sigla C/1860 D1 o, in omaggio alla citt\u00e0, con il nome di \"cometa Olinda\". Fu la prima cometa scoperta nell'America del Sud.\nIstruzione.\nLa pi\u00f9 importante dello Stato \u00e8 la Universit\u00e0 federale di Pernambuco (UFPE). Fondata, con il nome di Universidade de Recife, nel 1946 unendo le gi\u00e0 esistenti facolt\u00e0 di diritto (nata nel 1827), medicina (1927) e filosofia (1941) e le scuole superiori di ingegneria (1895) e di belle arti (1932), ha assunto il nome attuale nel 1965 integrandosi nel sistema nazionale di istruzione.\nSport.\nCalcio.\nLe tre squadre pi\u00f9 titolate del Pernambuco sono il Clube N\u00e1utico Capibaribe, comunemente chiamato N\u00e1utico, lo Sport Club do Recife, in breve Sport, e il Santa Cruz Futebol Clube, normalmente indicato come Santa Cruz (o semplicemente Santa), tutte e tre di Recife.\nI massimi traguardi raggiunti da una squadra pernambucana sono la vittoria del campionato brasiliano del 1987 e la vittoria della Coppa del Brasile nel 2008 da parte dello Sport.\nUn'altra squadra pernambucana, l'\u00cdbis Sport Club, \u00e8 nota invece come \"o pior time do mundo\" (\"la squadra peggiore del mondo\"), in seguito a una lunga serie di risultati negativi, comprendenti un periodo di quasi quattro anni senza neppure una vittoria.\nCalcio femminile.\nNel calcio femminile la squadra pernambucana che si \u00e8 pi\u00f9 distinta \u00e8 il Vit\u00f3ria das Tabocas di Vit\u00f3ria de Santo Ant\u00e3o, due volte finalista (2011 e 2013) e una volta semifinalista (2012) nella Copa do Brasil. La squadra ha vinto quattro campionati femminili pernambucani consecutivi dal 2010 al 2013. La giocatrice del Vit\u00f3ria Thaisinha \u00e8 stata la migliore marcatrice della Copa do Brasil del 2011 e di quella del 2012\nUn'altra giocatrice del Vit\u00f3ria che si \u00e8 distinta \u00e8 Ketlen Wiggers (nota semplicemente come Ketlen o con il soprannome Barbie, ricevuto per i capelli biondi e gli occhi azzurri per cui \u00e8 stata paragonata alla nota bambola Barbie). Nel 2012 e nel 2013 \u00e8 stata la seconda marcatrice della Copa do Brasil. In seguito \u00e8 andata a giocare nel Centro Ol\u00edmpico. Ha giocato anche nella nazionale brasiliana.\nAnche la squadra femminile dello Sport di Recife ha raggiunto una volta la finale della Copa do Brasil, nel 2008.\nSociet\u00e0.\nTradizioni e folclore.\nIl carnevale.\nIl carnevale di Olinda e quello di Recife sono tra i pi\u00f9 importanti e caratteristici del Brasile e del mondo.\nIl carnevale di Olinda \u00e8 caratterizzato dai \"Bonecos de Olinda\", grandi pupazzi, alti oltre due metri, che vengono fatti sfilare per le vie. Tra di essi \u00e8 famoso l\"'Homem de meia-noite\" (Uomo di mezzanotte) che d\u00e0 il via al carnevale alla mezzanotte tra sabato (\"S\u00e1bado de Z\u00e9 Pereira\") e la domenica. Durante le parate, si pu\u00f2 assistere ad esecuzioni del frevo, tipico ballo pernambucano.\nIl carnevale di Recife comprende la presenza del \"Galo da Madrugada\" (Gallo dell'alba), un gigantesco pupazzo di gallo di vari colori. La parata del \"Galo da Madrugada\", nata nel 1978, \u00e8 ora seguita da oltre due milioni di persone ed \u00e8 la pi\u00f9 grande parata di carnevale del mondo. Il \"Galo\" ha un suo inno e la sua sfilata \u00e8 accompagnata da vari ritmi, con la prevalenza del frevo."}
{"id": "121468", "revid": "640389", "url": "https://it.wikipedia.org/wiki?curid=121468", "title": "Attentati di Londra del 7 luglio 2005", "text": "Gli attentati di Londra del 7 luglio 2005 furono una serie di esplosioni causate da attentatori suicidi che colpirono il sistema di trasporti pubblici della capitale britannica durante l'ora di punta, mentre molte persone si recavano al lavoro. Tre treni della metropolitana furono colpiti quasi contemporaneamente e dopo poco meno di un'ora esplose un autobus. Gli attacchi causarono 56 morti, inclusi gli attentatori, e circa 700 feriti, di cui un centinaio venne ricoverato in ospedale.\nL'attentato avvenne proprio mentre nel Regno Unito, nei pressi di Edimburgo, si stava tenendo il 31\u00ba vertice del G8; inoltre, il giorno precedente era stata festeggiata la scelta della capitale inglese come sede delle Olimpiadi del 2012. Gli attentati portarono alla chiusura completa della metropolitana londinese per alcuni giorni, al blocco di molte strade circostanti le stazioni colpite, e alla sospensione delle corse degli autobus nella zona centrale per gran parte del giorno.\nGli investigatori in seguito identificarono in quattro persone, decedute, i responsabili degli attacchi. Secondo un articolo del \"The Guardian\" si ipotizza che gli attentatori abbiano agito da soli, per motivi religiosi, con un budget ristretto, nonostante Al Qaida ne abbia rivendicato la responsabilit\u00e0. Quattro attentatori per quattro attacchi separati, tutti giovani britannici tra i 18 e i 30 anni, che vivevano quelle che sembravano delle vite normali. Dopo gli attacchi, si \u00e8 scoperto che avevano tutti dei legami con l'estremismo islamico.\nIl 21 luglio 2005 si verific\u00f2 una seconda serie di quattro esplosioni su convogli della metropolitana di Londra e su un autobus. Esplosero solo i detonatori e non le cariche e non ci furono vittime; gli attentatori, dopo i malfunzionamenti degli ordigni, fuggirono ma furono in seguito tutti arrestati.\nAttentati.\nL'allora ministro dell'interno Charles Clarke rifer\u00ec alla Camera dei Comuni che erano state confermate 4 esplosioni: tre sulla metropolitana, nel centro di Londra e una su un autobus a due piani, durante l'ora di punta. Vennero ritrovati anche due pacchi sospetti su treni della metropolitana, per precauzione furono eliminati con esplosioni controllate; pi\u00f9 tardi la polizia afferm\u00f2 che non si trattava di ordigni.\nAttacco alla rete metropolitana.\nAlle 08.50 (ora locale), tre bombe esplosero a distanza di 50 secondi l'una dall'altra in vari punti della metropolitana di Londra:\nSi pensa che gli effetti delle esplosioni abbiano variato molto a seconda delle diverse caratteristiche delle gallerie. La linea Circle \u00e8 stata realizzata con il metodo del \"taglia e copri\" (tecnica che prevede uno scavo in cui viene realizzata la sede dei binari poi ricoperta), quindi \u00e8 una linea di sub-superficie, a una profondit\u00e0 di 7\u00a0m con tunnel abbastanza larghi che ospitano due binari paralleli. Le due esplosioni su questa linea causarono meno vittime rispetto all'altra forse proprio a causa del maggior volume della galleria che ridusse l'effetto degli ordigni.\nLa linea Piccadilly invece \u00e8 una linea di profondit\u00e0, si trova 30\u00a0m sotto la superficie, con gallerie larghe solo 3,5\u00a0m e che ospitano un solo binario, e con un'intercapedine tra i muri e i treni di 15\u00a0cm. In questo spazio ristretto la forza dirompente fu concentrata, accentuandone l'effetto e causando il maggior numero di vittime.\nEsplosione sull'autobus a due piani.\nAlle ore 09:47 locali un'esplosione si verific\u00f2 a Tavistock Square a bordo dell'autobus a due piani numero 30 mentre era in viaggio da Marble Arch ad Hackney Wick; morirono sul colpo 13 persone oltre all'attentatore.\nL'autobus, partito da Marble Arch alle 09:00, alle 09:35 alla stazione degli autobus di Euston e alle fermate successive si riemp\u00ec di persone che erano state evacuate dalla metropolitana. Il mezzo quindi effettu\u00f2 una deviazione rispetto al suo normale tragitto a causa di tratti di strada chiusi nella zona di King's Cross per le precedenti esplosioni, venendo cos\u00ec a transitare per Tavistock Square; non \u00e8 chiaro quando e dove sia salito a bordo l'attentatore suicida. L'esplosione stacc\u00f2 il tetto del piano superiore e distrusse la parte posteriore, lasciando quasi intatta la parte anteriore. Testimoni affermarono di avere visto \u00ab\"volare in aria mezzo autobus\"\u00bb.\nL'autista e molti dei passeggeri che si trovavano davanti sopravvissero, a differenza di quelli situati nella parte posteriore, su entrambi i piani. La violenza dell'esplosione rese difficile il conteggio e l'identificazione dei corpi delle vittime. Anche alcuni passanti furono feriti dall'esplosione e alcuni edifici vicini furono danneggiati da frammenti di materiale.\nLa detonazione avvenne vicino alla sede dell'Associazione dei Medici Britannici, in Upper Woburn Place che riuscirono a prestare immediato soccorso alle vittime.\nVittime.\nGli attentati sono stati il pi\u00f9 grave attacco a Londra dalla seconda guerra mondiale e il secondo pi\u00f9 sanguinoso attacco terroristico nel Regno Unito dopo Lockerbie in cui ci furono 270 morti.\nAldgate:\nEdgware Road:\nRussell Square:\nTavistock Square:\nIndagini.\nLa polizia ha esaminato circa 2.500 filmati provenienti da telecamere a circuito chiuso e reperti rinvenuti sui luoghi degli attentati, cercando anche tracce per compiere esami del DNA. Si ritiene che ognuna delle quattro bombe fosse composta da 4,5\u00a0kg di esplosivo casalingo, il perossido di acetone.\nSospetti.\nUna conferenza stampa della polizia il 12 luglio ha fornito ulteriori informazioni sui progressi delle indagini. Gli investigatori hanno diretto la loro attenzione su un gruppo di quattro uomini, tre dei quattro provenienti da Leeds, nel West Yorkshire. Tutti e quattro sono arrivati a Londra la mattina del 7 luglio alle 8.30 circa dove sono stati ripresi da una telecamera a circuito chiuso alla stazione di King's Cross (la stazione di Londra in cui arrivano i treni dallo Yorkshire). Effetti personali di tre uomini del gruppo sono stati trovati nei pressi dei luoghi degli attentati alla metropolitana, mentre oggetti appartenenti al quarto uomo sono stati ritrovati sull'autobus esploso. Si pensa che tutti e quattro siano morti nelle esplosioni, e che i tre degli attentati alla metropolitana fossero molto probabilmente attentatori suicidi. La polizia ha effettuato sei perquisizioni nell'area di Leeds il 12 luglio: in due abitazioni a Beeston, in altre due a Thornhill, una a Holbeck e in una a Burley. Un uomo \u00e8 stato arrestato. Un veicolo ritenuto collegato agli attentati \u00e8 stato trovato alla stazione ferroviaria di Luton ed \u00e8 stato sottoposto a esplosioni controllate.\nSecondo la polizia del West Yorkshire, una \u00abquantit\u00e0 significativa\u00bb di materiale esplosivo \u00e8 stata ritrovata durante le perquisizioni a Leeds. Sono stati rinvenuti esplosivi anche nel veicolo parcheggiato alla stazione di Luton.\nLa polizia ha effettuato perquisizioni anche in un'abitazione nella citt\u00e0 di Aylesbury, nel Buckinghamshire il 13 luglio.\nSecondo i media le seguenti persone sarebbero sospettate di avere partecipato agli attacchi:\nRivendicazione.\nAlle 11:10 UTC circa del 7 luglio 2005, la BBC e il sito del quotidiano tedesco \"Der Spiegel\" riportavano che in un sito web conosciuto per essere utilizzato da consociate di Al Qaida era stato pubblicato un testo che rivendicava la responsabilit\u00e0 per gli attentati di Londra. La rivendicazione, sul forum \"Al Qaleah\" (\"il Castello\") \u00e8 stata postata dal gruppo \u00abOrganizzazione Segreta \u2013 Al-Qaida in Europa\u00bb.\nLa dichiarazione rivendica gli attacchi come risposta al coinvolgimento britannico in Iraq e in Afghanistan. La lettera avverte anche gli altri governi coinvolti in Iraq, menzionando in particolare Italia e Danimarca di lasciare l'Iraq e l'Afghanistan. Un commentatore saudita a Londra, afferm\u00f2 che l'arabo utilizzato nel testo era grammaticalmente poco accurato, e che una citazione dal Corano era scorretta, diversamente da altri documenti diffusi da Al-Qaida. Tuttavia la pista che portava ad AQ restava la pi\u00f9 probabile data la complessit\u00e0 del piano.\nL'attacco presenta similitudini con quello sui treni a Madrid e fa quindi ipotizzare la responsabilit\u00e0 di Al Qaida.\nIl coinvolgimento dell'organizzazione terroristica \u00e8 molto probabile, dato che nell'attacco di Londra sono presenti molte caratteristiche riscontrabili anche in altri attentati compiuti da Al Qaida:\nBrigata Abu Hafs al Masri.\nUna seconda rivendicazione \u00e8 apparsa su Internet il 9 luglio, attribuendo la responsabilit\u00e0 degli attacchi a un altro gruppo legato ad Al Qaida, la brigata Abu Hafs al Masri. Il gruppo aveva in precedenza rivendicato eventi che erano in realt\u00e0 causati da problemi tecnici come il blackout di Londra del 2003 e quello del Nord America sempre nello stesso anno. La stessa organizzazione aveva rivendicato la propria responsabilit\u00e0 negli attentati dell'11 marzo 2004 a Madrid.\nRapporti iniziali ed esercitazioni antiterrorismo concomitanti.\nI rapporti iniziali sugli accaduti del 7 luglio includono informazioni su esercitazioni antiterrorismo operate dalla societ\u00e0 Visor Consulting che erano in atto in quello stesso giorno. Per quella che appare come una rarissima coincidenza, nelle stesse ore dell'attentato, la compagnia Visor Consultants, in collaborazione con altri enti, stava conducendo un'esercitazione antiterrorismo basata su uno scenario terroristico molto simile a ci\u00f2 che \u00e8 realmente accaduto, secondo l'addetto della stessa Visor Consulting Peter Power. Questi, in un'intervista radiofonica con BBC Live Five, dichiar\u00f2:\nBBC Radio - C'erano esercitazioni il giorno delle bombe di Londra, il 7/07/05:\nGli attentati di Londra del 7 luglio 2005 nei media.\nIl film London River, diretto da Rachid Bouchareb nel 2009, racconta la storia di un uomo e una donna alla ricerca dei rispettivi figli, scomparsi in seguito agli attentati."}
{"id": "121470", "revid": "964", "url": "https://it.wikipedia.org/wiki?curid=121470", "title": "Oboe", "text": "L'oboe \u00e8 uno strumento musicale aerofono a fiato ad ancia doppia appartenente al gruppo orchestrale dei legni. Ha un suono leggero e assai penetrante. Di forma conica, \u00e8 generalmente fatto di Grenadilla (legno molto resistente) (\"Dalbergia melanoxylon)\", o, meno frequentemente, di palissandro (\"Dalbergia nigra\", chiamato spesso, con mediocre traslazione dall'inglese \"rosewood\", \"legno di rosa\" o \"brazilian rosewood\"). Le chiavi sono in metallo, generalmente alpacca (lega rame-zinco) argentata o dorata.\nPer suonarlo si fa uso di un'ancia doppia, fatta generalmente di canna palustre (arundo donax), solitamente costruita e rifinita dallo stesso oboista.\nL'oboe \u00e8 utilizzato generalmente nella musica da camera, nelle bande, nelle orchestre sinfoniche e anche come solista; pi\u00f9 raramente nel jazz. Tra i principali compositori che hanno scritto musica per lo strumento \u00e8 possibile ricordare Antonio Vivaldi, Tommaso Albinoni, Johann Sebastian Bach, Alessandro Marcello, Domenico Cimarosa, Georg Friedrich H\u00e4ndel, Wolfgang Amadeus Mozart, Robert Schumann, Richard Strauss. L'utilizzo dell'oboe si \u00e8 oggi diffuso anche nelle colonne sonore nonch\u00e9 nei brani di musica leggera.\nEsiste anche un particolare registro d'organo dotato dello stesso nome.\nStoria dell'oboe.\nLa nascita dell'oboe risale all'antichit\u00e0. Ne \u00e8 nota la presenza nell'antico Egitto, in Cina, Arabia e Grecia sotto forma di strumenti (\"ciaramelle\" e \"pifferi\"), suoi progenitori.\nIn India una versione pi\u00f9 semplice degli oboi primitivi era nota col nome di \"oton\". Aveva un'ancia doppia ed emetteva quarti di tono.\nPresso i Greci l'oboe era inserito nel gruppo degli strumenti a fiato detti \"aul\u00f2i\" (\"tibie\" presso i romani).\nI musulmani ne avevano pi\u00f9 di uno: il \"nagass\u00e0ran\" (piccolo e acuto) e il \"soummagi\u00e8\" (pi\u00f9 grande e grave). Forme simili a queste sopravvivono tutt'oggi sotto il nome di \"zarm\" (\"zourna\" in persiano) in tre specie: lo \"zarm al-kabir\", \"ossia \"zarm grande\" (grave), lo \"zarm\" (medio) e lo \"zarm al-sughayr\", ossia \"zarm piccolino\" (acuto) pi\u00f9 una versione meno diffusa detta \"eraggek\" (il pi\u00f9 basso di tutti e intonato per quarti di tono).\nNel Medioevo in Europa si diffuse la famiglia delle \"bombarde\" e dalla pi\u00f9 piccola di queste, la \"ciaramella\", deriv\u00f2 l'oboe.\nLa nascita del termine \"oboe\" risale al tardo XVII secolo per opera dei francesi, che chiamarono questo strumento \"hautbois\" (all'epoca pronunciato /o'bw\u03b5/, da cui deriva il termine italiano settecentesco \"obo\u00e8\"; oggi \u00e8 pronunciato /o'bwa/), ovvero \u00ablegno alto\u00bb, proprio in virt\u00f9 del forte volume di suono. Il nome \"hautbois\" esportato nei diversi paesi ha cambiato la sua forma fino a divenire \"hautboy\" in inglese, \"Ob\u00f2e\" in tedesco e \"\u00f2boe\" (gi\u00e0 \"obo\u00e8\" nel '700) in italiano. L'oboe che conosciamo oggi \u00e8 l'erede di una lunga tradizione di strumenti ad ancia doppia. La sua importanza tra i fiati dell'orchestra barocca \u00e8 testimoniata anche dal fatto che l'oboe d\u00e0 il \u00abLa\u00bb agli altri strumenti dell'orchestra, per alcuni perch\u00e9 l'oboe spesso sostituiva il violino nelle orchestre, mentre per altri perch\u00e9 l'oboe \u00e8 lo strumento di pi\u00f9 difficile intonazione.\nPer tutto il XVII secolo la ciaramella (anche \"cialamello\", \"cennamella\"), diretto antenato dell'oboe, mantenne la sua forma pi\u00f9 antica; era costruito in un unico pezzo dalla linea molto semplice, con cameratura fortemente conica ed una grossa campana, conferendogli un suono molto aspro e potente, quasi da tromba.\n\u00c8 solo nel secolo successivo che l'oboe assume una forma simile a quella attuale, permettendogli di acquisire un timbro pi\u00f9 morbido assieme ad una maggior gamma dinamica. L'oboe del periodo barocco \u00e8 il risultato dell'inventiva dei fratelli Hotteterre (Jacques Hotteterre scrisse un importante trattato in cui presentava il flauto traverso, il flauto dolce e il nuovo oboe perfezionato), i quali sviluppano un nuovo strumento assai pi\u00f9 adatto alle circostanze e soprattutto capace di emettere tutte le note della scala cromatica con discreta omogeneit\u00e0, cosa che alla \"ciaramella\" era quasi del tutto preclusa. Il nuovo strumento viene costruito in tre parti, le linee acquisiscono grazia ed eleganza per la presenza di ricche modanature ottenute al tornio ma \u00e8 soprattutto la sezione interna dello strumento ad evolversi, passando dal profilo scalettato dei primi esemplari di Hotteterre ad un profilo composito, il quale rimarr\u00e0 inalterato per quasi due secoli fino all'avvento degli artigiani francesi, che dalla met\u00e0 dell'Ottocento apporteranno nuove radicali innovazioni allo strumento.\nLa cameratura dell'oboe barocco \u00e8 a sezione conico-parabolica nel pezzo superiore, conica nel pezzo centrale, cilindrica alla giunzione tra pezzo inferiore e campana e di nuovo fortemente conica per la campana, decisamente svasata, la quale per\u00f2 presenta alla base uno spesso bordo rivolto verso l'interno. L'oboe barocco, ancora privo di portavoce (il registro superiore si ottiene stringendo l'ancia tra le labbra), presenta sei fori per le dita di cui uno o due doppi, come il contemporaneo flauto dolce, una chiave piccola per il Mi\u266d ed una pi\u00f9 grande per il Do basso. La sua estensione \u00e8 di quasi due ottave e mezza partendo dal Do centrale, ma per lungo tempo lo strumento non avr\u00e0 a disposizione una chiave per ottenere il Do\u266f basso.\nCol tempo la struttura dello strumento resta pressoch\u00e9 invariata, quello che cambia profondamente \u00e8 il numero di chiavi ed il profilo delle modanature. Nel XIX secolo le innovazioni operate alla meccanica dei flauti furono portate anche sull'oboe, soprattutto per quanto riguarda le \"chiavi ad anello\". Nello stesso periodo Joseph Sellner e Stephan Koch introdussero le doppie chiavi per il Fa e Re\u266f, la chiave del Si basso e la posizione del Fa \u00aba forchetta\u00bb. Grandi cambiamenti furono fatti dai fratelli Triebert che eliminarono quasi del tutto la 'cipolla' in corrispondenza della boccola porta-ancia, aumentarono l'estensione bassa di un semitono, introdussero il gruppo di tre chiavi Re\u266f, Si e Si\u266d e cambiarono la forma del \u00abmezzo buco\u00bb da romboidale ad ovale. Nel '900 il costruttore Lor\u00e9e, avvalendosi dell'aiuto maestro Gillet, perfezion\u00f2 ulteriormente lo strumento (oggi Lor\u00e9e \u00e8 tra i pi\u00f9 grandi costruttori), soprattutto il corno inglese, migliorando le posizioni dei trilli e la chiusura dei fori.\nUn'importante modifica alla meccanica dell'oboe come concepito da Lor\u00e9e \u00e8 stata operata dall'italiano Giuseppe Prestini mediante lo spostamento della chiave del Si basso dal mignolo sinistro al pollice sinistro (con una leva collocata posteriormente) e del raddoppio di quella del Do\u266f, azionato dal mignolo sinistro per mezzo della leva originariamente assegnata al Si basso. La meccanica ideata da Prestini facilita il passaggio Si-Re\u266f, che nel sistema originale richiede in entrambe le posizioni lo scivolamento dei mignoli da una chiave all'altra del medesimo gruppo, e l'esecuzione della scala cromatica partendo dal Si\u266d. L'oboe sistema Prestini, noto anche come \u00absistema italiano\u00bb, \u00e8 stato per decenni il sistema standard nel paese omonimo. Viene tuttora realizzato su richiesta dai maggiori produttori.\nUn'ulteriore modifica si \u00e8 avuta a fine Novecento con l'introduzione del portavoce automatico in cui \u00e8 abolita la leva a spatola del secondo portavoce, azionata dal fianco dell'indice sinistro. Nel \u00absistema automatico\u00bb \u00e8 presente una singola leva per il pollice sinistro ed il sincronismo tra la chiusura del primo portavoce e l'apertura del secondo in corrispondenza del passaggio da Sol\u266f a La \u00e8 attuato sollevando l'anulare sinistro dal relativo piattello o anello, esattamente come avviene sul saxofono. Tale meccanismo, diffuso soprattutto in Germania e nei Paesi europei dell'ex blocco comunista, nel resto del mondo oboistico ha avuto scarsa diffusione a causa delle limitazioni imposte dal meccanismo nell'uso delle diteggiature alternative, correttive ed armoniche. Oggi solo alcuni tra i maggiori produttori al mondo hanno in catalogo questo tipo di meccanica, offerto come possibile variante a quella 'classica'.\nAttualmente il sistema di meccanica pi\u00f9 usato e diffuso, di fatto lo standard nella maggior parte dei Paesi europei, negli Stati Uniti ed in Giappone, \u00e8 il Gillet A6 \"Conservatoire\" originario del 1902, perfezionato nel 1906 con l'avvento dei piattelli al posto degli anelli e chiamato comunemente \u00absistema francese\u00bb. Gli strumenti di questo tipo sono prodotti con meccanica completa o semplificata; quest'ultima, omettendo alcune chiavi ausiliarie utili ma di fatto non indispensabili in fase di apprendimento, \u00e8 montata sugli strumenti economici da studio. La dotazione completa in genere comprende:\nL'estensione dell'oboe va dal Si\u266d sotto il Do centrale del pianoforte fino al La due ottave al di sopra. Sebbene nelle partiture orchestrali non siano quasi mai richieste note sopra il Fa acuto, le tecniche esecutive pi\u00f9 evolute hanno evidenziato la capacit\u00e0 dell'oboe moderno di arrivare fino al Do sovracuto; le tre note estreme richiedono altres\u00ec una modifica radicale dell'imboccatura dell'ancia e lo spostamento della mano destra dalla posizione standard per azionare contemporaneamente piattelli e chiavi ausiliarie. La diteggiatura 'naturale' dello strumento, quella che utilizza esclusivamente i sei fori principali, \u00e8 comune al flauto traverso e segue la scala diatonica di Re maggiore.\nStruttura dell'oboe barocco\nL'oboe barocco si compone di tre parti:\nLa famiglia degli oboi.\nL'oboe \"tout court\", strumento non traspositore (note scritte ed eseguite coincidono), \u00e8 l'elemento di spicco di una famiglia di strumenti ad ancia doppia la quale comprende diversi altri tagli di intonazione pi\u00f9 grave e uno di intonazione pi\u00f9 acuta:"}
{"id": "121472", "revid": "169529", "url": "https://it.wikipedia.org/wiki?curid=121472", "title": "Inno Pernambucano", "text": "L'inno dello stato del Pernambuco (Brasile) \u00e8 stato scritto da Oscar Brand\u00e3o e musicato da Nicolino Milano (1876-1931).\nStile.\nIl testo scritto da \"Oscar Brand\u00e3o\" ha avuto influenze da pi\u00f9 stili letterari della letteratura brasiliana dell'inizio del XX secolo, tanto che se ne potrebbe definirne, per assurdo, una sintesi.\nLe maggiori influenze si avvertono dal:\nTesto.\n\"(in lingua portoghese - affiancata ad una traduzione in lingua italiana)\""}
{"id": "121477", "revid": "125655681", "url": "https://it.wikipedia.org/wiki?curid=121477", "title": "Crisippo (mitologia)", "text": "Crisippo (in greco antico \u03a7\u03c1\u03cd\u03c3\u03b9\u03c0\u03c0\u03bf\u03c2 \"Chr\u00fdsippos\") \u00e8 un personaggio della mitologia greca, secondo il mito tebano, fu il figlio di Pelope e della ninfa Astioche.\nMitologia.\nCostui abitava nella reggia del padre quando, esule da Tebe durante il regno di Anfione e Zeto, venne invitato come ospite da Laio e questi non appena lo vide, fu preso da una violenta passione e fece di Crisippo il suo amante. \nIppodamia per\u00f2, la matrigna di Crisippo e moglie legittima di Pelope, non volendo correre rischi verso l'eredit\u00e0 del regno destinata ai suoi figli, s'insinu\u00f2 una notte nella stanza dove i due amanti dormivano e uccise Crisippo per accusare poi del delitto Laio che gli giaceva accanto.\nIspirandosi a questa leggenda, Euripide compose una tragedia, intitolata \"Crisippo\", nella quale rivide il racconto originario e, a imitazione dell'altra e pi\u00f9 famosa leggenda riguardante Giove e Ganimede, narra che Crisippo viene rapito da Laio, condotto a Tebe e nella reggia tebana finisce vittima dell'incontenibile brama del suo rapitore; dopo di che, il giovane per la vergogna si toglie la vita. \nNel finale, al padre Pelope, sconvolto dal dolore, non resta altro che maledire Laio, augurandogli di non aver mai figli o, se ne avesse avuti, rimanere ucciso da colui che aveva generato.\nUn'ulteriore versione della leggenda pi\u00f9 antica, appartenente alla mitologia di Micene, coinvolgeva invece nella morte di Crisippo la brama di potere dei due fratelli Atreo e Tieste, i quali, temendo che Pelope avesse intenzione di privilegiarlo nella successione, lo uccisero, istigati da Ippodamia, loro madre nonch\u00e9 matrigna del giovane Crisippo."}
{"id": "121480", "revid": "1632387", "url": "https://it.wikipedia.org/wiki?curid=121480", "title": "Ensiferum", "text": "Gli Ensiferum sono una band folk metal formatasi in Finlandia nel 1995. Il fondatore \u00e8 stato Markus Toivonen, che scelse il nome leggendo a caso un dizionario latino. Lo stile musicale del gruppo finnico \u00e8 un folk metal molto epico e melodico e le tematiche riguardano il paganesimo e il nazionalismo finlandese.\nStoria degli Ensiferum.\nIl nome \"Ensiferum\" \u00e8 un vocabolo latino che significa letteralmente \"portatore di spada\" e rispecchia i temi epico-medievaleggianti trattati nelle canzoni di questa band.\nLa band ha cinque album prodotti sotto etichetta Spinefarm Records, ovvero \"Ensiferum\", \"Iron\", \"Victory Songs\", \"From Afar\" e \"Unsung Heroes\". Si contano inoltre numerosi tour in Finlandia e in Europa, inizialmente come spalla dei Finntroll. Gli Ensiferum si sono esibiti anche oltreoceano. Nel 2007 infatti, suonarono all'Eastern Canada Tour, nel 2008 al Paganfest USA Tour, nel 2009 al Summer Slaughter Tour 2009 tenutosi negli States, e a capodanno 2009, allo Screamfest in Australia, affiancando band come i Sonata Arctica.\nNel 2004 il cantante-chitarrista Jari M\u00e4enp\u00e4\u00e4 decise di abbandonare il gruppo per dedicarsi al suo progetto personale, i Wintersun, per problemi di tempo, perch\u00e9 allora il tour europeo degli Ensiferum coincideva con le date di registrazione dell'album omonimo dei Wintersun. In seguito a questa defezione, gli Ensiferum ebbero bisogno di un nuovo frontman. Senza tante attese arriv\u00f2 Petri Lindroos, cantante e chitarrista del gruppo melodic death metal dei Norther. Oltre che ad un cambio di formazione, l'arrivo di Petri port\u00f2 anche un cambiamento nella suddivisione dei ruoli. Infatti, Sami Hinkka e Markus Toivonen (rispettivamente bassista e chitarrista), passarono anche al canto in pulito, relegando Petri al solo scream, mentre precedentemente Jari M\u00e4enp\u00e4\u00e4 si occupava di tutte le voci. Petri abbandoner\u00e0 poi nel 2009 i Norther per concentrarsi totalmente sugli Ensiferum.\nIl 10 settembre 2007 la tastierista del gruppo, Meiju Enho, ha deciso di abbandonare definitivamente il gruppo, ed \u00e8 stata sostituita (gi\u00e0 dall'inizio del 2007) da Emmi Silvennoinen, tastierista del gruppo Exsecratus, che, dopo un periodo come outsider del gruppo, diventer\u00e0 membro vero e proprio del gruppo nel 2009, dopo l'uscita di \"From Afar\".\nIl 27 agosto 2012 \u00e8 stato pubblicato dalla Spinefarm Records il loro quinto album, intitolato Unsung Heroes. In occasione delle registrazioni di quest'album, la band ha tenuto settimanalmente un videodiario su YouTube in 7 episodi. \u00c8 stato inoltre pubblicato in anteprima il video di In My Sword I Trust, girato agli inizi di luglio in Polonia con il direttore Rafal Szermanowicz.\nIl 9 luglio 2014 hanno annunciato (tramite le notizie pubblicate sul loro sito) che avrebbero presto registrato un sesto album, uscito poi il 20 febbraio 2015, intitolato \"One Man Army.\""}
{"id": "121481", "revid": "729019", "url": "https://it.wikipedia.org/wiki?curid=121481", "title": "Battaglia del Fossato", "text": "La battaglia del Fossato (\"Ma\u02bfrakat al-Khandaq\", \"Yawm al-Khandaq\", o \"Ghazwat al-Khandaq\", o \"Ghazwat al-a\u1e25z\u0101b\") o battaglia di Medina fu combattuta il 5 aprile 627 (\"dhu l-qa\u02bfda\" 5 dell'Egira) fra i musulmani immigrati a Medina e i loro alleati medinesi convertiti da un lato e i Meccani e i loro alleati pagani dall'altro.\nLa battaglia.\nDopo la battaglia di Uhud, i musulmani non tardarono a riprendere la loro politica di assalto alle carovane meccane pagane. Per risolvere una volta per tutte la questione, i Meccani organizzarono la loro maggior spedizione militare di tutti i tempi per cercare di annientare i musulmani. Non potevano pi\u00f9 contare su un condottiero della qualit\u00e0 di Khalid ibn al-Walid ma portarono con s\u00e9 gli \"Ahabish\" - settemila uomini con 300 cavalli e 1500 dromedari - dei quali non si sa se si trattasse di contingenti mercenari o di appartenenti di una trib\u00f9 che viveva presso Mecca e che con i Quraysh aveva stretti rapporti di collaborazione e di alleanza.\nUbbidendo questa volta al loro profeta Maometto, i tremila musulmani restarono accuratamente asserragliati nelle loro posizioni difensive, senza accettare in alcun modo lo scontro con le sovrastanti forze pagane che ammontavano a diecimila uomini e a 600 cavalli.\nPer buona misura precauzionale, Maometto ordin\u00f2 anche che fosse scavata una trincea (\"khandaq\", o \"fossato\", appunto) intorno al perimetro cittadino per impedire alle cavalcature meccane di penetrare velocemente a Medina forzando le difese. Si dice che a suggerire l'espediente fosse un ex-schiavo persiano, Salman al-Farisi, ricordato poi fra gli ascendenti nobili di alcune importanti confraternite islamiche e dall'eterodossia, presente nella Siria occidentale e nella Turchia sud-orientale dei Nu\u1e63ayri che include Salm\u0101n in una triade formata anche da Maometto e da \u02bfAl\u012b ibn Ab\u012b \u1e6c\u0101lib.\nLa tradizione sembra comunque attestare con tale tradizione la fortissima dipendenza tecnologica degli Arabi d'et\u00e0 preislamica nei confronti della pi\u00f9 progredita cultura persiana dell'epoca.\nAlle operazioni difensive, che pure si apprestarono grazie agli attrezzi da essi messi a disposizione dei musulmani, si estraniarono gli israeliti Banu Qurayza che con Mecca avevano da sempre ottimi rapporti commerciali.\nDi fatto non vi furono scontri e invece di battaglia si dovrebbe parlare di semplice assedio. Il bilancio dei caduti, dopo 15 giorni d'inutile attesa dei Meccani e di crescenti difficolt\u00e0 di approvvigionamento, fu del tutto trascurabile: 9 morti in tutto, dei quali 6 musulmani.\nDiverso invece fu il destino dei Qurayza. Accusati di tradimento, furono autorizzati a scegliere un arbitro che decidesse la loro punizione. Una trib\u00f9 precedentemente a loro alleata, i Banu Aws, chiese Maometto di scegliere lui un arbitro all'interno della loro trib\u00f9. Venne nominato Sa'd ibn Mu'adh, che chiese ai Banu Qurayza che legge avessero voluto fosse applicata per punirli, se quella ebraica o quella islamica, non vi fu unanimit\u00e0 di scelta tra i leader tribali Qurayza. La pena per il reato di inganno e tradimento nei confronti di un alleato per la legge ebraica (inclusa la Torah) \u00e8 la morte di tutti gli uomini e la riduzione in schiavit\u00f9 delle donne e dei bambini. Sa\u2018d approv\u00f2 la sentenza di esecuzione contro i Qurayza e tra i 600 e i 900 uomini uomini vennero decapitati (tranne che i pochi che scelsero di convertirsi all'Islam), tutte le donne e i bambini vennero schiavizzati e le loro propriet\u00e0 confiscate. \nAlcuni di studiosi musulmani si rifiutano di riconoscere il fatto ritenendo che Ibn Ishaq, il primo biografo di Muhammad, abbia raccolto molti dettagli dell'incidente dai discendenti degli stessi ebrei Qurayza. Questi discendenti avrebbero enfatizzato il racconto arricchendolo di dettagli risalenti alla storia delle persecuzioni ebraiche in epoca romana."}
{"id": "121483", "revid": "1745361", "url": "https://it.wikipedia.org/wiki?curid=121483", "title": "Psicologia dell'invecchiamento", "text": "La psicologia dell'invecchiamento o psicogeriatria (pi\u00f9 raramente, psicologia gerontologica) \u00e8 una branca della psicologia che si occupa sia dei problemi psicologici dell'anziano, sia del processo di invecchiamento da un punto di vista psicologico e neuropsicologico.\nLa persona anziana pu\u00f2 presentare problemi che si acuiscono nella terza et\u00e0, ma che prima erano latenti, oppure disagi peculiari di questo periodo della vita, dovuti a vari motivi: problemi medici, decadimento cognitivo, riduzione della vita di relazione, mancata o parziale elaborazione del lutto per la morte del compagno/a, etc.\nRicerche psicosociali.\nLe ricerche psicosociali vertono essenzialmente sugli aspetti cognitivi, sociali ed ambientali dell'invecchiamento. \nLa vecchiaia pu\u00f2 essere accompagnata da processi psicosociali di isolamento relazionale, legati a vari fattori: il disgregarsi del gruppo sociale nel quale si era investita la propria affettivit\u00e0, l'allontanamento dei figli che ormai hanno una vita propria, la perdita di congiunti ed amici, la riduzione dell'autonomia in termini di possibilit\u00e0 economiche e di movimento, il notevole aumento del tempo libero senza una rete di riferimento sociale.\nRicerche psicogeriatriche.\nLe ricerche psicologiche e psicosessuali si occupano dei disturbi psichici nell'anziano (psicologia gerontologica e psichiatria geriatrica). \nNella vecchiaia si possono riscontrare:"}
{"id": "121484", "revid": "339392", "url": "https://it.wikipedia.org/wiki?curid=121484", "title": "1,2-etandiolo", "text": ""}
{"id": "121496", "revid": "188116", "url": "https://it.wikipedia.org/wiki?curid=121496", "title": "Unit\u00e0 Interventi Speciali", "text": ""}
{"id": "121499", "revid": "1652635", "url": "https://it.wikipedia.org/wiki?curid=121499", "title": "Villa d'Este (Tivoli)", "text": "La villa d'Este di Tivoli \u00e8 una villa del Rinascimento italiano e figura nella lista dei patrimoni dell'umanit\u00e0 dell'UNESCO.\nStoria.\nLa villa fu voluta dal cardinale Ippolito d'Este, figlio di Alfonso I e di Lucrezia Borgia (Ferrara 1509 - Roma 1572), su un sito gi\u00e0 anticamente sede di una villa romana.\nLa storia della sua costruzione \u00e8 legata alle vicende del primo proprietario. Papa Giulio III del Monte volle ringraziare il cardinale d'Este per l'essenziale contributo dato nel 1550 alla propria elezione al soglio pontificio nominandolo governatore a vita di Tivoli e del suo territorio. Il cardinale arriv\u00f2 a Tivoli il 9 settembre e vi fece un'entrata trionfale, scoprendo per\u00f2 che gli sarebbe toccato di abitare in un vecchio e scomodo convento annesso alla chiesa di Santa Maria Maggiore, edificato secoli prima dai benedettini, ora tenuto dai francescani e parzialmente riadattato a residenza del governatore.\nIppolito era abituato a ben altro, nella sua Ferrara e anche a Roma, ma l'aria di Tivoli gli giovava e inoltre - grande cultore di antichit\u00e0 romane - era molto interessato ai reperti che abbondavano nella zona. Decise perci\u00f2 di trasformare il convento in una villa. Questa sarebbe stata la gemella del grandioso palazzo che stava contemporaneamente facendo costruire a Roma, a Monte Giordano; mentre il palazzo romano doveva servire ai ricevimenti \"ufficiali\" nell'Urbe, la villa di Tivoli avrebbe dovuto essere piacevole luogo d'incontri e di colloqui pi\u00f9 lunghi e meditati. Non a caso il luogo in cui sorse la villa aveva il nome di \"Valle Gaudente\".\nI lavori furono affidati all'architetto Pirro Ligorio, affiancato da un numero impressionante di artisti e artigiani.\nLa realizzazione della fabbrica segu\u00ec per\u00f2 le vicissitudini curiali del cardinale governatore, destituito nel 1555 dal papa Paolo IV Carafa, poi ripristinato nella carica da papa Pio IV nel 1560, poi danneggiato nelle prebende dai pessimi rapporti di papa Pio V con i francesi, che erano da sempre i suoi grandi alleati.\nSi dovettero inoltre acquistare i terreni necessari da ben due chiese appartenenti a ordini diversi, operazioni che durarono fino al 1566, e convogliare le acque dell'Aniene con nuovi cunicoli che provenivano dalle cascate.\nAnche i materiali da costruzione creavano problemi: il permesso, ottenuto dal Senato di Roma, di utilizzare il rivestimento di travertino della tomba di Cecilia Metella per i lavori di costruzione della villa, venne successivamente revocato (non prima che fosse asportato tutto il rivestimento della fascia inferiore del monumento, lasciato come oggi si presenta).\nIl cardinale ebbe appena il tempo di godersi la solenne inaugurazione della villa, avvenuta nel settembre del 1572 con la visita di papa Gregorio XIII; mor\u00ec infatti il 2 dicembre dello stesso anno.\nI primi proprietari furono tre cardinali d'Este governatori di Tivoli: il committente Ippolito II, il nipote Luigi fino al 1586 e infine Alessandro, fino al 1624. Quest'ultimo riusc\u00ec a mantenerne la propriet\u00e0 diretta alla casa d'Este anche per quando, in futuro, la famiglia non fosse stata pi\u00f9 presente nel collegio cardinalizio e realizz\u00f2 manutenzioni e innovazioni decorative. Degno di nota \u00e8 anche l'operato del cardinale Rinaldo d'Este (1641-1672), che fece realizzare da Gian Lorenzo Bernini la fontana del Bicchierone e la cascata della fontana dell'Organo.\nSuccessivamente la villa e i suoi impianti, passati agli Asburgo, furono lasciati deperire e le collezioni antiquarie furono disperse, fino a quando il cardinale Gustav Adolf von Hohenlohe-Schillingsf\u00fcrst, a met\u00e0 Ottocento, se ne innamor\u00f2, la ripristin\u00f2 e per il resto del secolo (fino alla sua morte nel 1896) la pose di nuovo al centro di intense attivit\u00e0 artistico-mondane; uno dei frequentatori affezionati fu, all'epoca, Franz Liszt che alla villa si ispir\u00f2 per alcuni brani delle \"Ann\u00e9es de P\u00e8lerinage\" (\"Troisi\u00e8me ann\u00e9e: Aux cypr\u00e8s de la Villa d'Este, Thr\u00e9nodie I\u00a0\u2013 Aux cypr\u00e8s de la Villa d'Este, Thr\u00e9nodie II\u00a0\u2013 Les jeux d'eaux \u00e0 la Villa d'Este\").\nL'ultimo proprietario privato della villa fu l'arciduca Francesco Ferdinando d'Asburgo-Este, erede al trono dell'Impero austro-ungarico; egli avrebbe voluto disfarsene, vendendola allo Stato italiano per l'enorme cifra di due milioni di lire dell'epoca, per la quale il governo italiano tergivers\u00f2 lungo tempo; ma l'assassinio dell'arciduca a Sarajevo, il 28 giugno 1914, liber\u00f2 l'Italia da quella \"noiosa faccenda\", come ebbe modo di dire, con riferimento alle trattative di vendita, il ministro degli esteri italiano Marchese Antonino di San Giuliano al primo ministro Antonio Salandra, nel comunicargli la mesta notizia dell'assassinio dell'arciduca.\nNel 1918, dopo la prima guerra mondiale, la villa pass\u00f2 allo Stato Italiano che diede inizio ad importanti lavori di restauro, ripristinandola integralmente negli anni 1920-1930 e aprendola al pubblico.\nNel 1928, lo Stato affid\u00f2 l'esecuzione di un affresco di una sala del palazzo, sul tema delle arti e dei mestieri al pittore futurista Emilio Notte.\nUn'altra serie di restauri fu poi eseguita nel secondo dopoguerra per riparare i danni causati da alcune bombe cadute sul complesso durante l'ultimo conflitto mondiale.\nVilla.\nParticolarmente interessanti sono gli interni, di cui il piano nobile fu decorato e dipinto da un nutrito gruppo di artisti sotto la direzione di Livio Agresti da Forl\u00ec.\nAppartamento inferiore.\nL'appartamento inferiore \u00e8 caratterizzato dal Salone detto ora \"della Fontanina\", o del \"Concilio degli Dei\", per l'affresco sul soffitto. Gi\u00e0 denominato negli anni '50 \"Sala di passaggio\" presenta nella parete orientale un affresco raffigurante il progetto della villa, con il Palazzo ancora in costruzione, 1568 circa.\nGiardino.\nIl giardino, opera di Pirro Ligorio, si estende a partire dalla facciata posteriore della villa, rispetto all'ingresso attuale del palazzo, ed \u00e8 articolato fra terrazze e pendii, con un asse longitudinale centrale e cinque assi trasversali principali, collegando e raccordando con maestria le diverse pendenze del giardino, utilizzando uno schema architettonico tipico delle citt\u00e0 romane.\nL'ingresso originario era per\u00f2 posto sull'antica via del colle, vicino alla chiesa di San Pietro, la cui abside spalleggia un lato del giardino, dando molta pi\u00f9 maestosit\u00e0 e suggestione al complesso da parte del visitatore. L'originale disegno, in aggiunta al paesaggio di cui si pu\u00f2 godere dai vari piani del giardino, le fontane con i loro giochi d'acqua, gli alberi e le piante di varie specie rendevano il giardino di Villa d'Este un modello per la realizzazione di molti successivi.\nTutto ci\u00f2 cost\u00f2 al Ligorio un lavoro lungo e impegnativo: sfrutt\u00f2 la vecchie mura urbane come contrafforti per la realizzazione del terrapieno, e risolse il problema dell'approvvigionamento della grande abbondanza d'acqua che occorreva per far funzionare tutte le fontane che aveva progettato di costruire, calcolandone le quantit\u00e0 precise. Per questo motivo costru\u00ec un sistema di tubazioni e una galleria lunga circa seicento metri, sotto la citt\u00e0 di Tivoli, che adduceva l'acqua direttamente dall'Aniene fino ad una vasca: la portata era di ben 300 litri al secondo.\nTutte le fontane erano poi alimentate senza uso di alcun congegno meccanico, ma soltanto sfruttando la pressione naturale e il principio dei vasi comunicanti.\nIl risultato \u00e8 solo in parte visibile ai giorni nostri: 35.000 m2 complessivi di giardini, 250 zampilli, 60 polle d'acqua, 255 cascate, 100 vasche, 50 fontane, 20 esedre e terrazze, 300 paratoie, 30.000 piante a rotazione stagionale, 150 piante secolari ad alto fusto, 15.000 piante ed alberi ornamentali perenni, 9.000 m2 di viali, vialetti e rampe.\nIl Vialone.\nScendendo la doppia scala progettata da Pirro Ligorio, dopo un breve loggiato coperto, che lo collega alla sala centrale, \u00e8 il piano rialzato del vialone, il primo e pi\u00f9 grande viale del giardino, che si estende parallelamente alla facciata del palazzo per circa duecento metri, e viene limitato da una parte, dalla gran loggia, e dall'altro dalla fontana Europa.\nQui il cardinale e la sua corte soggiornavano nei giorni pi\u00f9 caldi, per godere della frescura proveniente dalla vista del giardino che si staglia innanzi alla Villa, e per assistere agli spettacoli.\nLa Gran Loggia.\nDelimita il Vialone sulla sinistra della Villa. Fu realizzata fra il 1568 e il 1569, anche se in realt\u00e0 non fu mai come sala da pranzo, in quanto i commensali potevano godere di un pasto sontuoso all'aperto ed essere riparati dal sole e dall'umidit\u00e0. La loggia infatti, ha alle spalle uno affaccio sulle campagne tiburtine.\nGrotta di Diana.\nDiscendendo dalla villa, sulla sinistra di un vialetto, sta la grotta di Diana. Completamente decorata con mosaici di pietre, stucchi ad alto e bassorilievi, e decorazioni a smalto, fu realizzata dai bolognesi Lola e Paolo Calandrino, e da Curzio Maccarone; il pavimento invece, come visibile da qualche traccia rimastaci, era in coloratissime maioliche dai pi\u00f9 svariati motivi ornamentali. Le eleganti e pregevoli statue che adornavano la grotta, raffiguravano due Amazzoni, Minerva e Diana cacciatrice, alla quale era appunto dedicata la grotta: queste si trovano ora al Museo Capitolino, dove furono trasportate dopo che il Papa Benedetto XIV le acquist\u00f2.\nAlle pareti, oltre a rami di Cotogno e cesti di frutta in stucco, altorilievi di Nettuno, di Minerva, delle Cariatidi, delle Muse, con occhi di pietre preziose, sono rappresentate cinque scene a soggetto mitologico. La prima scena riguarda la trasformazione di Dafne, la quale per sfuggire ad Apollo, fu tramutata dagli dei in Alloro; la seconda scena rappresenta Andromeda che viene liberata da Perseo, essendo stata incatenata per essere offerta in sacrificio ad un mostro marino, quale prezzo da pagare per placare l'ira di Poseidone; nella terza scena \u00e8 invece raffigurata la metamorfosi del cacciatore Atteone in cervo, operata da Artemide, per punirlo di aver osato spiarla nuda; la quarta scena tratta della trasformazione di Siringa in canna, per sfuggire all'amore del dio Pan; la quinta scena infine \u00e8 quella di Callisto che viene trasformata in Orsa, per la gelosia di Era nei confronti di Zeus.\nLa Rotonda dei Cipressi.\nSi trova nella parte pi\u00f9 bassa del giardino, sull'asse principale, vicina all'antico originario ingresso del Palazzo, su via del Colle. Essa altro non \u00e8 che un piazzale a forma di esedra circolare, contornata da giganteschi alberi di cipresso secolari, che svettano maestosi verso il cielo. Sono forse fra i pi\u00f9 antichi esemplari esistenti, non godenti di ottima salute, piantati al posto dell'originario chiosco in legno; adornavano la rotonda, una serie di statue rappresentative delle Arti Liberali; erano anche presenti delle grandi pergole. Completano il piazzale quattro basse fontane. Essa offre inoltre una vista d'insieme del palazzo e del giardino, che tanto stupore doveva provocare nel cinquecentesco visitatore. Gabriele d'Annunzio ricorda in un verso del suo \"Notturno\", gli alti cipressi.\nFontane.\nFontana del Bicchierone.\nDetta anche \"del Giglio\", questa fontana \u00e8 dislocata sotto la loggia di Pandora, sull'asse principale del giardino della villa.\nElegante e pacata, la fontana fu aggiunta quasi un secolo dopo la realizzazione della villa, nel 1661, su commissione del cardinale Rinaldo d'Este a Gian Lorenzo Bernini.\nLa fontana, di gusto architettonico, raffigura un calice dentellato (il 'Bicchierone' per l'appunto) sovrapposto ad un altro simile, entrambi sorretti da una grande conchiglia.\nLa fontana fu attivata nel maggio del 1661 per onorare gli illustri ospiti della villa, ma il suo zampillo fu successivamente ridimensionato dallo stesso Bernini perch\u00e9, essendo troppo alto, impediva la vista dalla loggia di Pandora.\nFontana di Europa.\nPosta sul vialone, diametralmente opposta alla gran loggia, assume, come quest'ultima, la forma di una sorta di arco di trionfo, formato da colonne a due ordini sovrapposti, dorico e corinzio, che delimitano un nicchione entro il quale era posto il gruppo scultoreo, ora in Villa Albani a Roma, di Europa che abbraccia il Toro. L'insieme componeva una splendida fontana, dalla quale fuoriuscivano le acque che ricadevano in una pregevole vasca marmorea, oggi perduta.\nFontana del Pegaso.\nSituata fra rocce e vegetazione, alle spalle della Sibilla Albunea della sottostante fontana dell'Ovato, la fontana \u00e8 formata da una vasca di forma circolare, al centro della quale si trova una grande roccia, sulla quale trionfa la statua del mitico cavallo alato Pegaso, nato dalla decapitazione di Medusa, rampante su due zampe, e dalle ali spiegate, quasi stesse spiccando il volo dopo essersi abbeverato nella fonte. La composizione ricorda la storia di Pegaso, che giunto sul monte Elicona, sbattendo il suo zoccolo sul terreno, fece sgorgare la fonte Ippocrene, sacra alle muse.\nSullo sfondo, la chiesa romanica di San Pietro alla Carit\u00e0, verso la quale si apre uno dei cancelli della villa d'Este. La chiesa fu costruita nel V secolo sul sito di una villa romana - probabilmente la stessa della quale sono stati riportati alla luce alcuni resti sotto i pavimenti delle sale della villa - per ordine del tiburtino Papa Simplicio.\nCento Fontane.\nProgettate da Pirro Ligorio, fiancheggiano un viale lungo cento metri che congiunge la fontana dell'Ovato, detta anche di Tivoli, con la Rometta, detta anche di Roma. Allegoricamente i tre piccoli corsi d'acqua paralleli che si formano, a diverse altezze, per l'alimentazione degli zampilli, rappresentano il fiume Albuneo, il fiume Aniene e il fiume Ercolaneo, i tre affluenti del Tevere (rappresentato dalla Rometta), generati dai monti Tiburtini (rappresentati dalla fontana dell'Ovato).\nI cento zampilli sono organizzati in due file sovrapposte di mascheroni dalle forme antropomorfe, mentre sovrastano il canale pi\u00f9 alto, zampilli generati e alternati da sculture di gigli, obelischi, navicelle ed aquile estensi, simboli cari al cardinale: gigli di Francia e aquile (aggiunti nel 1685 da Francesco II di Modena) simboli della famiglia d'Este, la barca di San Pietro quale simbolo del potere papale.\nLa suggestione di questo viale affiancato da gorgoglianti zampilli ha fatto da sfondo ad alcuni film, come la scena del banchetto nel \"Ben Hur\" di Wyler.\nCerto \u00e8 che a costruzione ultimata, le cento fontane dovevano avere un ben pi\u00f9 forte impatto: marmi lucidi e sculture integre dalle quali uscivano scrosci prepotenti, dovevano dare una pi\u00f9 fastosa e raffinata impressione di bellezza. Ma come in molte altre fontane della villa, lo scorrere delle acque nei secoli ha corroso le sculture e intaccato i preziosi marmi, cancellando anche la scritta che recavano su tutta la prima fila le bocche zampillanti.\nFontana dell'Ovato.\nSituata alla sinistra del viale delle Cento fontane, in un luogo apposito leggermente in disparte, ma non certo oscurata alla vista dalle varie parti del giardino, \u00e8 la fontana dell'Ovato o fontana di Tivoli, anch'essa progettata da Pirro Ligorio e realizzata nel 1567. In questa fontana confluisce l'acqua convogliata dal fiume Aniene attraverso un canale che passa sotto la citt\u00e0. Viene detta dell'Ovato, per la sua particolare forma ad esedra ovale, con al centro la grande vasca nella quale finiscono tutte le acque cadenti e zampillanti della fontana. \u00c8 detta anche \"Regina delle fontane\", una denominazione che si vuole le sia stata attribuita dall'arcivescovo di Siena Francesco Bandini Piccolomini, esule a Tivoli, dove fu ospite del cardinale Ippolito.\nContraddistinta da una particolare elaborazione, \u00e8 per tale motivo sicuramente la fontana della villa che pi\u00f9 anticipa il barocco, in particolare grazie all'effetto conferitole dalle rocce e dai massi ornamentali posti da Curzio Maccarone a voler creare una scenografia rappresentante i monti Tiburtini, dai quali discendono i tre fiumi, Aniene, Erculaneo e Albuneo, rappresentati da tre statue mitologiche. Al centro vi \u00e8 la Sibilla Tiburtina o Albunea, avente in mano il piccolo Melicerte, figlio della ninfa Ino, simboleggiante il fiume Albuneo, realizzata da Giglio della Vellita, mentre ai due lati, entro nicchie, due statue di divinit\u00e0 fluviali, di Giovanni Malanca, rappresentano i fiumi Aniene e Erculaneo. Molto suggestivamente, si vede sulla sommit\u00e0 della parte rocciosa la sovrastante fontana di Pegaso, che sembra inserirsi nella fontana e completare la composizione.\nChiude la parte scenografica rupestre una balaustra marmorea, che si apre nella parte centrale, per dar la possibilit\u00e0 alle acque di formare una sorta di cascata a cupola, sotto-percorribile, che si riversa nella grande vasca, a cui fa da sfondo la costruzione sottostante, un ninfeo curvilineo, nei cui pilastri stanno, in apposite nicchie, dieci ninfe che versano acqua da vasi, opera di Giovan Battista Della Porta su disegno di Pirro Ligorio. Il parapetto della vasca \u00e8 invece rivestito da vivaci ceramiche con particolari dello stemma Estense, alcune delle quali originali; di fronte stanno, in apposite nicchie, due statue di Bacco in stucco, sovrastanti due fontane rustiche a zampillo, recentemente restaurate, mentre il piazzale \u00e8 ornato da due grandi tavoli in pietra e da secolari alberi di platano, tre dei quali risalgono ancora all'impianto cinquecentesco. Nel lato Sud orientale del Piazzale, un edificio addossato al terrapieno contiene al suo interno la grotta di Venere realizzata nel 1565 - 1568 su disegno di Pirro Ligorio. L'ambiente centrale, da anni sede del Museo didattico del libro antico ha una tipologia riconducibile all'antico ninfeo di Sant'Antonio a Tivoli.\nFontana dei Draghi.\nScendendo dall'asse principale del giardino, pi\u00f9 gi\u00f9 del viale delle Cento fonti, si incontra la scenografica fontana dei Draghi o della Girandola, che per la sua posizione centrale, risulta essere il cuore del parco. Ideata e costruita da Pirro Ligorio, fu realizzata, secondo la leggenda, in una sola notte, nel settembre del 1572, come omaggio al papa Gregorio XIII, che era ospite della villa, il cui stemma della famiglia, i Boncompagni, aveva simboleggiati dei draghi alati. Pi\u00f9 probabilmente la visita del pontefice convinse Luigi D'Este ad erigere la fontana. Essa \u00e8 formata da un gruppo scultoreo centrale, formato da quattro orridi draghi disposti a circolo, che si danno le spalle, e che sputano uno zampillo d'acqua, mentre un potente e alto getto parte dal centro del cerchio. Alle spalle, sotto la balconata del viale superiore delle Cento fonti, si apre una nicchia entro la quale sta una grande statua di Ercole. Una doppia scalinata, abbraccia armoniosamente la fontana, raccordando con armonia i diversi piani, mentre sulle colonnette un canale crea un piccolo ruscello di acque, e i vasi innalzano zampilli che terminano a circolo nella vasca dei draghi. La fontana voleva essere un'allusione all'episodio mitico dell'undicesima fatica di Ercole, che, per impadronirsi dei pomi d'oro del giardino delle Esperidi, uccide il drago dalle cento teste Ladone.\nOriginariamente la fontana era detta della Girandola, per i complicatissimi meccanismi e artifici idraulici ideati da Tommaso da Siena, che riuscivano a riprodurre in una velocissima sequenza di spari, scoppi come di petardi, tuonate come quelle di cannoni, crepitii, esplosioni e colpi laceranti come di archibugi e di altre armi da fuoco: una girandola di fragori e rumori di ordigni da fuoco, ispirata a quella di Castel Sant'Angelo a Roma.\nLa Rometta.\nDiscendendo dalla villa, in fondo al viale delle Cento Fontane, si apre il belvedere della Rometta aperto verso la pianura romana. L'insieme di vasche e zampilli trova il suo centro nella grande vasca con al centro la rappresentazione di Roma in trono, scenograficamente incorniciata sulla sinistra, in origine, dalla citazione dei monumenti pi\u00f9 rappresentativi che caratterizzavano la citt\u00e0 antica. Da ci\u00f2 il nome. Progettata da Pirro Ligorio e forse anche da Ippolito II personalmente, fu realizzata nel 1570 dal fontaniere Luigi Maccarone.\nPosizionata su un grande basamento, regala ai visitatori una splendida vista dalla retrostante terrazza: vi si accede tramite un ponticello che scavalca un canale dalla forma curva, rappresentante il Tevere, che \u00e8 alimentato da due ruscelli, il cui confluire rappresenta l'immissione del fiume Aniene nel Tevere. Al centro del corso d'acqua sorge un'antica nave romana, rappresentante l'Isola Tiberina, il posto in cui si instaur\u00f2 il primo nucleo romano, essendo un punto del fiume di facile guado; l'isola era altres\u00ec sede di numerosi ospedali, ai quale probabilmente allude il serpente che si svolge sotto il ponticello, simbolo del dio della medicina Esculapio. Al centro della fontana sta la statua di Roma Vittoriosa, armata di elmo, corazza e lancia, mentre al lato il gruppo scultoreo della Lupa che allatta Romolo e Remo.\nAdornavano la fontana in origine, molti altri gruppi scultorei simboleggianti i monumenti della Roma antica, (l'Arco di Tito, l'Arco di Settimio Severo, l'Arco di Costantino, la Colonna Traiana, il Pantheon, il Colosseo e cos\u00ec via molti altri), tutti realizzati da Pierre de la Motte su disegno di Pirro Ligorio, dei quali non ci rimane traccia, se non nei disegni del Venturini del 1685: prima della demolizione di una buona parte del complesso nel XIX secolo, doveva apparire ben diversa la fontana nel suo insieme, adorna delle tante statue e ricca di particolari.\nFontana di Proserpina.\nIdeata come sala da pranzo all'aperto, \u00e8 situata accanto alla fontana della Civetta, alla quale si lega dal punto di vista architettonico, ed ha la funzione di equilibrare i due diversi piani del giardino.\nLa fontana \u00e8 composta da un ninfeo centrale e due nicchie laterali, interposte da quattro colonne tortili avvolte da tralci di vite in stucco, e da due scalinate che permettono la comunicazione fra i due diversi livelli del parco.\nEra stata progettata dall'architetto ferrarese Giovanni Alberto Galvani (+ 1586) come \"fontana degli imperatori\", dalle statue di Cesare, Augusto, Traiano e Adriano che dovevano ornarne gli angoli, mentre nella nicchia centrale doveva essere posta la statua di Aretusa ed altre ninfe. Queste non furono per\u00f2 mai eseguite, e nel XVII secolo furono sostituite dal gruppo in stucco di Plutone che rapisce Persefone, su un carro a forma di conchiglia trainata da cavalli, mentre due Sileni suonano arpe marine e due delfini agitano le acque. La figura di Persefone, ben visibile in un'incisione di Venturini del 1685 insieme con le due statue nelle nicchie, \u00e8 andata perduta come queste ultime.\nFontana della Civetta.\nPosta sulla sinistra della fontana dei Draghi, al termine del viale, fu costruita nel 1596 dal fiorentino Raffaello Sangallo, su progetto di Giovanni Del Duca. \u00c8 detta della 'Civetta' o degli 'Uccelli' per il complicato meccanismo che, sfruttando la caduta dell'acqua, faceva s\u00ec che degli uccelli metallici, comparissero su dei rami di bronzo che si intrecciavano nella nicchia della fontana, emettendo dei suoni simili ad un cinguettio; un altro meccanismo invece faceva apparire una civetta, che col suo canto ingrato, impauriva gli uccelli e smorzava il loro canto.\nQuanto questa fontana e i suoi mirevoli meccanismi idraulici riuscissero a stupire gli ospiti della villa, \u00e8 ampiamente tramandato dai molti scrittori che, rimanendo meravigliati dal sorprendente congegno, ne danno testimonianza. Il meccanismo \u00e8 andato perso nel tempo, e solo negli ultimi anni, dopo un lungo restauro della fontana, si \u00e8 ricreato un meccanismo che solo in parte \u00e8 simile all'originale. Ma anche altre parti della fontana sono andate perse: i mosaici del ninfeo centrale, gli altorilievi, le statue romane, e i Fauni e i Satiri di Ulisse Macciolini da Volterra. Rimane, al centro della nicchia, lo zampillo d'acqua che scende formando delle cascatelle su due livelli, formati da conche una volta sostenute dal gruppo scultoreo. Interpolate alla nicchia, stanno due colonne in mosaico sulle quali si avvolgono a spirale delle viti con pomi, richiamando l'episodio erculeo della fontana dei Draghi; in alto invece, domina la fontana lo scudo di Ippolito II sorretto da due angeli, ai cui lati, sopra le colonne, sono poste due figure femminili; i simboli estensi dei gigli e dell'aquila ornano, invece, la parte pi\u00f9 alta della fontana.\nFontana dell'Organo.\nLa fontana dell'Organo idraulico deve il suo nome al meccanismo ad acqua presente al suo interno, che faceva s\u00ec che si udissero dei motivi d'organo. Costruita fra il 1568 e il 1611, \u00e8 formata da un alto edificio di stile che prelude al barocco, progettato da Pirro Ligorio, la cui facciata \u00e8 ornata da una serie di decorazioni ispirate a motivi floreali, sirene, simboli araldici, vittorie alate e conchiglie marine: quattro colossali telamoni, opera di Pirrin del Gagliardo, sostengono lo pseudo-arco; al centro un'abside nella quale, secondo il progetto originario, trovava posto la statua della Diana d'Efeso o \"Madre Natura\", poi sistemata dove si trova attualmente; le due nicchie laterali, pi\u00f9 piccole, accolgono le statue di Apollo e Diana. Una vasca ovale, limitata da una balaustra a colonnine, contorna la struttura, dando l'impressione che l'edificio sia sorto dalle acque.\nFu il cardinale Alessandro d'Este a far aggiungere, successivamente, nella nicchia centrale, l'armoniosa edicola, o piccolo tempio, realizzato dal Bernini, per proteggere l'organo idraulico.\nIl congegno fu realizzato dai francesi Luc Leclerc e Claude Venard; il suo funzionamento si basava sulla caduta delle acque, tramite una condotta, in una cavit\u00e0 sotterranea a volta, dove provocavano, per compressione, un potente getto di aria che veniva forzato in una tubatura che fungeva cos\u00ec da mantice, e insufflava l'aria nelle canne dell'organo; un altro potente getto di acqua invece, azionava un ruotone o cilindro dentato fissato su un'armatura di ferro, i cui denti andavano ad urtare i tasti dell'organo, determinando delle bellissime melodie.\nSiffatto meccanismo era motivo di grande meraviglia per gli ospiti della villa, tanto che si narra come, durante la visita di Gregorio XIII del 1573, il pontefice rimanesse cos\u00ec stupefatto da quei suoni, che volle controllare di persona che nessuno stesse suonando.\nPi\u00f9 tentativi sono stati fatti per cercare di ripristinare il meccanismo, e solo l'ultima serie di lavori alla quale \u00e8 stata sottoposta la fontana, hanno fatto s\u00ec che dal 2003 la fontana dell'Organo potesse di nuovo risuonare (attualmente ogni due ore a partire dalle 10.30).\nFontana di Nettuno.\nLa fontana pi\u00f9 imponente e scenografica della villa, per la grande quantit\u00e0 di acqua e i potenti zampilli che proiettano in aria alti schizzi, \u00e8 anche la pi\u00f9 recente: fu realizzata nel 1927 ad opera di Attilio Rossi (Castel Madama 1875-1966), con la collaborazione dell'ingegnere Emo Salvati (Tivoli 1881-1963), restaurando la precedente cascata del Bernini fortemente degradata da due secoli circa di abbandono, e riorganizzando i vari livelli. Il profilo della fontana berniniana, che si pu\u00f2 ammirare nelle incisioni del Venturini e nei disegni di Fragonard, divenne un modello per numerose fontane settecentesche, comprese quelle della celebre Reggia di Caserta.\nGrazie alla grande sensibilit\u00e0 dell'artista novecentesco, che \u00e8 riuscito ad innestare sull'originale il nuovo complesso architettonico e idrico, si \u00e8 venuta a creare un'armoniosa composizione che si sviluppa lentamente dalla base, e si intensifica dolcemente, per vivacizzarsi di pi\u00f9 nella parte superiore ed esplodere verso il cielo. La parte pi\u00f9 alta \u00e8 formata dalla balaustra del piazzale antistante la fontana dell'Organo, al di sotto del quale si trovano tre ninfei praticabili e intercomunicanti tra loro (grotte delle Sibille), dove si ode il fragoroso rumore delle acque scroscianti: i due laterali sono formati da ventagli di acque, mentre quello centrale \u00e8 caratterizzato da una violenta cascata a gravit\u00e0. Dalla base della terrazza dei ninfei, provenienti da un canale pi\u00f9 esterno, sorgono dodici zampilli, sei per lato, digradanti in altezza dal centro verso l'esterno, che richiamano l'andamento delle canne di un organo. Scavalca invece la medesima balconata l'imponente massa d'acqua della cascata Berniniana, originariamente costituita in pietra scolpita a grezzo, per ricordare la roccia naturale, che poi va a rompersi in un bacino pi\u00f9 basso che ne suddivide l'acqua in tre cascate pi\u00f9 basse, una centrale e due laterali.\nAl di sotto di questo \u00e8 presente un ninfeo, che racchiude il busto di Nettuno del XVI secolo, originariamente destinato a una fontana del Mare sul lato opposto delle Peschiere, mai realizzata a causa delle difficolt\u00e0 economiche in cui si trovava il cardinale Ippolito II. Davanti al ninfeo corre un velo d'acqua, che raccoglie parte dell'acqua della cascata e quella degli zampilli superiori. L'imponente massa idrica va a ricadere in un bacino dal quale, ai due lati, si innalzano verso il cielo potenti getti. Grandi vasche stanno al di sotto, una pi\u00f9 bassa dell'altra, in modo da far cadere le acque debordanti dall'una all'altra, formando placide cascate. L'ultima vasca acquieta le acque della fontana, per poi riversarle nelle prospicienti Peschiere, creando una trasformazione graduale e completa delle acque, da prorompenti a calme. La scenografia della fontana si inserisce cos\u00ec tra gli specchi d'acqua delle Peschiere, illustrato in basso, e il complesso architettonico della fontana dell'Organo, illustrato in alto.\nLe Peschiere.\nPoste in successione innanzi alla fontana di Nettuno, da cui ne ricevono l'acqua, e contornate da una lussureggiante vegetazione, le Peschiere sono tre grandi bacini di forma rettangolare. Sono animate da zampilli che nascono dai vasi disposti lungo i loro bordi (otto per vasca), che, assumendo varie intensit\u00e0, increspano in maniera differente e decrescente, le tre vasche, continuando quella gradazione di moto delle acque iniziata nella fontana di Nettuno, per scemarla fino all'ultimo bacino, vicino alla terrazza panoramica, dove doveva trovare posto la statua del Dio del Mare, a completamento della composizione della precedente fontana. Oltre che luogo piacevole e rilassante per il passeggio, le Peschiere, al tempo della loro costruzione, servivano ad allevare delle pregiate specie di pesci d'acqua dolce, per dare la possibilit\u00e0 a chi soggiornava presso la villa, di dilettarsi nella pesca e di godere a tavola dei piaceri ittici. A tale scopo, nelle loro vicinanze, erano dei lussuosi chioschi atti a dare conforto a chi voleva riposare durante la passeggiata, e a custodire le attrezzature necessarie alla pesca.\nFontana di Arianna.\n\u00c8 posta quasi al centro del parapetto della terrazza panoramica del Parco, spalleggiante la splendida campagna romana. Ormai priva delle statue che originariamente la ornavano, della cui sorte non si hanno notizie, prende il suo nome dalla statua di Arianna dormiente che in origine era posta nella nicchia centrale.\nFontane delle Mete.\nSono due fontane situate nella parte bassa del giardino, sul viale che costeggia la terrazza panoramica della fontana di Arianna, al centro di due aiuole. Sono composte da tre grossi massi di forma circolare, posti gli uni sugli altri in ordine decrescente, e ricoperti da muschi; sulle loro sommit\u00e0 si trovano due rispettivi zampilli. Queste due fontane sono raffigurazione della fontana della Meta Sudans di Roma, posta tra l'Arco di Costantino e il Colosseo e dove i gladiatori romani si lavavano dopo i combattimenti.\nFontana della Natura o dell'Abbondanza.\nDetta anche Fontana della Madre Natura, o Fontana dell'Abbondanza, \u00e8 posta a ridosso del muro di cinta, sul lato settentrionale del giardino, vicino al vecchio ingresso della Villa su Via del Colle.\nSu un fondo decorato a tartaro tiburtino, materiale di concrezione calcarea molto usato nelle decorazioni della parte inferiore della villa, \u00e8 posta la copia in travertino della Diana di Efeso, dalle molte mammelle (secondo alcuni studiosi si tratterebbe in realt\u00e0 di scroti di toro, animale legato al culto della dea), che simboleggiano la fecondit\u00e0 della natura e lo scorrere ininterrotto della vita.\nLa statua fu commissionata allo scultore fiammingo Gillis Van den Vliete (italianizzato in Giglio della Vellita o Egidio della Riviera) da Ippolito II, per ornare la nicchia centrale della Fontana oggi detta dell'Organo.\nAlessandro d'Este la fece spostare nel 1611 nell'attuale posizione, pi\u00f9 nascosta, per non andare contro i dettami imposti dalla Controriforma, che condannavano opere a soggetto pagano, e al suo posto fece costruire un piccolo tempio per proteggere l'organo idraulico che diede il nuovo nome alla fontana superiore.\nFontane della Rotonda dei Cipressi.\nDisposte a circolo nella Rotonda dei Cipressi, sono quattro fontane basse, dotate di piccoli e calmi zampilli, e triplici bacini in travertino."}
{"id": "121500", "revid": "113263773", "url": "https://it.wikipedia.org/wiki?curid=121500", "title": "Shura", "text": "Sh\u016br\u0101 () \u00e8 il nome che in arabo si d\u00e0 alla \"consultazione\" che port\u00f2 all'identificazione di \u02bfUthm\u0101n b. \u2018Aff\u0101n come terzo califfo dell'Islam.\nL'organismo fu voluto, sul letto di morte, dal secondo califfo \u02bfUmar b. al-Kha\u1e6d\u1e6d\u0101b e di esso facevano parte, oltre a \u02bfUthm\u0101n b. \u02bfAff\u0101n, anche \u02bfAl\u012b b. Ab\u012b \u1e6c\u0101lib, \u1e6cal\u1e25a b. \u02bfUbayd All\u0101h, al-Zubayr b. al-\u02bfAww\u0101m, Sa\u02bfd b. Ab\u012b Waqq\u0101\u1e63 e \u02bfAbd al-Ra\u1e25m\u0101n b. \u02bfAwf.\nIn epoche recenti il termine ha conosciuto nuova fortuna dal momento in cui alcuni musulmani hanno cercato di rintracciare in questo istituto le fondamenta di una \"democraticit\u00e0\" dell'Islam delle origini, suggerendo che esso potesse essere recuperato per cercare di avviare un processo \"islamico\" di democratizzazione delle societ\u00e0 musulmane. Infatti molti appartenenti ai movimenti liberali nell'islam sostengono la democrazia (democrazia islamica, esistente nel sunnismo in Tunisia, Pakistan, Bangladesh, Niger, Malaysia, Senegal, Mauritania, Indonesia, Bahrein, Giordania, Kuwait, Marocco, Afghanistan, Kosovo, nello sciismo in Iraq e con altre confessioni islamiche o di altre religioni in Albania, Libano, Bosnia ed Erzegovina) come sistema di governo. Per il fatto di aver fatto ricorso a una consultazione in una shura, i movimenti liberali nell'islam sostengono che il califfato dei Rashidun fosse un precursore della democrazia islamica. Per questo sostengono che il segretario generale dell'Organizzazione della cooperazione islamica debba essere eletto, o almeno il segretario dell'Unione parlamentare degli Stati membri della OIC e che la sua sede sia spostata dall'Iran a uno stato effettivamente democratico come l'Indonesia o l'Iraq, per esempio."}
{"id": "121505", "revid": "1942768", "url": "https://it.wikipedia.org/wiki?curid=121505", "title": "Root (informatica)", "text": "In informatica il termine root (radice in lingua inglese) indica il punto iniziale del file system. Il nome deriva dal riferimento alla sua organizzazione ad albero (quindi alla sua radice) comune a molti filesystem.\nDescrizione.\nDOS e Windows.\nNei sistemi operativi DOS il file system \u00e8 separato nei vari dischi e partizioni, pertanto non esiste un'unica \"root\". Ogni disco o partizione \u00e8 contrassegnato con una lettera dalla \"A\" alla \"Z\" (\"case-insensitive\") ed \u00e8 detto \"unit\u00e0\". La lettera assegnata viene chiamata \"lettera di unit\u00e0\". Ogni unit\u00e0 \u00e8 dotata della sua propria struttura ad albero e la directory radice di tale struttura \u00e8 la \"root\" per l'unit\u00e0 che si sta considerando.\nQuesto vale anche nei sistemi Windows. La shell grafica di Windows visualizza una root ideale corrispondente alla posizione Risorse del Computer (o alla posizione Desktop), anche se, in realt\u00e0, a tale posizione non corrisponde nessuno spazio dedicato nell'unit\u00e0 di memorizzazione: si tratta di una semplice convenzione adottata per comodit\u00e0 per l'utente.\nSistemi Unix e Linux.\nNei sistemi Unix e derivati (es. Linux o macOS) tutti i dischi e le partizioni convivono in un'unica struttura ad albero (anzich\u00e9 in molteplici alberi, uno per ciascun dispositivo fisico di memorizzazione, come in Windows o MacOS fino a 9.x), e la root, contrassegnata dal simbolo \"/\", \u00e8 la radice dell'intero file system.\n\"Root\", in inglese, significa appunto \"radice\".\n/root.\nLa cartella \"/root\" presente in moltissimi sistemi Unix-like pu\u00f2 generare confusione: infatti non si tratta della root del sistema, ma della home directory (cartella personale) dell'amministratore root, mantenuta separata dagli altri utenti che si trovano invece sotto \"/home\" ."}
{"id": "121507", "revid": "438678", "url": "https://it.wikipedia.org/wiki?curid=121507", "title": "Le due inglesi", "text": "Le due inglesi (\"Les Deux Anglaises et le Continent\") \u00e8 un film del 1971 diretto da Fran\u00e7ois Truffaut.\nIl film, tratto dal romanzo omonimo di Henri-Pierre Roch\u00e9, fu girato dal 20 aprile 1971 al 9 luglio 1971 e fu proiettato in pubblico la prima volta il 26 novembre 1971.\nLa sceneggiatura \u00e8 stata pubblicata su \"l'Avant-Sc\u00e8ne - cin\u00e9ma\", n. 121, gennaio 1972.\nTrama.\nParigi. Primavera 1899. Il giovane Claude Roc, convalescente dopo essersi rotto una gamba cadendo da un'altalena, conosce Ann, una scultrice figlia di un'amica inglese della madre, in viaggio a Parigi per perfezionarsi nella sua arte. I due ragazzi si piacciono e fanno amicizia, tanto che Ann invita Claude ad andare ospite a casa sua, nel Galles, dove potr\u00e0 conoscere la sorella pi\u00f9 piccola, Muriel. Ann \u00e8 convinta che tra i due ragazzi scoppier\u00e0 l'amore ed \u00e8 cos\u00ec: tra i verdi prati del Galles, vicino al mare, nell'isolamento di una casetta popolata solo da donne (come Claude, anche Ann e Muriel sono orfane di padre), Claude s'innamora di Muriel. Credendosi da sempre inferiore alla sorella, Ann osserva e guida la nascita di quest'amore. Dal canto suo, Muriel, la rossa indocile, puritana e che soffre di strani disturbi agli occhi, rifiuta in un primo momento la proposta di matrimonio di Claude. Ma \u00e8 solo la paura a guidarla: Muriel \u00e8 innamorata pazza di Claude e il suo \"no\" diviene prima \"forse'\" e poi \"s\u00ec\".\nLa signora Brown \u00e8 favorevole alle nozze, ma la madre di Claude, recatasi apposta nel Galles, non vede di buon grado il matrimonio dell'unico figlio con una ragazza dal carattere fragile e dal fisico malato. Alla fine, dopo la mediazione del saggio Mr. Flint, si giunge ad un compromesso: Claude e Muriel dovranno separarsi per un anno, senza mai incontrarsi n\u00e9 inviarsi lettere. Se alla fine dell'anno vorranno ancora sposarsi, nessuno potr\u00e0 pi\u00f9 opporsi.\nCos\u00ec Claude lascia il Galles, in treno, insieme alla madre. A Parigi, si dedica con successo alla critica d'arte e, ben presto, il mondo della pittura lo porta a conoscere altre donne e a dimenticare Muriel. Ben prima del termine pattuito, decide di inviarle una lettera di separazione, che getta la ragazza in uno stato di depressione profonda, con violenti effetti psicosomatici. Solo l'aiuto paziente di Ann, col tempo, la porta a credere di aver dimenticato Claude.\nTempo dopo, per caso, Claude incontra Ann a Parigi. La ragazza ha deciso di dedicarsi completamente alla scultura e invita Claude nel suo atelier. Ora che non c'\u00e8 pi\u00f9 Muriel, i due amici possono finalmente diventare amanti e decidono di partire insieme per uno chalet, su un lago della Svizzera, dove potranno trascorrere una settimana da soli e fare l'amore insieme per la prima volta. Alla fine, \u00abliberi e innamorati\u00bb, si allontanano sul lago, ciascuno sulla sua barchetta.\nInizia una relazione, pi\u00f9 tenera che appassionata, che alla fine porta Ann ad accettare la corte di uno slavo, Diurka, che si occupa anche lui di edizioni d'arte. Dopo aver avuto per qualche tempo due amanti, Ann parte con Diurka per la Persia, da dove invia un'affettuosa lettera a Claude.\nDal canto suo, Muriel invia a sorpresa a Claude non una lettera bens\u00ec una confessione: il racconto di come tanti anni prima l'amicizia con una bambina, Clarissa, l'avesse spinta a conoscere il piacere della masturbazione, fino a diventare schiava di questa pratica che la sua educazione puritana le faceva apparire, al tempo stesso, ripugnante. Affascinato dalla sincerit\u00e0 della confessione, Claude decide di pubblicarla anonimamente.\nLa madre di Claude, che aveva ostacolato il suo amore per Muriel, muore. Ora Claude \u00e8 libero e, a sorpresa, Ann lo informa che Muriel \u00e8 a Parigi ed \u00e8 disposta a rivederlo. Con emozione, Claude si reca all'appuntamento. Nell'atelier di Ann, soli, i due ragazzi si scambiano il loro primo bacio. Claude se ne va precipitosamente, turbato, ma non avr\u00e0 tempo di rivedere Muriel, poich\u00e9 intanto Ann decide di confidare alla sorella ci\u00f2 che le aveva sempre tenuto segreto: la sua storia con Claude. La notizia sconvolge Muriel che parte subito per il Galles, insieme alla sorella.\nClaude trascorre un lungo periodo di disperazione, da cui esce pubblicando un romanzo autobiografico nel quale proiettare la sua storia d'amore per le due sorelle. Il caso vuole che l'editore sia Diurka, il quale approfitta dell'incontro per chiedere a Claude notizie di Ann, della quale \u00e8 ancora innamorato. Claude sa soltanto che la ragazza ha rotto di colpo il fidanzamento con un polacco. Cos\u00ec, Diurka decide di recarsi in Galles per chiederla in moglie, ma trova Ann a letto, morente. Tornato, a Parigi, ne comunica la morte a Claude.\nPassano alcuni anni. \u00c8 Diurka questa volta a dire a Claude che potr\u00e0 trovare Muriel all'approdo del battello a Calais. I due trascorrono la notte insieme e, dolorosamente, Claude vince la resistenza di Muriel, la quale l'indomani parte col treno lasciando Claude per sempre, consapevole che la distanza tra il modo di vedere la vita di una puritana inglese e di un ateo francese \u00e8 incolmabile.\nAccade qualcosa che sembra farla tornare sui suoi passi: crede di essere rimasta incinta e lo comunica a Claude in una lettera appassionata. Ma non \u00e8 cos\u00ec. La separazione \u00e8 definitiva.\nEpilogo: sono passati 15 anni da quell'ultimo incontro, il mondo \u00e8 stato tragicamente cambiato dalla prima guerra mondiale. La voce di Truffaut ci informa che l'anziana signora Brown \u00e8 morta, la casa nel Galles \u00e8 stata venduta, Muriel si \u00e8 sposata e ha avuto una figlia. A Parigi, Claude incrocia un gruppo di collegiali inglesi che visitano il museo Rodin e che corrono vicino alla statua di Balzac a cui egli aveva fatto visita con Ann, tanti anni prima. Claude osserva le bambine nel parco: chiss\u00e0 se una di loro \u00e8 la figlia di Muriel Brown? Ma ormai \u00e8 tardi: sul vetro di un taxi, contempla il proprio volto non pi\u00f9 giovane - \u00abChe cos'ho? sembro un vecchio oggi!\u00bb - e si infila nel portone del museo, dietro le ragazze.\nGenesi.\nIl primo progetto di ricavare un film da \"Deux Anglaises et le continent\", il secondo ed ultimo romanzo epistolare di Roch\u00e9, risale alla fine degli anni 60, quando Truffaut consegn\u00f2 all'amico e sceneggiatore Jean Gruault una copia del libro corredata delle sue annotazioni autografe, le stesse che appaiono nei titoli di testa del film. Nel 1969 Gruault aveva gi\u00e0 sottoposto a Truffaut il suo lavoro, ma per circa due anni il regista tenne il dattiloscritto in un cassetto.\nL'esitazione del regista nasceva proprio dalla passione che nutriva da lunga data per quel libro e per quello scrittore, dal quale aveva gi\u00e0 tratto \"Jules e Jim\" e dalla cui famiglia si era fatto inviare i diari inediti. Finalmente, il pi\u00f9 ambizioso progetto che Truffaut avesse fino ad allora affrontato prese il via nel marzo 1971. In un mese fu messa a punto la sceneggiatura e il 28 aprile le riprese iniziarono ad Auderville.\nIl ruolo del protagonista fu affidato a Jean-Pierre L\u00e9aud, l'attore alter ego di Truffaut che per la prima volta dismetteva i panni di Antoine Doinel, suo personaggio alter ego. Sennonch\u00e9 il Claude Roc di Truffaut ha una fragilit\u00e0 ben diversa da quella del protagonista del romanzo, pi\u00f9 simile al personaggio di Jim del film precedente, tanto da farne una sorta di Doinel trasferito nel primo Novecento. La storia autobiografica di Roch\u00e9, basata sul rapporto d'amore con due sorelle, era diventata la storia autobiografica di Truffaut, che aveva da poco chiuso una storia d'amore con Catherine Deneuve e che anni prima aveva avuto una relazione con la sorella di lei, Fran\u00e7oise Dorl\u00e9ac, morta nel 1967.\nNei personaggi di Muriel e Ann Brown \u00e8 dunque possibile scorgere non solo, come Truffaut sugger\u00ec, un rimando alle sorelle Charlotte e Emily Bront\u00eb (quest'ultima morta di tisi come la Ann Brown di Truffaut e diversamente da quella di Roch\u00e9), ma anche qualcosa di pi\u00f9 inconfessato e vicino alla biografia del regista.\nAd interpretare le due sorelle inglesi (pi\u00f9 esattamente gallesi) Truffaut scelse due attrici molto giovani e quasi sconosciute - Kika Markham e Stacey Tendeter - entrambe realmente inglesi. Nessuna delle due diventer\u00e0 famosa, anche se la Markham avr\u00e0 una rispettabile carriera, soprattutto come attrice di teatro. N\u00e9 l'una n\u00e9 l'altra reciteranno pi\u00f9 con Truffaut, rimanendo - si direbbe - tutt'uno con i rispettivi personaggi, destinate probabilmente a passare alla storia come Ann e Muriel.\nCome direttore della fotografia, Truffaut scelse N\u00e9stor Almendros, che aveva gi\u00e0 lavorato con lui in \"Il ragazzo selvaggio\" (in bianco e nero) e \"Domicile conjugal\" (a colori). Il ruolo di Almendros fu fondamentale, in quanto l'immagine ne \"Le due inglesi\" acquista un'importanza estetica, oltre che narrativa, maggiore che nei precedenti film del regista francese. Da un lato Almendros consent\u00ec a Truffaut di superare la paura del colore, riducendo la gamma a poche costanti cromatiche (\u00abci ispirammo alla pittura vittoriana, con i suoi quadri monocromi nei quali spicca, creando una macchia di colore, una veste rossa\u00bb - Almendros), dall'altro confer\u00ec all'immagine quella potenza lirica che la storia e la chiave in cui Truffaut intendeva raccontarla esigevano.\nIl 9 luglio 1971 le riprese erano terminate. Per la colonna sonora Truffaut si era rivolto a Georges Delerue (che nel film ha un breve cameo), col quale non lavorava dai tempi de \"La Peau douce\" e che aveva composto la musica del film a cui \"Le due inglesi\" facevano inevitabilmente riferimento: \"Jules e Jim\". Delerue compose una partitura scura, di estrema densit\u00e0 timbrica e armonica, in uno stile tardoromantico che richiama l'epoca in cui la storia si svolge.\nIl debutto.\nIl film, quanto mai atteso, fu proiettato il 26 novembre 1971 e nel complesso, lasci\u00f2 freddi sia la critica sia il pubblico. Il film sembr\u00f2 lento e il suo soggetto anacronistico.\nPer Truffaut fu una delusione cocente per quanto vi aveva messo di autobiografico, per la cura estrema con cui l'aveva realizzato e perch\u00e9 personalmente convinto che fosse il suo film pi\u00f9 bello, anche e soprattutto per merito della fotografia (\u00ab\u00e8 la prima volta che non ho nulla di brutto nell'immagine, neanche per un attimo\u00bb), della scenografia e dei costumi.\nDopo pochi giorni di programmazione, disertata dal pubblico, lo stesso regista si affrett\u00f2 a tagliare 24 minuti di quello che in origine era il suo film pi\u00f9 lungo, della durata di 132 minuti. Nell'occasione fu ritoccato anche il titolo, che da \"Les Deux Anglaises et le Continent\" divent\u00f2 \"Les Deux Anglaises\". In questa forma \"Le due inglesi\" fu distribuito anche in Italia.\nL'eliminazione della parola \"Continente\" (ossia la Francia, ossia Claude) dal titolo pu\u00f2 essere stata dovuta a molte ragioni, ma pu\u00f2 essere letta alla luce delle perplessit\u00e0 che, fino ai giorni nostri, molti critici manifestarono a proposito del personaggio del protagonista e dell'interpretazione di L\u00e9aud.\nLo sbilanciamento del film sul versante femminile \u00e8 d'altronde cosa voluta dal regista, che sottolinea con chiarezza la sudditanza del protagonista verso la madre, nell'assenza totale, anch'essa autobiografica, della figura paterna (sia pure simbolicamente adombrata nel personaggio del chiromante che legge la mano alle due sorelle pronosticando il loro futuro, interpretato dal padre della Markham, David). Insomma Truffaut si trova ancora una volta accusato di creare ruoli maschili non abbastanza virili: la stessa ragione che l'aveva portato a scontrarsi con gli attori protagonisti di \"La peau douce\" e \"Fahrenheit 451\".\nI tagli non giovarono al film, n\u00e9 lo portarono al successo. Martine Barraque, la montatrice, ha cos\u00ec ricordato quei giorni:\nIn seguito, Truffaut decise di reintrodurre alcune sequenze per i paesi anglosassoni. Ma solo nel 1984, l'ultimo anno di vita, gi\u00e0 malato di cancro, decise di rimontare la versione di 132 minuti. Non essendo in grado di girare un nuovo film, disse ad Almendros che quell'anno questo sarebbe stato il suo film.\nLa versione integrale \u00e8 stata mostrata in Italia per la prima volta su Raitre, nel ciclo dedicato a Truffaut a cura di Vieri Razzini. Successivamente edita su VHS da l'Unit\u00e0 \u00e8 oggi disponibile su DVD, con sottotitoli italiani.\nLa fortuna critica.\nNegli anni le quotazioni delle \"Due inglesi\" si sono alzate considerevolmente. La critica, in particolare, tende oggi ad ammettere che Truffaut aveva ragione, e che si tratta di uno dei suoi film pi\u00f9 intensi e personali.\nL'iniziale ostilit\u00e0 di parte della critica si spiega anche alla luce della scelta, tipicamente controcorrente, di girare un film ambientato nel primo Novecento, rappresentazione di un mondo romantico e apparentemente puritano, proprio nell'immediato periodo post-sessantottino, in piena contestazione e rivoluzione sessuale.\n\"Le due inglesi\", Roch\u00e9 e \"Jules e Jim\".\nDei due romanzi di Roch\u00e9, Truffaut considerava \"Le due inglesi\" il pi\u00f9 difficile da adattare al grande schermo. Viene perci\u00f2 da chiedersi, a maggior ragione dopo il grande successo di \"Jules e Jim\", perch\u00e9 il regista si arrischi\u00f2 in questa impresa.\nNelle interviste, il regista afferm\u00f2 sempre di aver girato \"Le due inglesi\" contro \"Jules e Jim\". A distanza di anni, intendeva raccontare di nuovo un \"m\u00e9nage-\u00e0-trois\" ma in chiave pi\u00f9 cruda, senza alcuna indulgenza (\u00ab\u00e8 l'indulgenza che rovina tutto!\u00bb dice Muriel a Claude), un'idea che gli era nata leggendo il diario intimo di Roch\u00e9:\nNel film, tutto questo \u00e8 rappresentato. Nei titoli di testa, in cui le pagine stampate del romanzo tornano idealmente allo stadio di manoscritto grazie agli appunti di Truffaut, e nella presenza di un diario intimo redatto da uno dei personaggi e finalmente pubblicato da Claude (come Truffaut tent\u00f2 di pubblicare quello di Roch\u00e9): quello sconvolgente che Muriel invia all'uomo che l'ha lasciata.\nPer il resto, la struttura del romanzo \u00e8 ricomposta con libert\u00e0 e i dialoghi, molto pi\u00f9 che nel film precedente, sono ridotti ad un'essenzialit\u00e0 che in alcuni casi rasenta l'ermetismo.\nAl tempo stesso, per\u00f2, pi\u00f9 che in \"Jules e Jim\", \u00e8 la diegesi propria del genere del romanzo epistolare ad invadere il film. Non solo perch\u00e9 la pagina scritta ha una parte fondamentale nello sviluppo della vicenda, scandita dalle pagine delle lettere e dei diari; ma anche perch\u00e9 la struttura stessa del film poggia sulla voce narrante, ora di Claude (sin dalle primissime battute: \u00abOggi ho ripensato ai particolari della nostra storia. Un giorno ne far\u00f2 un libro.\u00bb) ora di un narratore esterno, la cui voce nel doppiaggio originale \u00e8 non a caso quella di Truffaut.\nSu un piano diverso, Truffaut fu affascinato dalla possibilit\u00e0 di raccontare una storia di separazione, in cui i protagonisti si allontanano sempre pi\u00f9, per citare le parole di Muriel, come \u00abframmenti che non riescono a congiungersi\u00bb. Lungo questa strada egli arriver\u00e0, di l\u00ec a qualche anno, a raccontare due storie di amore folle e solitario, quelle di Ad\u00e8le e di Bertrand in \"L'histoire d'Ad\u00e8le H.\" (1975) e \"L'uomo che amava le donne\" (1977).\nLa trama de \"Le due inglesi\" \u00e8 scandita appunto dalle separazioni, ciascuna delle quali equivale ad un finale. Un effetto che in pi\u00f9 di un'occasione Truffaut rimarca mediante l'impiego della chiusura ad iride, che al tempo stesso crea un rimando al cinema muto.\nIl ritmo in cui questi finali potenziali si susseguono accelera in misura parossistica nel corso del film: il primo coincide con l'allontanamento di Claude dalla casa dei Brown; il secondo con la partenza di Claude dal Galles; il terzo con la sua decisione di lasciare Muriel; il quarto con l'apparente guarigione di quest'ultima, dopo la lunga sofferenza dell'abbandono; il quinto - lieto - corrisponde alla partenza delle barchette di Claude e Ann dall'isoletta svizzera; il sesto alla partenza delle sorelle da Parigi, dopo la confessione di Ann; il settimo alla depressione di Claude; l'ottavo alla morte di Ann; il nono alla partenza di Muriel da Calais (che contempliamo da dietro un treno), lasciando definitivamente Claude dopo aver fatto l'amore con lui; il decimo alla lettera con cui Muriel gli comunica di non essere rimasta incinta; altri \"finali\", sempre pi\u00f9 assiepati, sono raccontati dalla voce di Truffaut fuori campo, nell'ultima sequenza, prima che Claude scompaia definitivamente nel portone del museo.\nMa qui Truffaut, dopo aver sconcertato lo spettatore ribattendo su questo concetto in modo parossistico, lo spiazza una seconda volta ripresentando i personaggi ad uno ad uno, con i nomi dei rispettivi attori. Una soluzione apparentemente convenzionale, ma che in questo contesto risulta straniante, mostrandoci vivi e vegeti, giovani e e sorridenti gli stessi personaggi che abbiamo visto soffrire, invecchiare, spesso morire durante il film."}
{"id": "121509", "revid": "124914416", "url": "https://it.wikipedia.org/wiki?curid=121509", "title": "CorelDRAW", "text": "CorelDRAW, inizialmente chiamato CorelDRAW!, \u00e8 un software per grafica vettoriale nato nel 1989. Il formato file nativo \u00e8 il CDR.\n\u00c8 prodotto dalla canadese Corel Corporation ed \u00e8 parte della \"Suite grafica\" \"Corel\".\nNel corso del suo sviluppo ha mantenuto pi\u00f9 o meno invariate le caratteristiche basilari presenti gi\u00e0 nelle prime edizioni; in particolare per quanto riguarda l'interfaccia, intuitiva e senza finestre di dialogo.\nLa suite grafica \"Corel\".\nLa suite grafica \"Corel\" contiene oltre al software \"CorelDRAW\", diversi programmi e utility rivolte all'eleborazione fotografica e al desktop publishing, fra i quali:\nVersione trial.\n\u00c8 disponibile una versione trial valida 15 giorni. Trascorso tale periodo di prova \u00e8 possibile continuare ad usare il software solo dopo averlo acquistato o sottoscritto un abbonamento annuale."}
{"id": "121511", "revid": "108221225", "url": "https://it.wikipedia.org/wiki?curid=121511", "title": "Quod evidens est argumentum, liberum arbitrium esse merum mendacium", "text": "Quod evidens est argumentum, liberum arbitrium esse merum mendacium \u00e8 un ammonimento/avvertimento - difficilmente fraintendibile - contenuto nel \"De servo arbitrio\" di Martin Lutero. \nL'artefice della Riforma protestante compose questo trattato - che venne pubblicato nel dicembre del 1525 - in risposta al \"De libero arbitrio\" di Erasmo da Rotterdam.\nLa locuzione in latino \u00e8 \"programmatica\" rispetto al contenuto del lavoro di Lutero e all'intendimento di netta contrapposizione verso il concetto di \"libero arbitrio\" espresso da Erasmo (\"Arbitror esse aliquam liberi arbitrii vim\"). \nInfatti, suona pressappoco, nella traduzione in lingua italiana: \"La qual cosa \u00e8 prova evidente che il libero arbitrio \u00e8 una mera menzogna\". Il che ne fa un incipit quanto mai esplicito e ineludibile.\nNella sostanza, Lutero asseconda ed accompagna le parole di San Paolo (\"Tutti sono caduti\"): la ragione nell'uomo \"caduto\" \u00e8 completamente cieca e vano \u00e8 confidare nel libero arbitrio. Solo per volont\u00e0 di Satana l'uomo crede di essere sano, forte, integro, libero. "}
{"id": "121512", "revid": "1893", "url": "https://it.wikipedia.org/wiki?curid=121512", "title": "Note Pad", "text": ""}
{"id": "121514", "revid": "340520", "url": "https://it.wikipedia.org/wiki?curid=121514", "title": "Drum and bass", "text": "La drum and bass \u00e8 un genere musicale dell'electronic dance music, nato in Inghilterra all'inizio degli anni novanta.\nIl nome, che pu\u00f2 anche essere ortograficamente scritto drum'n'bass, drum&amp;bass o anche d'n'b, letteralmente significa \"batteria e basso\". Infatti \u00e8 caratterizzato dalla presenza di breakbeat nella batteria, dalle partiture di basso molto pesanti e dalle basse frequenze: lo scopo \u00e8 di far sentire a coloro che ballano le vibrazioni all'interno del proprio corpo. Questi due elementi costituiscono i componenti chiave del genere. La melodia \u00e8 generalmente minimale e funge perlopi\u00f9 da enfasi per le percussioni ripetitive tipiche del genere. Talvolta, nella drum and bass vi \u00e8 la presenza di una voce che pu\u00f2 essere cantata oppure rappata (come nel caso dei Master of Ceremonies).\nQuesto tipo di genere da ballo era praticato all'interno di locali, e a volte ai rave party (con i quali ha spesso forti legami anche dal punto di vista sonoro e attitudinale). D'altra parte, pu\u00f2 riprendere numerose sonorit\u00e0 da parte di altri generi come il jazz, il ragga, il funk, il soul, il reggae e l'hip hop, o talvolta alla musica classica, in particolare per l'utilizzo di campionamenti. Questa variet\u00e0 di stili musicali permette di costruire un insieme di emozioni molto vario, mentre il tempo \u00e8 maggiormente situato tra i 160 i 180 BPM. Nel corso di un mix drum and bass, l'ascoltatore potr\u00e0 riconoscere delle sonorit\u00e0 calme per poi passare ad altrettante pi\u00f9 movimentate, dei passaggi pi\u00f9 allegri e solari ed altrettanti pi\u00f9 tristi ed oscuri, mentre il tempo resta costante nella sua partitura. La costanza del tempo \u00e8 considerato un elemento chiave nella pratica musicale del DJ.\nNascita e sviluppo del genere.\nUn genere musicale chiamato acid house si sviluppa in Regno Unito verso la fine degli anni ottanta e l'inizio degli anni novanta, portando allo sviluppo delle attivit\u00e0 all'interno dei nightclub e in altri locali. La musica Acid house combinava beat regolari insieme a quelli sincopati, alle forti partiture di basso ed una consistente velocit\u00e0 nel tempo rispetto alla tradizionale musica house. Dal 1991, i brani musicali divennero composti solamente da beats \"sincopati\" (da cui deriva il termine breakbeat) cominciando ad essere annoverati all'interno della \"jungle\" e portando alla nascita di un genere diversificato (circa 1991-1992), divenuto popolare ai rave e sulle radio pirata del Regno Unito.\nQuesti brani sono spesso caratterizzati da tracce vocali ragga, con breakbeat e partiture di basso potenti. Dal 1994 la jungle inizi\u00f2 a guadagnare popolarit\u00e0 nel mainstream e i fan di tale genere (noti come \"junglisti\") vennero riconosciuti come parte della sottocultura britannica giovanile. Nello stesso periodo la jungle venne associata ai criminali e alla loro attivit\u00e0 di tali, e forse per reazione o indipendentemente da ci\u00f2, i produttori iniziarono a disegnare fuori dello stile classico del ragga e creare ci\u00f2 che essi etichettavano come drum and bass. Non c'\u00e8 alcuna fonte legata alla trasformazione della jungle in drum and bass, anche se la maggior parte dei produttori jungle continuano a produrre lavori che vengono definiti drum and bass.\nCome stile musicale divenne pi\u00f9 sofisticato, inizi\u00f2 a spostarsi delle radio pirata a quelle commerciali e guadagn\u00f2 una larga attenzione nel pubblico mainstream (circa 1995-1997). Inoltre, ha portato alla nascita di altri sottogeneri noti come jump-up. Un sound pi\u00f9 sperimentale della drum and bass ha cominciato ad evincere dal mainstream; molti produttori hanno continuato a produrre alcuni lavori del genere antecedente, con delle successive produzioni che hanno evidenziato un sound pi\u00f9 oscuro e tecnico, che ricalcava le proprie influenze dalla musica techno e dai paesaggi sonori che richiamavano gli sceneggiati di fantascienza e gli anime: questo genere venne identificato come techstep (circa 1997-1998).\nMentre continuava ad evolversi musicalmente, la drum and bass \u00e8 stata improvvisamente conquistata dalla scena UK garage, che prendeva ispirazione dalla drum and bass. Questo genere ha oscurato in breve tempo la popolarit\u00e0 della drum and bass e verso l'inizio del nuovo millennio, venne ufficialmente dichiarato che la \"drum and bass \u00e8 morta\". La drum and bass, tuttavia, sopravvisse a questo evento e con l'inizio del nuovo millennio ha visto una rinascita nella popolarit\u00e0 musicale ed un continuo sviluppo, grazie alla comparsa del sottogenere del liquid funk, che riprende caratteristiche dall'house e dalla disco music, insieme ad una nuova ondata di artisti, i quali le uniscono alle sonorit\u00e0 dei pionieri della jungle. Rimane oggi un genere musicale totalmente sconosciuto, ma nel caso delle frequenti apparizioni nel mainstream, come influenza sugli altri generi e alcuni dei propri artisti, tra cui Goldie, i Pendulum, DJ Fresh, Sub Focus, Noisia e Counterstrike \u00e8 pi\u00f9 seguito. Tuttavia, rimane pi\u00f9 popolare nella terra nativa, in Regno Unito, sebbene abbia visto la propria diffusione in altri paesi del mondo.\nMusicologia della drum and bass.\nEsistono diversi modi di interpretare ci\u00f2 che costituisce la \"vera\" drum and bass, dato che questo tipo di genere \u00e8 molto eclettico, caratterizzato dalle potenti partiture ritmiche del techstep, senza voci, fino alle atmosfere del liquid funk. Il genere \u00e8 stato comparato pi\u00f9 volte al jazz, dove l'ascoltatore poteva riscontrare sonorit\u00e0 diverse, ma derivanti da un'unica matrice, poich\u00e9 la drum and bass si avvale di pi\u00f9 di un approccio o di una tradizione che di uno stile vero e proprio. Le sonorit\u00e0 della drum and bass sono estremamente varie, e persone che hanno poca familiarit\u00e0 con il genere rischiano di non poter trovare somiglianze con i propri sottogeneri.\nLa drum and bass potrebbe essere definita come un genere musicale strettamente elettronico, per via dello scarso utilizzo di strumenti acustici e il mixaggio di altri pezzi da parte del DJ durante un concerto. Tuttavia, con l'espansione dei live act, si stanno maggiormente utilizzando degli strumenti acustici ed elettricamente amplificati, in particolare alcuni che usano un percussionista in tempo reale, ma spingono il genere al di fuori dei confini della musica elettronica.\nPer le critiche suscitate, la musicologia della drum and bass \u00e8 difficile da definire con dei termini specifici. Tuttavia noteremo alcune delle caratteristiche pi\u00f9 importanti e rilevanti.\nL'importanza della partitura ritmica.\nIl nome \"drum and bass\" non significa che i pezzi sono unicamente composti da questi due elementi. Tuttavia, essi sono i componenti predominanti e i pi\u00f9 importanti di un brano del genere. Nonostante l'evidente semplicit\u00e0 dei pezzi per un orecchio poco incline al genere, una considerevole parte del tempo del lavoro dei compositori \u00e8 impiegata nella preparazione di pezzi da parte di musicisti pi\u00f9 talentuosi.\nIl genere rivolge grande attenzione alla linea di basso: profonda, ossessiva e onnipresente, che \u00e8 considerata pi\u00f9 concretamente che astrattamente. Ha anche una sperimentazione considerevole riguardo ai diversi timbri che una linea di basso pu\u00f2 adottare, particolarmente nel techstep. La linea di basso ritrova la propria origine da numerosi stili, ma la maggior parte del tempo deriva da campionamenti o da sintetizzatori. Le partiture di basso realizzato per mezzo di un basso reale, che sia elettrico, acustico o un contrabbasso, sono rare. Quelle campionate sono spesso prese da registrazioni di contrabassi o da loop. Quelle sintetiche sono invece pi\u00f9 frequenti.\nLe partiture di basso sono soggetto a numerosi e vari moduli di effetti, come la compressione dinamica, il flanger, il phaser, il coro, l'overdrive, l'equalizzazione, l'utilizzo di filtri lfo ecc. Ci sono anche delle tecniche specifiche come la Reese Bass, che pi\u00f9 precisamente non \u00e8 una tecnica vera e propria, ma piuttosto un grado di trattamento della distorsione sonora e il filtro, utilizzato su il campione di un basso, di solito proveniente da quello utilizzato da \"Just Another Chance\" di Kevin Saunderson. La Reese Bass \u00e8 utilizzata da musicisti come i Pendulum.\nIl kick: un grosso colpo al basso (da ottenere un suono pi\u00f9 prolungato), \u00e8 stato soggetto di un gran numero di sperimentazioni nel corso degli anni. Di fatto, la batteria campionata contribuisce alla produzione di linee di basso pi\u00f9 potenti. Questa tecnica \u00e8 particolarmente apprezzata nei nightclub o ai rave, dove i subwoofer uniti a dei potenti amplificatori, possono pienamente riprodurre il suono dei bassi, dove le frequenze sono talvolta cos\u00ec basse che tutto diventa inaudibile (se lo si considera fisicamente). Ci\u00f2 ha portato alla creazioni di grandi e potenti soundsystems su i quali i musicisti possono eseguire i loro pezzi in un ambiente hi-fi, come il Dillinja's Valve Sound System. Ci\u00f2 non significa, tuttavia, che la musica non pu\u00f2 essere apprezzata nell'impiego di una strumentazione tradizionale.\nLa sincope rende pi\u00f9 complesse le partiture della batteria breakbeat, ed \u00e8 un'altra tappa nel lavoro il quale i compositori impiegano la maggior parte del proprio tempo. Una linea di batteria, durante la quale, pochi secondi di essa, possono a volte richiedere un giorno o di pi\u00f9 di preparazione, dipende dall'investimento del compositore. \nNon sarebbe esagerato dire che la drum and bass (nei primi tempi della propria esistenza) era uno stile musicale costruito intorno ad un semplice campione del break della batteria, l'Amen Break, anche se altri campioni hanno avuto un impatto pi\u00f9 significativo, come il caso dell'Apache Break, del Funky Drummer e di altri. Il Funky Drummer ha forse sostituito la tecnica dell'Amen nei lavori moderni anche se l'Amen \u00e8 tuttora riconosciuto come uno stile ritmico pi\u00f9 energico.\nUn altro tipo di break di uso comune \u00e8 il Tramen, uno stile ibrido che potrebbe essere considerato come una combinazione tra l'Amen, il breakbeat funky di James Brown e il breakbeat drum and bass di Alex Reece.\nLa partitura di batteria molto rapida di questo genere musicale, forma una tessitura sulla quale il compositore crea di pezzi che possono soddisfare anche i diversi gusti musicali. Funge anche da sottofondo per tutte le parti che compongono un brano. Inoltre, senza un ritmo rapido e sincopato, un brano drum and bass potrebbe essere identificato come un lavoro di gabber, techno o house.\nIl tempo.\nIl tempo della drum and bass \u00e8 generalmente situato tra i 160 e i 180 BPM, a differenza delle altre forme di breakbeat, come la nu skool breaks, che mantiene un tempo pi\u00f9 lento, tra i 130 e 140 BPM. Un aumento di tempo \u00e8 stato visto durante l'evoluzione della drum and bass. Le prime forme di \"rave old school\" avevano ritmiche intorno ai 125 e ai 135 BPM (circa 1989/1991), le forme iniziali della jungle e della breakbeat hardcore (1992/1993) venivano suonate pi\u00f9 rapidamente: dai 155 ai 165 BPM. In seguito (dal 1996 circa) i tempi della drum and bass si stabilizzarono intorno ai 170 e i 180 BPM. Recentemente, alcuni produttori, hanno ricominciato a comporre dei pezzi con dei tempi pi\u00f9 lenti (tra i 150 e 160), ma la battitura tra 170 e 180 rimane comunque quella pi\u00f9 utilizzata nel genere.\nUn brano che combinava gli stessi elementi di un altro pezzo della drum and bass, ma con un tempo pi\u00f9 lento (per esempio 140 BPM), sarebbe considerato come un brano della breakbeat influenzato dalla drum and bass.\nLa velocit\u00e0 della drum and bass non \u00e8 del tutto allo stesso modo, unicamente caratterizzata dal battito delle casse. La drum and bass ha una linea di basso che \u00e8 tipicamente tenuta, in parte, dal ritmo della batteria, riducendo cos\u00ec la sua velocit\u00e0, per esempio come quella di un pezzo hip hop. Un ascoltatore o un ballerino potr\u00e0 allora concentrarsi su questo elemento piuttosto che sull'ascolto della batteria pi\u00f9 rapida.\nBisogna notare che la velocit\u00e0 della musica \u00e8 soggettiva. Un brano aggressivo, composto da un ritmo e di un sintetizzatore complicato, pu\u00f2 sembrare pi\u00f9 rapido di quello composta da campionamenti, dal contrabbasso, da riff di chitarra e da un ritmo pi\u00f9 semplice, tutto pensando che la seconda canzone potrebbe essere pi\u00f9 veloce in termine di BPM. Alcuna canzoni trasmesse alla radio, come \"Shake Ur Body\" di Shy FX, sono talvolta pi\u00f9 rapide rispetto a canzoni techstep. \u00c8 interessante da notare, che la canzone, pi\u00f9 \u00e8 rapida in termine di BPM, meno la parte della batteria \u00e8 complicata. Questo \u00e8 dovuto al fatto che gli elementi della batteria cessano di essere ascoltati separatamente e formano un \"muro sonoro\" quando il tempo \u00e8 molto rapido. Un brano molto veloce della drum and bass avr\u00e0 quindi, di solito, una linea di batteria meno complessa di una pi\u00f9 lenta.\nLe performance della drum and bass dal vivo su strumenti elettronici o acustici, spesso richiedono un relativo calo di BPM, che non \u00e8 sorprendente, data la complessit\u00e0 delle misure dei tempi della batteria e degli alti livelli dei maestri di batteria.\nContesto generale.\nIn generale, la drum and bass \u00e8 una forma della musica dance pi\u00f9 che altro concepita come genere adatto ai club. Tutte le frequenze sono rappresentate e le sensazioni fisiche non possono essere del tutto interpretate interamente su una strumentazione audio particolare. Come sembra indicare il proprio nome, il basso \u00e8 pi\u00f9 evidente, pi\u00f9 profondo e pi\u00f9 pesante rispetto ad altre forme di musica dance, dovuto al fatto che i pezzi drum and bass gli riservano un alto grado. Di conseguenza, le sonorit\u00e0 drum and bass sono talvolta indicate come elementi principali del sound systems, insolitamente pesanti e ricche di basse frequenze.\nCi sono tuttavia degli album concepiti per un ascolto personale. I CD dei mix realizzati da un celebre DJ dal vivo o tramite un elaboratore, sono molto pi\u00f9 frequenti, e comporta la creazione di pezzi adatti ad un ascolto in sale. Inoltre, esistono anche dei lavori che non adatti all'ascolto in casa o in automobile, in particolare quelli classificati al genere del liquid funk.\nL'importanza del DJ e dell'MC.\nLa drum and bass \u00e8 spesso suonata tramite l'aiuto di un dj, infatti, la maggior parte dei pezzi sono prodotti tramite l'impiego dei mixer, per via della loro struttura, che comporta alla creazione di intro e outro lunghi, che facilitano il beatmatching per il dj piuttosto che essere ascoltati per intero. Il dj, generalmente, \"mixa\" i pezzi in modo da non poter perdere il ritmo completamente. In pi\u00f9, il dj pu\u00f2 utilizzare delle tecniche ereditate dall'hip hop come lo \"scratch\", il \"double-drop\" e il \"rewind\". Il double-drop \u00e8 una tecnica molto utilizzata dai dj old school e consiste far suonare insieme 2 brani della stessa tonalit\u00e0 allo stesso tempo, creando sfumature uniche e musicali che potrebbero sembrare a tutti gli effetti tracce inedite.\nMolti mix cominciano o vengono introdotti da un caratteristico \"drop\". Il drop \u00e8 il momento in cui si produce un cambiamento della linea di basso o della batteria in un brano, ed \u00e8 comunemente seguito da una sezione riconoscibile nella sua costruzione e da un \"breakdown\". Il drop \u00e8 qualche volta utilizzato per passare ad un altro disco, supponendo gli elementi dei diversi brani. In quell'istante, i due brani possono trovarsi in una fase pi\u00f9 \"ambient\", ma certe volte i DJ preferiscono combinare i breakbeat, un esercizio pi\u00f9 difficile. A volte i drop sono cos\u00ec popolari che il DJ esegue un \"rewind\" o un \"reload\" e gira il disco da poterlo mettere al punto di partenza della costruzione del drop. Il \"drop\" \u00e8 spesso considerato un elemento chiave dal punto di vista del dancefloor, poich\u00e9 i drumbreaks vengono interrotti per ripartire da un intro pi\u00f9 \"ambient\". Quando i beats riprendono sono spesso pi\u00f9 complessi e accompagnati da una linea di basso pi\u00f9 pesante, in modo da poter incoraggiare il pubblico a ballare. Il nome di un sottogenere dalla drum and bass, il \"jump up\", inizialmente faceva riferimento al desiderio da parte di quelli che improvvisavano a ballare all'istante.\nSottogeneri.\nPi\u00f9 recentemente, le esigenze di voler ampliare il mondo della musica drum and bass sono sorte nella comunit\u00e0 degli ascoltatori di questo genere, al tal punto che questo \u00e8 diventato progressivamente sempre di pi\u00f9 suddiviso in dei sottogeneri pi\u00f9 specifici.\nFra quelli pi\u00f9 comuni, vi sono:\nI seguenti sono, pi\u00f9 o meno, dei sottogeneri di cui se ne sostiene l'esistenza, che generalmente i loro fautori li considerano come dei sottogeneri separati:\nCome tutti i tentativi nella classificazione di un genere musicale, quelli elencati sopra non sono da prendere in considerazione come definitivi. Numerosi produttori pubblicano degli album che potrebbero essere inseriti all'interno della categorie qui sopra enunciate, e altrettanti numerosi critici intervengono nella classificazione di un brano, come in una semplice definizione di un sottogenere. In particolare l'elenco dei potenziali sottogeneri non \u00e8 in alcun caso considerato come definitivo.\nUn recente stile della ragga jungle, (possibilmente inteso come un sottogenere, o uno stile completamente distinto) si presenta come un preciso riferimento alle produzioni di drum and bass degli anni 1994-1995.\nTuttavia, delle numerose produzioni contengono ormai degli elementi reggae o dancehall, che sono pi\u00f9 dominanti che precedentemente.\nIl Clownstep \u00e8 un termine negativo utilizzato da alcuni ascoltatori per qualificare alcuni tipi di drum and bass che vengono apprezzati di meno (il jump up per esempio), particolarmente\ndi largo uso su internet. Questo per\u00f2 non viene considerato come un sottogenere. La maggior parte dei produttori non accetterebbero tale classificazione offensiva nei confronti dei propri lavori."}
{"id": "121515", "revid": "287204", "url": "https://it.wikipedia.org/wiki?curid=121515", "title": "Arato di Soli", "text": "Biografia.\nPer il biografo Asclepiade di Mirlea nacque a Tarso da Mnaseo e Let\u00f2fila, nome attestato in diverse varianti fra le quali Letodora, Lat\u00f2fila e Delitofila. Ebbe tre fratelli: Miri - per il quale scrisse un epicedio ormai perduto -, Callonda o Callioda e Atenodoro, definito dal fratello stesso come \u201cEuphr\u00e0nor\u201d, cio\u00e8 \"esilarante\".\nIl \"filosofo cosmico e poeta omerico\" studi\u00f2 ad Atene presso il filosofo Perseo e successivamente si stabil\u00ec in Macedonia, dal re Antigono Gonata, dove godette di una certa simpatia in qualit\u00e0 di poeta di corte e conobbe anche altre personalit\u00e0 di rilievo, quali Antagora di Rodi, Alessandro Etolo e Nicandro di Colofone. Nella stessa corte egli si dedic\u00f2 alla correzione di \"Iliade\" ed \"Odissea\", avendo approfondito la conoscenza della lingua e dello stile di Omero grazie al maestro Dionisio di Eraclea. Inoltre frequent\u00f2 le lezioni di matematica del filosofo edonista Dionisio e del maestro Arist\u00f2tero.\nCirca la sua situazione economica, lo stato civile ed il decesso, non abbiamo notizie. Abbiamo invece un'idea del suo aspetto grazie ad una statua conservata presso il Museo del Louvre.\nOpere.\nTra gli scritti annoveriamo una lettera indirizzata al filosofo stoico Zenone.\nPer tradizione indiretta sappiamo che egli scrisse anche un \"Inno a Pan\", un trattato \"Sulle virt\u00f9 della medicina\" che prende il nome di \"Iatrik\u00e0i Dyn\u00e0meis\", il gi\u00e0 citato epicedio al fratello Miri, un \"Epithytic\u00f2n\", \"Miscellanee\" - anche conosciute con il nome di \"Kat\u00e0 lept\u00f2n\", un\"'Astrologia\", il \"Kan\u00f2nos Katatom\u00e8\" (?), la \"Di\u00f2rthosis\" dell'Odissea, anche nota come Arat\u00e8a, e quella dell'Iliade.\n\"Fenomeni\".\nIl poema didascalico consta complessivamente di 1154 versi divisi in due parti: \"Phain\u00f2mena\" la prima, \"Dioseme\u00eea\" la seconda, da cui i termini \"Fenomeni e Pronostici\" con cui furono gi\u00e0 chiamate da Cicerone. Per quanto concerne l'etimologia del lemma \"Dioseme\u00eea\", in base alla sfumatura di significato che assume il \"semei\u00f2n\", pu\u00f2 essere intesa in doppio senso, vale a dire \"Costellazione del Cielo\" o \"Segnalazione del Cielo\".\nNei vv. 1-18 si ha un Proemio con invocazione a Zeus e alle Muse. In questa prima sezione dell'opera si sottolinea innanzitutto il ruolo regolatore del Cielo ed in particolare delle costellazioni nei confronti della quotidianit\u00e0 degli uomini, segue poi la canonica invocazione a Zeus.\nI vv. 19-450 contengono la descrizione della mappa celeste.\nLe costellazioni descritte sono: le due Orse, una detta Cinos\u00f9ra e l'altra Elice, correlate al mito della loro nascita per mano di Zeus; il Drago; a Nord l'Eng\u00f2nasi, che prende il nome dalla postura genuflessa; la Corona, che appare quasi posta sul capo della costellazione precedente; Ofiuco minacciato dal Serpente e al contempo trionfante sullo Scorpione; Artofilace, \"custode\" dell'Orsa, anche noto agli uomini con il nome di Boote; Arturo; la Vergine o Dice alla quale si lega il mito che la identifica come prima cittadina della Terra e promotrice della civilt\u00e0; Prevendemmiatore alla destra della Vergine; al di sotto in successione Gemelli, Cancro e Leone; alla sinistra dei Gemelli, l'Auriga, i Capretti e la Capra Olenia (che sta in braccio all'Auriga), la quale seconda una leggenda porse le mammelle a Giove; Toro con la fronte cosparsa dalle Piovose o Iadi; C\u00e8feo e dinanzi Cassiopea alla ricerca della figlia Andromeda; sopra vi \u00e8 Cavallo o Pegaso, correlato al mito eziologico della sorgente Ippocrene; Ariete; la cintura di Orione; Pesci; la stella Fernaglio coderino; Perseo, consorte della suddetta Andromeda; le sette Pleiadi che, singolarmente, prendono il nome di Alcione, Merope, Celeno, Elettra, Sterope, Taigete e Maia; la Testuggine ed il corrispondente mito in cui vengono citate le costellazioni di Ermes, Lira ed Uccello, anche noto come Cigno; Acquario; in successione sono citate Capricorno, Sagittario, Freccia, Aquila, Delfino, Cane e Sirio; poi ancora Lepre, la Nave di Giasone, Balena, nell'emisfero settentrionale, Fiume. Segue poi una digressione sul principio di catalogazione delle costellazioni.\nNell'emisfero australe si colloca il pesce Notio, due stelle dette Acqua, Ara. Introducendo poi il tema della navigazione e della sua regolamentazione secondo la mappa celeste vengono nominate Centauro, Piccola Fiera, Idra, Cratere, Corvo, Procione o Cane Minore.\nI vv.451-461 sono versi di transizione ai vv. 462-558, ossia la descrizione dei quattro cerchi utili per il calcolo dell'anno: evocazione della Via Lattea, cerchio conosciuto come Latte che divide la sfera celeste in due; descrizione del Tropico del Cancro, Tropico del Capricorno ed Equatore; analisi del cerchio zodiacale ed eclittico; calendario zodiacale utile per determinare le previsioni meteorologiche ed il corso dei giorni, dei mesi, delle stagioni e degli anni.\nCon i vv. 732-757 si conclude la parte astronomica e si ha l'introduzione alla parte meteorologica, con un breve preambolo nei vv. 758-772.\nNei vv. 773-1154, Arato tratta i giorni nel mese lunare, i giorni siderali e dell'anno solare, il ciclo metonico, il movimento diurno e la separazione dei regni di Poseidone e di Zeus. Seguono previsioni meteorologiche su base lunare e solare e conseguenze pratiche della posizione degli astri nell'ambito dell'agricoltura e dell'allevamento.\nIl mondo poetico e concettuale di Arato.\nL'astronomo Ipparco di Bitinia riporta che Arato tradusse il \"C\u00e0toptron\" di Eudosso di Cnido e i suoi biografi sono concordi nell'affermare che fu proprio il re Antigono a suggerire la stesura dei \"Fenomeni\" sul solco dell'opera precedentemente tradotta. Le parole del re in merito al prestigio del lavoro compiuto furono: \u201ctu rendi pi\u00f9 pregevole Eudosso, stendendo la sua parola in versi\u201d.\nL'opera didascalica non manca di imprecisioni e ci\u00f2 porta la critica a contemplare diverse opinioni, tra queste sono da annoverare le considerazioni dell'astronomo di Bitinia e di un tale Dionisio non identificabile. Il primo se da un lato attribuisce gli errori ad un'imperizia astronomica, d'altra parte li giustifica attribuendoli a Eudosso; il secondo, invece, afferma: \u201ccome noi non riteniamo che egli fosse un medico avendo scritto le \"Iatrik\u00e0i Dyn\u00e0meis\", cos\u00ec non lo faremo un matematico non avendo scritto nulla che non fosse in Eudosso\u201d.\nBasandosi sui \"Fenomeni\", non si pu\u00f2 che registrare la grande capacit\u00e0 dell'autore di assimilare i principi di brevit\u00e0 e ricercatezza stilistico-formale messi in evidenza dalla poetica callimachea. La scelta di un argomento scientifico serve ancora di pi\u00f9 a dimostrare ai lettori l'abilit\u00e0 di Arato nel guarnire con perizia sopraffina una materia che non si presta, di per s\u00e9 stessa, a grandi orpelli di natura formale.\nFurono questi i caratteri alla base dell'enorme successo del poema presso i posteri. Infatti il proemio, in cui Zeus viene assimilato, sulla scorta dell'inno a Zeus di Cleante, alla forza vitale dell'universo, ispir\u00f2 il proemio del \"De rerum natura\" di Lucrezio e ancor pi\u00f9 le \"Prognoseis\" che furono rielaborate e riecheggiate nel finale del I libro delle \"Georgiche\" di Virgilio; anche gli autori di scritti \"De re rustica\", per quanto riguarda la sezione prognostica, considerarono Arato un loro precursore. L'intero poema, o parti di esso, fu destinato, in effetti, a tale fama da essere tradotto in latino da Cicerone, dal principe Germanico Giulio Cesare, da Postumio Rufio Festo Avienio e da altri autori minori.\nTra citazioni e frammenti, sono noti circa 37 commenti, di cui restano quelli di Teone di Alessandria, Achille Tazio e Ipparco di Nicea. Una traduzione in arabo fu commissionata, nel IX secolo, dal califfo Al-Ma\u02bem\u016bn."}
{"id": "121517", "revid": "228587", "url": "https://it.wikipedia.org/wiki?curid=121517", "title": "Disassembler", "text": "Un disassemblatore o disassembler \u00e8 un programma che traduce dal linguaggio macchina al linguaggio assembly. Effettua l'operazione inversa di un assembler.\nDescrizione.\nL\"'output\" di un disassembler (detto disassemblato, o \"disassembly\") \u00e8 spesso fatto in modo da poter essere facilmente compreso dall'uomo piuttosto che per essere utilizzato come \"input\" per un assembler. Similmente, un decompilatore traduce il linguaggio macchina in un linguaggio ad alto livello.\nGeneralmente, in un codice sorgente in linguaggio assembly vengono utilizzate le costanti simboliche e i \"commenti\" del programmatore - annotazioni che sono ignorate dall'assembler ma servono a spiegare ad un altro programmatore cosa il programma fa e in che modo. Le costanti simboliche e i commenti vengono generalmente rimossi dall'assembler. La perdita di queste informazioni rende pi\u00f9 difficile la comprensione del codice rispetto al codice sorgente originario. Per questo motivo, i disassembler interattivi avranno sempre una resa migliore rispetto a quelli automatici consentendo all'uomo di utilizzare la sua intelligenza nel processo di disassemblaggio.\nProgrammi famosi.\nI disassembler sono tra gli strumenti pi\u00f9 comunemente utilizzati per il reverse engineering del software.\nSono stati scritti molti disassembler. Alcuni esempi notevoli includono:"}
{"id": "121518", "revid": "110157", "url": "https://it.wikipedia.org/wiki?curid=121518", "title": "Interactive Disassembler", "text": "L'Interactive Disassembler, pi\u00f9 comunemente conosciuto con il nome IDA, \u00e8 un disassembler largamente usato per il reverse engineering. Supporta numerosi formati di file eseguibili per diversi processori e sistemi operativi.\nSebbene IDA effettui una grande quantit\u00e0 di reverse engineering in automatico, ottenendo informazioni sui riferimenti incrociati (\"cross-references\" o \"XREFs\") tra le varie sezioni, sui parametri delle chiamate API, e altro, \u00e8 comunque caratterizzato soprattutto dall'interattivit\u00e0. Un tipico utente di IDA inizier\u00e0 con un listato generato automaticamente per poi rinominare, commentare, o aggiungere in altri modi informazioni al disassemblato, finch\u00e9 diventa chiaro cosa fa, rendendo IDA un ottimo strumento per il reverse engineering.\nInizialmente IDA veniva distribuito liberamente dal suo autore, il russo Ilfak Guilfanov: fu in seguito trasformato in un prodotto commerciale dalla DataRescue, una compagnia belga, che fino a poco tempo fa manteneva e supportava una versione notevolmente migliorata detta IDA Pro. Ora la compagnia che supporta e mantiene questo software sembra essere la hex-rays. Le versioni di IDA Pro a partire dalla 4.50 contengono anche un debugger integrato."}
{"id": "121520", "revid": "1318658", "url": "https://it.wikipedia.org/wiki?curid=121520", "title": "Ida", "text": ""}
{"id": "121522", "revid": "547992", "url": "https://it.wikipedia.org/wiki?curid=121522", "title": "Costanzo Gallo", "text": "A causa del suo governo giudicato fallimentare e odioso, l'imperatore Costanzo II, suo cugino e cognato, ne ordin\u00f2 l'arresto e l'esecuzione.\nBiografia.\nGiovent\u00f9.\nNato nel 325 o 326 a Massa Veternensis, in Italia, Gallo era figlio di Giulio Costanzo, a sua volta figlio dell'imperatore dell'epoca tetrarchica Costanzo Cloro e di Teodora e pertanto fratellastro dell'imperatore Costantino I. \u00c8 noto che avesse una sorella, dal nome sconosciuto e prima moglie di Costanzo II (335), un fratello, morto nelle purghe del 337, e un fratellastro, il futuro imperatore Giuliano, nato da un secondo matrimonio del padre.\nNel maggio 337, alla morte di Costantino I, l'impero pass\u00f2 nelle mani dei tre figli dell'imperatore (Costantino II, Costanzo II e Costante I) e di un loro cugino (Flavio Dalmazio). Durante l'estate si verific\u00f2 un eccidio dei membri maschili della famiglia imperiale che potevano reclamare qualche diritto di successione: l'eccidio fu voluto e messo in atto dall'esercito, ma non venne ostacolato dai tre figli di Costantino, che furono gli unici a salvarsi oltre a Gallo e a Giuliano, all'epoca molto giovani. La ragione per la quale Gallo si salv\u00f2 potrebbe essere legata al fatto che all'epoca soffriva di una malattia ritenuta mortale, ma \u00e8 anche verosimile che Costanzo abbia interceduto in favore della vita del proprio cognato.\nLa ricostruzione della giovinezza di Gallo maggiormente condivisa dagli studiosi moderni \u00e8 quella che lo vuole cresciuto assieme al fratellastro Giuliano: prima a Nicomedia, sotto la tutela di Eusebio di Nicomedia (parente di Giuliano e vescovo di Nicomedia); poi a Costantinopoli, nel 340, a seguito della nomina di Eusebio a vescovo della capitale; infine dal 341, anno della morte di Eusebio, nella residenza imperiale di Macellum, in Cappadocia, per ordine di Costanzo II. Altre testimonianze suggeriscono che Gallo, prima di trasferirsi a Macellum, abbia studiato a Efeso, dove avrebbe ereditato dei possedimenti; Giuliano afferma che Gallo fu richiamato a Macellum dal suo esilio a Tralle. Sia Sozomeno che Gregorio Nazianzeno concordano che i due fratelli ricevettero un'educazione adeguata al loro rango, mostrando interesse per la religione cristiana; viene riportato un episodio in cui i due fratelli gareggiarono nella costruzione di un tempio per San Mamante martire: la parte costruita da Giuliano sarebbe poi crollata in occasione di un terremoto, mentre quella edificata da Gallo sarebbe rimasta in piedi. Giuliano racconta di come Gallo soffrisse la permanenza forzata a Macellum, dove era loro proibito frequentare giovani nati liberi della loro stessa et\u00e0, fino a divenire talvolta violento. I due ricevettero probabilmente la visita del cugino Costanzo nel 347, mentre l'imperatore si recava da Ancira a Hierapolis Bambyce.\nCesare.\nElezione e matrimonio.\nIl 18 gennaio 350, le truppe romane di stanza in Gallia acclamarono il generale Magnenzio imperatore. Per neutralizzare l'usurpatore, che aveva ucciso l'augusto di Occidente Costante I, Costanzo II decise di organizzare una campagna militare nell'ovest. Volendo garantire la presenza di un rappresentante imperiale in Oriente, e non avendo un erede, Costanzo scelse di elevare il cugino Gallo al rango di cesare (vice-imperatore) per l'Oriente. Gallo and\u00f2 a Sirmio, forse con Giuliano, per sottoporsi alla cerimonia di elevazione, che avvenne il 15 marzo 351: per rafforzare i legami tra i due cugini, Gallo ricevette il nome di Costanzo, fu nominato console assieme a Costanzo II per gli anni 352, 353 e 354, e spos\u00f2 Costantina, sorella dell'imperatore.\nCostantina era la sorella maggiore di Costanzo II, ed era molto pi\u00f9 vecchia di Gallo. Era stata elevata al rango di augusta dal padre Costantino I ed era stata da questi data in moglie al cugino Annibaliano, \u00abRe dei re e delle genti pontiche\u00bb e anch'egli vittima della purga del 337. Sebbene alcune fonti sostengano che il matrimonio avesse lo scopo di garantire la lealt\u00e0 di Gallo, \u00e8 possibile che fosse pure uno strumento per controllare Costantina. La figlia di Costantino, infatti, era stata al potere come moglie di Annibaliano, aveva organizzato la resistenza di Vetranione contro Magnenzio, e gli ambasciatori di quest'ultimo ne avevano chiesto la mano a Costanzo. Il matrimonio, quindi, avvantaggi\u00f2 Costanzo, in quanto allontanava Costantina dalla corte e quindi dal centro del potere, ma anche la donna stessa, che si ritrov\u00f2 in un ruolo che le permise di controllare il giovane cesare. Ad ogni modo il matrimonio, forse suggerito da Costantina stessa, produsse una bambina, di nome e destino ignoti.\nSollevazione degli Ebrei.\nSecondo alcune fonti, i rapporti tra Costanzo II e Gallo non furono buoni sin dal primo momento. Teofilo indiano, un missionario ariano di origine indiana e ben visto da entrambi, fece da mediatore tra i due cognati, convincendoli a stringere un patto di non aggressione e aiutandoli attivamente a rispettarlo. Costanzo nomin\u00f2 personalmente i ministri di Gallo, tra cui il prefetto del pretorio (Tallasio) e il \"quaestor sacri palatii\" (Monzio Magno), impedendo a Gallo di scegliere uomini di propria fiducia. Durante il viaggio da Sirmio ad Antiochia (la sua capitale), Gallo pass\u00f2 dal fratello Giuliano a Nicomedia, e forse in questa occasione invit\u00f2 il fratellastro a comparire con lui a teatro, un atto che insospett\u00ec Costanzo.\nGallo arriv\u00f2 ad Antiochia il 7 maggio 351: secondo alcune fonti, l'entrata in citt\u00e0 fu caratterizzata dalla comparsa di una croce nel cielo. Fu probabilmente all'inizio del suo governo che Gallo ordin\u00f2 di traslare le reliquie del martire cristiano Babila nel recinto di Apollo a Dafne; In seguito Giuliano ebbe a dire che tale dissacrazione del tempio di Apollo caus\u00f2 la morte del fratello.\nDurante il periodo tra il passaggio di Costanzo II in Occidente e l'arrivo di Gallo in Oriente, oppure immediatamente dopo l'arrivo del Cesare ad Antiochia, avvenne la sollevazione degli Ebrei in Palestina. La ribellione, che ebbe il suo epicentro nella citt\u00e0 di Diocesarea, inizi\u00f2 con l'assalto notturno alla guarnigione romana, che venne distrutta, e che permise agli Ebrei di procurarsi le armi necessarie; in seguito uccisero gli abitanti di etnia diversa, come gli Elleni e i Samaritani. Gallo invi\u00f2 (351 o 352) il suo \"magister equitum\" Ursicino a sedare la rivolta nel sangue: ordin\u00f2 che venissero uccisi molte migliaia di rivoltosi, anche quelli tanto giovani da non essere un pericolo, e che le citt\u00e0 ribelli di Diocesarea, Tiberiade e Diospoli fossero distrutte. Non \u00e8 da escludere che il successo in Palestina abbia indotto Gallo a considerare le possibilit\u00e0 di riuscita di un complotto contro Costanzo.\nL'arrivo di Gallo ad Antiochia fu probabilmente il periodo in cui avvenne un tentativo di assassinio del nuovo Cesare. Ammiano Marcellino riferisce che una donna ottenne udienza da Gallo e gli rivel\u00f2 un complotto di alcuni soldati contro di lui; Costantina, felice come se la vita del marito fosse ora al sicuro, ricompens\u00f2 la donna e la mise su un carro mandandola per le vie della citt\u00e0, contando che l'esempio spronasse altri delatori. Probabilmente allo stesso episodio si riferisce Giovanni Zonara quando, dopo aver parlato della battaglia di Mursa Maggiore (28 settembre 351) afferma che Magnenzio organizz\u00f2 un attentato contro Gallo per distogliere l'attenzione di Costanzo II dall'Occidente: gli assassini alloggiarono nella capanna di una vecchia ma, essendosi ubriacati durante la cena, le rivelarono i piani, pensando che la donna fosse innocua; la vecchia, invece, rifer\u00ec il piano a Gallo, che mand\u00f2 i suoi uomini ad arrestare i cospiratori e li mise a morte. La versione di Ammiano sembra basarsi sulla conoscenza popolare derivata dalla parata della informatrice sulle strade di Antiochia; la versione di Zonara potrebbe mostrare la disponibilit\u00e0 di fonti pi\u00f9 informate, o, pi\u00f9 probabilmente, una rielaborazione letteraria della materia storica.\nOstilit\u00e0 contro i Persiani.\nI primi anni del governo di Gallo furono caratterizzati dalla mancanza di scontri con i Sasanidi; sebbene alcune fonti riferiscano di vittorie di Gallo contro i tradizionali nemici dell'impero, \u00e8 plausibile che il periodo di pace non sia dipeso dalle capacit\u00e0 militari del cesare.\nDopo la firma di una pace nel 350 e il conseguente abbandono di Nisibis, il re sasanide Sapore II fu infatti impegnato a respingere gli attacchi delle trib\u00f9 nomadi nelle regioni orientali del suo regno. N\u00e9 Gallo \u00e8 da connettere in alcun modo agli scontri che potrebbero essersi verificati nel 352 e 353, in base a quanto riferito da Ammiano Marcellino.\nSempre Ammiano, per\u00f2, riferisce dell'azione di Gallo nella primavera del 354: il cesare aveva infatti l'intenzione di muoversi con l'esercito da Antiochia a Hierapolis Bambyce, da dove partivano di solito le campagne militari romane contro i Sasanidi; non \u00e8 noto per\u00f2 se raggiunse mai la citt\u00e0 frontaliera e se l'azione fosse l'inizio di una vera campagna o una dimostrazione di forza per tenere a bada i Sasanidi. Di certo si sa di un fallito tentativo di attacco a sorpresa del comandante persiano Nohodare contro la citt\u00e0 romana di Batne, in occasione di una fiera che aveva luogo ad inizio settembre.\nNel tardo 354 avvenne un attacco delle popolazioni dell'Isauria contro Seleucia, impegnando il \"comes\" Castricio e tre legioni: Gallo invi\u00f2 a difendere la citt\u00e0 una forza comandata dal nuovo \"comes Orientis\", Nebridio, che si mosse da Antiochia e disperse i ribelli.\nInstaurazione di un regime del terrore.\nL'imperatore fu raggiunto nella sua corte di Milano da voci contro il governo di Gallo, le quali prefiguravano una possibile ribellione ad Antiochia contro il cesare, proprio mentre Costanzo era ancora impegnato nel debellare la minaccia costituita da Magnenzio; l'imperatore da una parte inizi\u00f2 a richiedere al cugino di recarsi alla corte di Milano, dall'altra ridusse il numero di truppe dell'esercito orientale che facevano capo direttamente al cesare, in modo da ridurne il potere. Intanto, gli uomini che Costanzo aveva piazzato nei posti vitali dell'amministrazione pubblica continuavano a controllare il cesare, creando un ovvio contrasto di poteri.\nNel 353 avvenne un episodio di questo sforzo di Gallo per sanzionare la propria autorit\u00e0 sui funzionari che almeno formalmente erano alle sue dipendenza. In questa occasione, Gallo ordin\u00f2 la condanna a morte di un certo Clemazio di Alessandria d'Egitto: il processo venne demandato al \"comes Orientis\" Onorato, ma siccome la suocera di Clemazio aveva versato una somma di denaro a Costantina per farlo condannare, la sentenza era stata gi\u00e0 decisa. Onorato esegu\u00ec la condanna a morte, per\u00f2 and\u00f2 poi a rapporto da Tallasio, prefetto del pretorio d'Oriente, che protest\u00f2 a sua volta per l'ingerenza di Gallo in questioni che non lo riguardavano (il comminare una condanna a morte), sia con Gallo che direttamente con Costanzo.\nGallo entr\u00f2 in contrasto anche con la classe senatoriale di Antiochia. Si verific\u00f2 infatti in oriente un sensibile aumento del prezzo del grano, dovuto forse ad una carestia oppure alla necessit\u00e0 di sottrarre grandi quantit\u00e0 di prodotto dal mercato per rifornire le truppe. Gallo prese alcuni fallimentari provvedimenti volti a ridurre il prezzo di questo bene, andando per\u00f2 contro gli interessi della classe senatoria, tra i cui membri c'erano molti produttori. Alcuni membri del concilio cittadino di Antiochia accusarono loro colleghi con i quali erano in contrasto: Gallo ne condann\u00f2 molti a morte con l'accusa di aver speculato sul prezzo del grano. Questa volta Onorato si rifiut\u00f2 di eseguire le sentenze e l'intervento di Tallasio fece s\u00ec che questi esponenti del concilio cittadino fossero salvati, ribadendo al contempo l'indipendenza del prefetto rispetto al cesare. Successivamente, forse in relazione al suo intervento, Onorato fu sostituito da Nebridio.\nSempre nel 353, Tallasio mor\u00ec di cause naturali: Costanzo nomin\u00f2 nuovo prefetto Domiziano, conferendogli il compito di controllare Gallo o pi\u00f9 semplicemente di rinnovargli l'ordine di presentarsi a corte.\nGiunto ad Antiochia con alcune unit\u00e0 della guardia, Domiziano attravers\u00f2 la citt\u00e0 senza fermarsi a salutare Gallo, un atto con cui fece chiaramente capire di non riconoscerlo come proprio superiore; intim\u00f2 poi al cesare, consegnandogli le lettere di Costanzo, di recarsi immediatamente a Milano alla corte imperiale, minacciandolo di tagliargli i rifornimenti per la corte antiochena. In un rapido susseguirsi di eventi sempre pi\u00f9 concitati, Gallo ordin\u00f2 l'arresto di Domiziano, il quale venne difeso dal \"quaestor sacrarum largitionum\" Monzio Magno; entrambi gli uomini furono picchiati e uccisi dai soldati, dietro ordine di Gallo e istigazione del \"curator urbis\" Luscus.\nUna seconda versione dei fatti vuole Costanzo geloso dei successi di Gallo contro i Sasanidi, Domiziano inviato ad impedire che Gallo celebrasse un trionfo ad Antiochia, Monzio ricevere l'ordine di arrestare l'inviato di Costanzo e rifiutarsi sulla base della limitazione di potere di Gallo e Costantina prendere Monzio dalla sedia e gettarlo ai soldati che l'avrebbero ucciso assieme a Domiziano, con il consenso di Gallo.\nProcessi per tradimento.\nPrima di morire, Monzio Magno aveva fatto i nomi di Epigono di Cilicia, un filosofo, e di Eusebio di Emesa, un oratore, che furono arrestati e processati. Secondo una testimonianza di Ammiano Marcellino, l'agire di Domiziano e di Monzio potrebbe essere stato legato ad un tentativo di colpo di Stato organizzato ai danni di Gallo: infatti i due arrestati erano \"tribuni fabricarum\" e, in quanto responsabili delle fabbriche di armi, avevano dato la loro disponibilit\u00e0 a rifornire di armi una eventuale sommossa contro Gallo.\nFu in questa occasione che Gallo richiam\u00f2 Ursicino da Nisibis, per presiedere al processo contro Epigono ed Eusebio. Ammiano Marcellino, che era giunto ad Antiochia assieme a Ursicino, testimonia come il suo mentore sottopose a torture i due accusati, per volere diretto di Gallo e Costantina; lo storico li ritiene entrambi innocenti, ma sebbene Eusebio morisse proclamandosi tale, Epigono trov\u00f2 la sua fine dopo essere stato costretto dalla tortura a confessarsi colpevole. Poich\u00e9 a Tiro erano state trovate dei paludamenti imperiali confezionati in gran segreto, Ursicino interrog\u00f2 e tortur\u00f2 anche molti lavoratori dell'officina che aveva colorato le vesti, ma nessuno ammise di aver fatto alcunch\u00e9 di male, sebbene molti morissero.\nSuccessivamente il processo per tradimento trov\u00f2 altri due protagonisti. Venne infatti scoperto che un certo Apollinare, il quale era genero di Domiziano e responsabile dell'amministrazione del palazzo del governo (\"agens palati Caesaris curam\") ad Antiochia, era stato prima inviato in Mesopotamia, dove erano acquartierate per l'inverno le truppe, ed era poi fuggito, dopo la morte del suocero Domiziano, a Costantinopoli, dove era stato catturato. Il processo per tradimento istituito da Gallo ebbe ancora un altro importante imputato, il padre omonimo di Apollinare, il quale era \"rector\" della Fenicia; nella sua provincia, a Tiro, erano state scoperte le vesti imperiali segretamente confezionate. Padre e figlio vennero condannati all'esilio; una volta raggiunta la propria villa a \"Craterae\", vennero per\u00f2 assassinati, probabilmente per ordine di Gallo.\nMorte di Teofilo.\nLe fonti sono concordi nel riportare come Gallo instaur\u00f2 un regime di terrore negli ultimi anni di governo, sebbene alcune testimonianze furono probabilmente ingigantite, in quanto Gallo si trov\u00f2 in opposizione con quella classe senatoriale cui fanno riferimento molte fonti. Il primo episodio della sequenza che port\u00f2 alla caduta di Gallo fu la morte del \"consularis Syriae\" Teofilo.\nIl problema del prezzo del grano non era stato risolto e la popolazione era convinta della responsabilit\u00e0 dell'aristocrazia. In occasione della sua partenza da Antiochia verso Hierapolis Bambyce nella primavera del 354, Gallo comp\u00ec un gesto che lo mise in aperto contrasto con i senatori e gli aristocratici d'Oriente: forse convinto della sua effettiva colpevolezza, o forse solo allo scopo di fornire un capro espiatorio alla folla inferocita, Gallo diede pubblicamente la colpa dell'alto prezzo del grano al \"consularis Syriae\" Teofilo, durante alcune gare di carri. La folla linci\u00f2 e fece a pezzi il corpo del funzionario, diede la caccia al decurione Eubolo e a suo figlio e, non avendoli catturati, ne mise a fuoco la casa.\nQuesto gesto segn\u00f2 l'inizio di un periodo di terrore. Gallo e Costantina misero in atto una serie di persecuzioni, durante le quali misero a morte degli innocenti sulla base di accuse di cospirazione e di pratiche magiche; ordinarono anche delle confische di beni. Gallo, che passava molto tempo alle corse di carri con l'intento di ingraziarsi la popolazione, viene anche accusato di aver girato per Antiochia di notte e in incognito, con lo scopo di interrogare i passanti sulla loro opinione sul cesare. La testimonianza diretta di Libanio riferisce della cattura di alcune personalit\u00e0 di spicco motivata dalla rabbia di Gallo. Tra queste personalit\u00e0 c'era un conoscente di Libanio, Zenobio, per la cui liberazione Gallo pretese e ottenne da Libanio un panegirico da declamare il giorno successivo. Libanio declam\u00f2, pur avendo paura, ma alla fine Gallo si mostr\u00f2 entusiasta e liber\u00f2 Zenobio. Quando, per\u00f2, un sofista rivale di Libanio lo accus\u00f2 davanti al cesare di pratiche magiche, Gallo consigli\u00f2 a Libanio di allontanarsi da Antiochia e, sebbene non diede seguito alle accuse, tratt\u00f2 con freddezza il retore.\nCaduta e morte.\nLa caduta in disgrazia di Gallo, come la sua conseguente morte, fu dovuta in parte al suo governo e in parte alle macchinazioni di alcuni alti funzionari della corte di Costanzo.\nAlcuni funzionari, che volevano abbattere Gallo per ottenerne guadagni personali \u2013 Ammiano Marcellino fa i nomi di Dinamio, Picentius, Gaio Ceionio Rufio Volusiano Lampadio, del \"magister equitum\" Arbizione e del \"praepositus sacri cubiculi\" Eusebio \u2013, convinsero Costanzo del fatto che Ursicino volesse causare una rivolta contro Gallo allo scopo di mettere sul trono il proprio figlio: consigliarono allora all'imperatore di dividere il cesare dal suo \"magister equitum\" prima di intervenire contro Gallo.\nNella primavera del 354, mentre era acquartierato a Milano dopo una vittoriosa campagna contro gli Alemanni, Costanzo richiam\u00f2 Ursicino a corte, con la scusa di dover organizzare una campagna contro i Sasanidi, e lo sostitu\u00ec con un uomo di fiducia. Contemporaneamente, venuto a conoscenza dei processi ordinati da Gallo, decise di fargli terra bruciata intorno, destituendo il prefetto del pretorio d'occidente Vulcacio Rufino, che era zio di Gallo in quanto fratellastro della madre Galla, e sostituendolo con il pi\u00f9 affidabile Lampadio, uno dei cospiratori contro Gallo.\nCostanzo richiam\u00f2 allora il cugino e la sorella a Milano: Gallo mand\u00f2 avanti la moglie, sperando che questa potesse intercedere per lui presso il fratello, ma Costantina mor\u00ec di febbre durante il viaggio, a \"Caeni Gallicani\" in Bitinia. Gallo, timoroso, volle rimanere ad Antiochia, ma fu convinto a mettersi in viaggio per Milano dal \"tribunus Scutariorum\" Scudilone, il quale gli rivel\u00f2 che Costanzo aveva intenzione di elevarlo al rango di \"augustus\" in previsione di future campagne nelle province settentrionali. Il Cesare, allora, si mosse alla volta di Costantinopoli, dove entr\u00f2 come in un \"adventus\" (l'entrata cerimoniale del sovrano nella provincia o nella citt\u00e0); qui indisse delle corse di carri e ne coron\u00f2 il campione, in un atto evidentemente appartenente alle prerogative imperiali, visto che Costanzo, alla notizia, rimase scosso. Gallo godeva infatti del sostegno delle truppe: alcune legioni tebane, acquartierate in Tracia per svernare, gli suggerirono di rimanere sotto la loro protezione e di non muoversi dalla regione. Costanzo si premur\u00f2 di inviare al cugino alcuni ufficiali, che avevano in realt\u00e0 il compito di controllarne le mosse, e ordin\u00f2 di allontanare le guarnigioni dal percorso che Gallo avrebbe seguito, in modo da rendergli impossibile l'appello ai soldati.\nGallo fu costretto a lasciare il suo esercito ad Adrianopoli e a mettersi in marcia verso Poetovio, dove alcune truppe scelte guidate da Barbazione, uno dei cospiratori contro di lui, e da Apodemio circondarono la casa in cui stava: Barbazione lo arrest\u00f2, lo priv\u00f2 delle insegne imperiali vestendolo da semplice soldato e, garantendogli l'incolumit\u00e0, lo invi\u00f2 sotto scorta a Pola. Le accuse contro Gallo \u2014 portate avanti dal gran ciambellano Eusebio, dal \"notarius\" Pentadio e dal tribuno delle guardie Mallobaude \u2014 riguardavano i processi per tradimento instaurati ad Antiochia e la morte di Domiziano e Monzio Magno. Gallo pens\u00f2 di dare la colpa per le condanne a morte alla defunta moglie, Costantina, ma Costanzo si adir\u00f2 enormemente per l'accusa e ordin\u00f2 l'esecuzione del cugino, inviando Sereniano a comunicargli, assieme a Pentadio e Apodemio, la condanna a morte.\nLe fonti (Ammiano Marcellino, Libanio e Filostorgio) sono concordi nel dire che la condanna a morte di Gallo fu opera dell'eunuco Eusebio; inoltre, quando Costanzo cambi\u00f2 idea e ordin\u00f2 di risparmiare il cugino, il \"praepositus cubiculi\" imped\u00ec al messo imperiale di raggiungere in tempo gli esecutori della sentenza: questi legarono le mani a Gallo e gli tagliarono la testa (fine 354).\nGallo mor\u00ec all'et\u00e0 di ventinove anni; aveva regnato come \"caesar\" d'Oriente per quattro.\nTribunale di Calcedonia.\nNel 361, Costanzo II mor\u00ec e Giuliano, il fratellastro di Gallo che era stato nominato cesare d'Occidente nel 355, gli succedette. In uno dei suoi primi atti una volta giunto a Costantinopoli, Giuliano ordin\u00f2 l'istituzione di un tribunale a Calcedonia, con il compito di giudicare i funzionari di Costanzo II e in particolar modo il loro coinvolgimento nella morte di Gallo.\nIl tribunale, presieduto dal prefetto del pretorio Salustio e da Arbizione, process\u00f2 molti di coloro che erano stati coinvolti nell'arresto, processo ed esecuzione di Gallo. Eusebio fu ritenuto responsabile della morte di Gallo, e messo a morte; Pentadio, coinvolto nel processo e nell'esecuzione, venne assolto; Apodemio, coinvolto nell'arresto e nell'esecuzione, venne condannato a morte; Lucilliano, che aveva accompagnato Gallo da Costantinopoli a Poetovio col compito di controllare che non tentasse la ribellione, venne deposto dalla carica di \"comes per Illyricum\" e costretto a vita privata.\nGiudizi su Gallo.\nIl giudizio quasi unanime degli storici moderni su Gallo, che si tratti di un tiranno sanguinario, deriva principalmente da quello espresso da Ammiano Marcellino, storico contemporaneo ai fatti che espresse su Gallo un giudizio netto e senza appello. Il successo della posizione di Ammiano, per\u00f2, maschera il fatto che tra gli storici e i pensatori antichi vi fossero diversi che furono maggiormente simpatetici col cesare d'Oriente.\nGiuliano ebbe un carattere e delle idee nettamente diverse da quelle del fratello, soprattutto in campo religioso essendo pagano, ma lo difese strenuamente dopo la morte, con una intensit\u00e0 che non pu\u00f2 essere giustificata solo come il tentativo di mettere in cattiva luce Costanzo II allo scopo di giustificare la propria ribellione. Zosimo, storico pagano che riteneva l'abbandono della Religione romana in favore del Cristianesimo la causa della decadenza dell'Impero romano, non riferisce di prevaricazioni da parte di Gallo ad Antiochia e afferma che il cesare d'Oriente fosse stato vittima di una congiura. Filostorgio, esponente dell'eresia eunomiana, esprime un giudizio ampiamente positivo. Gallo fu pure amico personale del teologo ariano Ezio, come pure di Teofilo indiano ed Eudossio, vescovo di Antiochia e di Costantinopoli.\nSe poi gli esponenti dell'ortodossia sono unanimemente in opposizione a Gallo, forse a causa del suo essere ariano o forse per esaltare il giudizio negativo nei confronti del fratello \u00abapostata\u00bb Giuliano, nondimeno alcuni di loro gli riconoscono delle qualit\u00e0. Girolamo gli riconosce una eccellente indole, mentre Giovanni Crisostomo, Sozomeno, Gregorio Nazianzeno e Teodoreto ne esaltano la fervente fede."}
{"id": "121525", "revid": "986213", "url": "https://it.wikipedia.org/wiki?curid=121525", "title": "Pietro Boetto", "text": "Biografia.\nEntr\u00f2 al seminario minore, per passare poi al noviziato della Compagnia di Ges\u00f9 il 1\u00ba gennaio 1888.\nIl 30 luglio 1901 fu ordinato presbitero, e pass\u00f2 i successivi trent'anni negli organi di governo della Compagnia di Ges\u00f9.\nDal 1903 fu rettore del collegio gesuita di Genova.\nIl 1\u00ba novembre 1916 divenne provinciale della provincia gesuita di Torino.\nPoi dal 1919 al 1921 fu visitatore in Spagna, e continu\u00f2 essendo procuratore generale dell'ordine (1921), provinciale di Roma (1928), assistente del padre generale per l'Italia (1930). Nel 1931 fu eletto consultore della Sacra congregazione per i religiosi.\nPer le sue doti fu creato cardinale da Pio XI il 16 dicembre 1935 con il titolo di cardinale diacono di Sant'Angelo in Pescheria. Lo stesso papa lo elesse il 17 marzo 1938 arcivescovo di Genova ancora prima del funerale del suo predecessore, il cardinale Carlo Dalmazio Minoretti, e il giorno seguente il suo titolo cardinalizio fu elevato \"pro illa vice\" a titolo presbiterale. L'ordinazione episcopale fu il 24 aprile 1938 per l'imposizione delle mani del cardinale Gennaro Granito Pignatelli di Belmonte, insediandosi appunto nella sede di Genova.\nCon l'elezione di Boetto, gesuita e antifascista, Pio XI volle rinforzare l'autorit\u00e0 morale della Chiesa cattolica nel momento in cui Adolf Hitler faceva la sua prima visita in Italia, e pi\u00f9 precisamente a Genova, a Benito Mussolini con l'intenzione di rafforzare l'alleanza italo-germanica. La visita di Mussolini era la prima che avrebbe fatto alla citt\u00e0 come capo del governo.\nAiuto agli ebrei.\nArriv\u00f2 a Genova il 3 maggio 1938 per assumere formalmente il governo ecclesiastico della diocesi, e si trov\u00f2 nella stazione ferroviaria decorata con bandiere fasciste e naziste per la prossimit\u00e0 della visita di Mussolini e Hitler. Fu a partire da questa visita di Hitler in Italia, contro la quale Pio XI prese le distanze assentandosi da Roma, che cominci\u00f2 l'antisemitismo in Italia.\nNell'ultima fase della seconda guerra mondiale, il Cardinale Boetto contribu\u00ec a salvare centinaia di ebrei dallo sterminio nazifascista, attraverso il suo sostegno alla rete clandestina di aiuti DELASEM, la cui gestione egli affid\u00f2 al segretario don Francesco Repetto, anch'egli riconosciuto tra i giusti tra le nazioni nello Yad Vashem. In quest'opera il cardinale Boetto collabor\u00f2 inoltre con il console svedese Elow Kihlgren, altro giusto tra le nazioni.\nTrattative con il nazismo.\nIl 25 aprile 1945, nella sua residenza di San Fruttuoso, la villa Migone, nei pressi della villa Imperiale di Terralba, tratt\u00f2 con il generale tedesco G\u00fcnther Meinhold e le truppe partigiane genovesi, rappresentate dell'operaio Remo Scappini, la resa delle truppe tedesche che assediavano Genova, evitando cos\u00ec la distruzione della citt\u00e0 e lo sterminio della popolazione.\nEbbe come vescovo ausiliare il futuro cardinale Giuseppe Siri.\nIl 31 gennaio 1946 spir\u00f2 dopo una grave crisi cardiaca. \u00c8 sepolto nella Cattedrale di San Lorenzo di Genova.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "121526", "revid": "15756", "url": "https://it.wikipedia.org/wiki?curid=121526", "title": "Ferengi", "text": "I Ferengi (pronuncia: \"ferenghi\") sono una specie aliena umanoide dell'universo fantascientifico di Star Trek. Hanno fatto la loro prima apparizione nel quarto episodio della serie (di seguito indicata con \"TNG\") \"L'ultimo avamposto\", nel corso del quale hanno avuto il loro primo contatto con la Federazione Unita dei Pianeti nel 2364 sul pianeta Delphi Ardu, anche se furono menzionati nel corso dell'episodio pilota della serie, \"Incontro a Farpoint\".\nIl loro nome deriva dal farsi (lingua degli Iraniani) \"farangi\" (scritto anche \"feringhee\" o \"faranj\"), erroneamente considerata una storpiatura dell'inglese \"foreigner\" (straniero) usato per indicare i mercanti europei, ed in realt\u00e0 derivante dal termine \"franchi\" (ovvero francesi) con cui erano noti gli europei in tutto il medio Oriente durante le crociate.\nLa cultura Ferengi \u00e8 caratterizzata dall'ossessione maniacale per il profitto, il commercio e gli sforzi costanti per ingannare gli sprovveduti clienti. I Ferengi sono conosciuti per il loro acume negli affari e la loro misoginia, che talvolta li porta vendere le loro donne nel mercato del sesso. I Ferengi pi\u00f9 noti sono Quark, Rom, Nog, , e Brunt, tutti presenti in (di seguito indicata con DS9).\nIl loro pianeta natale, Ferenginar, \u00e8 il centro dell'Alleanza Ferengi ed \u00e8 governato dal Grand Nagus e dall'Autorit\u00e0 del Commercio Ferengi (FCA) costituita principalmente dal Consiglio dei Consulenti Economici (ex Consiglio dei Liquidatori). Come la maggior parte della loro cultura, anche la loro religione si basa sui principi del capitalismo. I Ferengi offrono preghiere e offerte economiche ad un \"\"Esecutore benedetto\", nella speranza che alla loro morte riescano ad entrare nella \"Tesoreria Divina\" e temono una vita nell'aldil\u00e0 trascorsa nel \"Girone dell'eterna miseria\"\".\nIdeazione e creazione.\nIn origine la razza Ferengi fu ideata per diventare il rivale della Federazione in \"TNG\", in quanto i Klingon gi\u00e0 dall'inizio della serie erano ormai loro alleati, ma i telespettatori non riuscirono a vedere in creature di aspetto cos\u00ec ridicolo una minaccia per Federazione. La Paramount decise allora di riproporli come una razza di seccatori, e le loro apparizioni all'interno della serie ebbero una connotazione pi\u00f9 che altro comica, e di rispolverare i Romulani come rivali della Federazione alla fine della prima stagione, introducendo nella seconda stagione i Borg, e pi\u00f9 tardi nella quarta stagione i Cardassiani.\nNell'episodio pilota di TNG \" \" i Ferengi sono nominati per la prima volta nel corso delle trattative per l'uso della Stazione Farpoint da parte della Federazione quando il leader Bandi Groppler Zorn minaccia di venderla ai Ferengi, minaccia alla quale il Capitano Jean-Luc Picard risponde di sperare che i Ferengi trovino i Bandi appetitosi quanto i loro ultimi associati, connotando cos\u00ec i Ferengi come una razza feroce e spietata. La loro prima apparizione \u00e8 stata nell'episodio \"\" nell'anno 2364 sul pianeta Delphi Ardu. I nomi dei primi tre Ferengi sono Letek (interpretato da Armin Shimerman), Mordoc e Kayron.\n\"DS9\" \u00e8 la serie nella quale si parla pi\u00f9 ampiamente dei Ferengi, incentrando su di loro diversi episodi. Le loro caratteristiche e la loro cultura sono rivisitate, eliminando la propensione alla ferocia che \"TNG\" aveva proposto e trasformando la razza in capricciosi, spietati e avidi mercanti. Per la prima volta si vede Ferenginar, il loro pianeta natale. Nella stessa serie diventa chiaro che essi abbiano avuto contatti sia con i Klingon che con i Cardassiani gi\u00e0 anni prima degli eventi di \"Incontro a Farpoint\", ma che apparentemente la Federazione nel corso dagli scambi con le queste razze non abbia mai ricevuto informazioni sulla loro esistenza. L'attore Armin Shimerman, che aveva gi\u00e0 interpretato Letek in \"TNG\", si un\u00ec al cast principale nei panni del barista Ferengi Quark. Assieme a lui nella serie appaiono come personaggi ricorrenti altri Ferengi, i pi\u00f9 conosciuti dei quali sono il fratello di Quark Rom (Max Grod\u00e9nchik) e suo figlio Nog (Aron Eisenberg), che sar\u00e0 il primo Ferengi ad entrare nella Flotta Stellare. \nGuardando alla cronologia di \"Star Trek\", tuttavia, il primo accenno conosciuto ai Ferengi si ha in ' (di seguito indicata con ENT) nell'episodio \"\", quando, nel 2151, lEnterprise\" (NX-01) incontra un astronauta Valakiano il quale, narrando gli eventi che lo hanno portato a quell'incontro, nomina casualmente i Ferengi ed il Capitano Jonathan Archer afferma di non sapere a chi o cosa si riferisca, non riconoscendo la parola usata dal Valakiano. Quando lo stesso equipaggio dell\"'Enterprise\" incontrer\u00e0 i Ferengi poco dopo, nell'episodio \", non verr\u00e0 a conoscenza del nome di quella razza, non potendo quindi collegarla a quella di cui parlava l'astronauta Valakiano.\nBiologia ferengi.\nI Ferengi sono una specie umanoide, la cui vita media si aggira intorno ai centoventi anni. Sono mediamente pi\u00f9 bassi degli umani, raggiungendo circa un 1 metro e mezzo di altezza. \nHanno le orecchie - che essi chiamano lobi - insolitamente grandi, pi\u00f9 pronunciate nei maschi che nelle femmine, che danno loro un udito eccellente. Grazie alle notevoli dimensioni dei lobi possono percepire improvvisi cambiamenti atmosferici e di altitudine anche all'interno di una nave stellare, che la maggior parte delle altre specie non noterebbe (DS9: \"). L'infezione ai lobi \u00e8 molto dolorosa per un Ferengi e pu\u00f2 facilmente risultare fatale, anche per un individuo in perfetta salute, se non ricorre per tempo ad un appropriato trattamento (DS9: \"\"). I lobi sono zone erogene, almeno nei maschi Ferengi, come si vede nel corso della serie \"DS9\". Essi ricavano piacere sessuale dalla loro stimolazione e descrivono questa sensazione con la parola \"oo-mox\". Il significato esatto non \u00e8 chiaro, poich\u00e9 secondo i Ferengi, \"non esiste una traduzione esatta\" per la parola in nessuna delle lingue umane (TNG: \"). I Ferengi usano colloquialmente la parola \"lobi\" nelle espressioni gergali in frasi quali ad esempio: \"Non penso che tu abbia i lobi per farlo!\" e \"Se non porta subito qua i suoi lobi, ce ne andremo senza di lui\".\nI Ferengi sono caratterizzati dalla fronte divisa in due parti, un largo naso increspato, denti che assomigliano a picchi frastagliati (curati con un \"affilatore per denti\"), costole all'ins\u00f9, un polmone superiore ed uno inferiore, ed un cervello a quattro lobi che non pu\u00f2 essere letto dalle razze telepatiche come Betazoidi o Vulcaniani, sebbene Deanna Troi, per met\u00e0 Betazoide, incapace di contattare telepaticamente i non-Betazoidi, possa percepirne empaticamente le emozioni, come si vede nell'episodio di TNG \"\" ed in altri episodi.\nData nell'episodio di TNG \"Incontro a Farpoint\" definisce i Ferengi \"pi\u00f9 forti di quanto appaiano\"; comunque, in seguito vengono di solito mostrati come esseri significativamente pi\u00f9 deboli della media degli umani (o almeno come se disdegnassero il combattimento fisico dando questa impressione). Nell'episodio di DS9 \", i Ferengi mostrano una grande repulsione per il combattimento, arrendendosi quando non hanno un chiaro vantaggio, il che li fa apparire pi\u00f9 deboli di quanto siano in realt\u00e0. Quando, in uno degli episodi di DS9, il corpo di Quark viene controllato da Worf, questo risulta forte quanto quello di un Klingon, rendendolo capace di sconfiggere diversi nemici, ma quando Quark riprende il controllo risulta tanto debole da non riuscire a sconfiggere neanche un solo nemico.\nGeneralmente quando i Ferengi sono aggrediti, feriti o fortemente minacciati, emettono urla stridule, questo almeno vale per i maschi. La loro fisiologia sembra renderli immuni ad alcune droghe, in particolare al siero della verit\u00e0 usato su Quark nell'episodio di DS9 \". Perfino dopo diverse iniezioni il siero non ha alcun effetto su Quark.\nSociet\u00e0 ferengi.\nCultura.\nI Ferengi sono originari del pianeta Ferenginar, al centro dell\"'Alleanza Ferengi\" nel Quadrante Alfa. Non \u00e8 mai stato rivelato con precisione chi faccia parte dell'Alleanza, ma si suppone che comprenda Ferenginar ed alcuni pianeti originariamente inabitati e colonizzati dai Ferengi, poich\u00e9 non ci sono indicazioni che il governo Ferengi abbia soggiogato altre razze.\nLa societ\u00e0 Ferengi \u00e8 basata sulle duecentottantacinque Regole dell'Acquisizione che compongono il loro codice sacro. Le prime sono state scritte da Gint, il primo \"Grande Nagus\" (titolo del capo dell'Alleanza Ferengi). Il titolo \"Regole dell'Acquisizione\" \u00e8 stato adottato come intelligente stratagemma di marketing. Gint numer\u00f2 la prima regola con il numero centosessantadue in modo da creare aspettativa per le altre centosessantuno, che non erano ancora state create. Le regole sono quasi universalmente considerate semplicemente linee guida da tutti i Ferengi e soggette ad interpretazione, cambiando a seconda della situazione in cui gli stessi si trovano.\nLa maggior parte delle regole sono state scritte da Ira Steven Behr, uno dei produttori di \"DS9\", che ne ha pubblicate molte nel libro \"The Ferengi Rules of Acquisition\", sulla copertina compare la seguente autorizzazione \"By Quark as told to Ira Steven Behr\" (Come dettate da Quark a Ira Steven Behr).. Ulteriori regole furono pubblicate nel libro \"Legends of the Ferengi\", da Behr e Robert Hewitt Wolfe, in cui \"Quark\" riferisce un certo numero di aneddoti, tratti sia dalla storia Ferengi che dalla sua esperienza personale, per illustrare le Regole.\nLa cultura Ferengi \u00e8 talmente votata al capitalismo senza regole che concetti come sindacati, assenze per malattia, ferie o straordinario sono considerate disgustosi, in quanto interferiscono con lo sfruttamento dei lavoratori. I lavoratori Ferengi non danno particolare importanza nel sistema economico, tutti vogliono accumulare abbastanza ricchezze per diventare datori di lavoro loro stessi e sfruttare i propri lavoratori, perpetuando cos\u00ec il ciclo. Oltre alle Regole, i Ferengi riconoscono anche i \"Cinque Stadi dell'Acquisizione: infatuazione, giustificazione, appropriazione, ossessione e rivendita\". I Cinque Stadi dell'Acquisizione prendono spunto dalla teoria delle cinque fasi dell'elaborazione del lutto.\nLa societ\u00e0 e le leggi Ferengi erano estremamente dure riguardo alle loro femmine e almeno fino all'episodio di DS9 ' vendere la propria madre per del latinum, la principale valuta di scambio tra i Ferengi, \u00e8 visto come uno atto ammirevole. Inoltre, alle femmine Ferengi era proibito imparare a leggere, acquisire profitti, parlare con gli estranei, e perfino indossare vestiti. Le femmine Ferengi potevano uscire di casa solo con il permesso del maschio anziano della famiglia, inoltre per tradizione ammorbidivano il cibo per tutta la famiglia masticandolo. Queste regole non sempre venivano seguite: ad esempio Ishka, la madre di Quark, indossa regolarmente vestiti e rivolge la parola agli estranei, e sembra improbabile che sia stata l'unica a farlo. Le femmine Ferengi ottengono il diritto legale di vestirsi e di lasciare la propria casa nell'episodio di DS9 '.\nIl penultimo episodio di DS9, \"\", vede una svolta nel capitalismo Ferengi verso il socialismo con l'avvento di maggiori regole, uno storico cambiamento verso una politica e delle linee di condotta in materie come salute pubblica, diritti dei lavoratori, ecc. Zek, scegliendo Rom come suo successore a Grande Nagus, suggerisce che questo cambiamento presumibilmente continuer\u00e0, dato che Rom \u00e8 stato a lungo rappresentato come pi\u00f9 liberale, compassionevole e sensibile rispetto a Quark, che \u00e8 invece il tradizionale Ferengi.\nIn occasione della morte di un importante maschio Ferengi i suoi resti non sono sotterrati n\u00e9 cremati, bens\u00ec messi all'asta dallo stesso morente. Chi si aggiudica l'asta fa smembrare il corpo in piccoli pezzi che, una volta essiccati e chiusi dentro dei contenitori sottovuoto, sono venduti come ricordo di una degna vita Ferengi. In un episodio di \"DS9\" il Connestabile Odo esprime interesse a comprare i resti di Quark, quando sarebbe venuto il suo tempo. In un altro episodio, Quark, trovatosi faccia a faccia con la sua probabile morte su un lontano e sperduto pianeta, lamenta che il suo corpo si sarebbe decomposto senza che nessuno lo piangesse e restando \"invenduto\".\nAlcuni Ferengi conosciuti come gli \"Eliminatori\" sono assoldati come assassini da chiunque sia in grado di pagare per i loro servizi. La maggioranza dei Ferengi comunque giudica gli \"Eliminatori\" nel migliore dei casi come eccentrici (in quanto questi sembrano divertirsi ad uccidere pi\u00f9 di quanto accumulare profitti da esso), nel peggiore dei casi pericolosi e psicopatici (uccidere potenziali clienti non fa bene agli affari), e li evita quando \u00e8 possibile.\nGli ingredienti principali nella cucina Ferengi sembrerebbero essere insetti e altri piccoli invertebrati. Alcuni come larve e vermi gree sono quasi sempre serviti vivi, mentre altri vengono serviti in gelatina o in sotto forma di succhi. A differenza degli umani che trovano repellente l'idea di mangiare il \"gagh\" Klingon (\"vermi serpente\" serviti vivi), si vede Quark mangiarne in diverse occasioni, anche se lo trova poco saporito e noioso. Le bibite pi\u00f9 popolari sono la Eelwasser e la \"Slug-O-Cola\" (\"La bevanda pi\u00f9 viscida della galassia\"). La cucina dei Ferengi \u00e8 poco diffusa tra le altre culture, con qualche piccola eccezione. I Ferengi hanno inventato un sostituto dell'alcool, il syntanolo o syntalcool, e un cocktail alcolico, il \"buco nero\" popolare anche tra i non Ferengi.\nLontano da Ferenginar, a molti Ferengi piacciono i piatti di altre culture oltre i loro tradizionali e li hanno integrati nei loro menu. Comunque, molti Ferengi hanno un particolare disgusto per i piatti umani. In diversi episodi di \"DS9\", Quark esprime il suo estremo disgusto per la root beer, che descrive \"cos\u00ec gassata, stucchevole, e felice, proprio come la Federazione.\"\nUn certo ramo del governo Ferengi conosciuto come Autorit\u00e0 Commerciale Ferengi, o pi\u00f9 semplicemente FCA, \u00e8 odiata dalla maggioranza dei Ferengi e in particolare i suoi agenti, conosciuti come \"Liquidatori\" che sono una sorta di esattori delle tasse. Il Liquidatore Brunt \u00e8 un personaggio ricorrente in \"DS9\", spesso in contrasto con Quark.\nQuando accolgono gli ospiti nelle loro case (o forse in particolare i Liquidatori o altri funzionari) il maschio Ferengi deve recitare un saluto tradizionale: \"Benvenuto nella nostra casa. Prego lasci l'impronta del pollice sulla rinuncia legale e depositi la tassa di ammissione nello slot vicino alla porta. Ricordi: la mia casa \u00e8 la mia casa.\" L'ospite risponde: \"Come ci\u00f2 che contiene\". Un esempio di come tutto sia in vendita su Ferenginar, perfino la tradizionale ospitalit\u00e0, \u00e8 evidente nella Torre del Commercio di Feringinar: una corsa in ascensore pu\u00f2 rivelarsi estremamente cara e perfino sedersi in sala d'attesa costa tre strisce di latinum, mentre attendere in piedi costa solo una striscia.\nUno dei passatempi Ferengi \u00e8 il \"Tongo\", un gioco di strategia giocato sia con le carte da gioco che con una ruota simile ad una roulette. Ad ogni turno un giocatore pu\u00f2 scegliere tra quattro possibilit\u00e0: \"evadere\", \"confronto\", \"acquisire\" o \"ritirata\". Un campionato globale di Tongo si tiene ogni anno su Ferenginar. Un altro gioco Ferengi che impiega una ruota \u00e8 il \"Dabo\" nel quale una decina di giocatori siedono intorno alla ruota; ognuno di loro pu\u00f2 \"comprare\", \"vendere\" o \"convertire\", il proprio latinum fino al successivo giro di ruota. I proprietari dei locali dove si gioca il Dabo spesso assumono ragazze molto attraenti (chiamate \"ragazze dabo\") per girare la ruota in modo da attirare i clienti e distrarli durante il gioco.\nGeneralmente un Ferengi fa riferimento ad un altro ricordandosi solo dei suoi guadagni, dei suoi possedimenti o dei suoi rapporti commerciali.\nReligione.\nIl concetto Ferengi di aldil\u00e0 \u00e8 niente di pi\u00f9 che uno specchio della corsa alla ricchezza in tutta la loro vita. Quando un Ferengi muore si dice che trovi la porta della \"Tesoreria Divina\" che reca questa scritta: \"Preparatevi a esibire un rendiconto dei profitti e delle perdite prima di entrare nella Tesoreria Divina\", e che incontri l\"'Esecutore Benedetto\", seduto ad una scrivania coperta di latinum, il quale esamina e revisiona i bilanci finanziari dell'intera vita del defunto. Se egli ha ottenuto dei profitti potr\u00e0 entrare nella \"Tesoreria\" e l\u00ec i \"Banditori Celesti\" gli consentiranno di fare un'offerta all'asta per la sua nuova vita. I Ferengi che non hanno avuto successi finanziari nella vita sono dannati ed vanno nella \"Girone dell'Eterna Miseria\".\nQuando un Ferengi prega o si inchina per riverenza, unisce i polsi formando una ciotola con le mani. Una tipica preghiera Ferengi inizia con questa frase: \"Esecutore Benedetto, la cui avidit\u00e0 \u00e8 eterna, permetti a questa bustarella di aprire le tue orecchie alla richiesta del pi\u00f9 umile dei tuoi debitori\". Generalmente la supplica \u00e8 accompagnata dall'inserimento di una striscia di latinum dentro una piccola statua che raffigura l'Esecutore.\nI Ferengi fanno regolarmente pellegrinaggio sulla Terra a Wall Street, che loro vedono come un luogo sacro per il commercio e gli affari. (\" episodio \")\nEconomia e affari.\nIl concetto di affari per i Ferengi e il modo di gestirli \u00e8 ben descritto nell'episodio di DS9 \"\", nel quale \u00e8 introdotto il \"Grande Continuum Materiali\", una metafora nella cultura Ferengi per descrivere gli affari come la forza trainante di tutta la vita nell'universo, dove ci sono \"milioni di mondi, tutti con troppo di una cosa e non abbastanza di un'altra\". Il \"Continuum\" \u00e8 un fiume in cui scorrono le domande e le offerte. Secondo questo concetto, esiste una quantit\u00e0 finita di ricchezze e beni nell'universo, quindi ogni bene prelevato dal \"fiume\" deve essere opportunamente rimpiazzato o pagato con un altro metodo. Quindi, bisogna avere sufficiente conoscenza delle domande e delle offerte degli altri per condurre propriamente un affare. Un Ferengi sufficientemente scaltro nella navigazione di questo \"continuum\" certamente prosperer\u00e0 e raccoglier\u00e0 grande ricchezza e potere. Il concetto si pu\u00f2 spiegare con la metafora di un mercante Ferengi che navigando su un fiume con la sua barca compra dei beni in una prima citt\u00e0, arriva in una seconda citt\u00e0 dove quel bene \u00e8 necessario e lo scambia con un altro bene che questa ha in surplus, e cos\u00ec via. In questo processo, se si naviga in modo opportuno sul fiume, ogni citt\u00e0 lungo il fiume ottiene ci\u00f2 di cui ha bisogno, ed il mercante ottiene profitto dal proprio servizio come intermediario.\nSe un Ferengi naviga sul fiume in modo appropriato, pu\u00f2 accumulare ricchezza e distribuirne a tutta la societ\u00e0, che si trova lungo il fiume. Questo concetto pu\u00f2 dimostrare un importante distinzione, nella cultura Ferengi, tra egoismo ed avidit\u00e0. I Ferengi credono che l'avidit\u00e0, pur essendo essenziale nel loro sistema economico, non \u00e8 in s\u00e9 egoismo, perch\u00e9 inseguire l'avidit\u00e0 serve un bene pi\u00f9 grande. \u00c8 simile al discorso di Gordon Gekko \"L'avarizia \u00e8 buona\", fatta nel film \"Wall Street\". In alternativa, il concetto pu\u00f2 dimostrare che la cultura Ferengi vede sia l'egoismo che l'avidit\u00e0 completamente compatibili con l'accrescimento delle ricchezze dell'intero universo.\nLa valuta dei Ferengi \u00e8 il latinum, una sostanza liquida di grande valore. Con essa si impregnano dei pezzi di oro massiccio di peso e valore crescente che nella loro sistema economico vengono denominati, in ordine crescente di valore,: \"strisce\", \"pezzi\" (100 \"strisce\"), \"barre\" (20 \"pezzi\") e \"mattoni\" (20 \"barre\"), quest'ultima \u00e8 il taglio di valuta per la facilit\u00e0 nel maneggiarlo. In questa forma, ci si riferisce alla valuta come \"latinum pressato in oro\". L'oro \u00e8 solo un mezzo di trasporto per i Ferengi, e quindi \u00e8 di scarso valore. Il latinum deve il suo valore dal fatto che non \u00e8 possibile replicarlo con nessun metodo conosciuto. Nell'episodio di DS9 \"\", Morn (un assiduo avventore del bar di Quark) rigurgita del latinum dal suo stomaco e lo d\u00e0 come gesto di riconoscenza Quark, il quale vedendolo esclam\u00f2 che quel latinum aveva il valore di almeno 100 mattoni.\nLingua.\nNelle serie televisive di \"Star Trek\", i Ferengi come tutte le razze aliene hanno una propria lingua, ma come la maggioranza di esse parlano in inglese. Nell'episodio di DS9 \" si sentono i Ferengi parlare nella propria lingua per un malfunzionamento del loro traduttore universale. Nell'episodio viene fatto intendere che essi generalmente portano i traduttori universali impiantati nei lobi. Nella prima parte dell'episodio di ENT \" le battute dei Ferengi sono nella loro lingua fintanto che il traduttore universale non riesce interpretarla. I Ferengi sono una delle poche razze di cui i telespettatori hanno potuto ascoltare la lingua madre. La scrittura Ferengi, che ricorda molto un diagramma di flusso, \u00e8 visibile in diversi episodi in semplici scritte, in libri e in scritture animate sui display dei computer, come in una futuristica versione del telegrafo.\nCome risultato del clima piovoso, la lingua Ferengi ha ben 178 parole per descrivere la pioggia ma nessuna per descrivere \"croccante\".\nEsiste un lessico non ufficiale della lingua Ferengi.\nGeografia e architettura.\nIl pianeta natale dei Ferengi, Ferenginar, \u00e8 un Pianeta di classe M nell'universo di \"Star Trek\", ed \u00e8 la capitale dell'Alleanza Ferengi. L'atmosfera su Ferenginar \u00e8 stabile e solitamente caratterizzata da pesanti piogge che ne rendono la superficie paludosa.\nGli edifici Ferengi sono generalmente bassi, a forma di cupola, con ingressi stretti e senza porta. L'edificio pi\u00f9 alto di Ferenginar \u00e8 la \"Torre del Commercio\", con i suoi 40 piani e il grande pinnacolo. La Torre indica il \"Sacro Mercato\" ed \u00e8 la residenza del Grande Nagus, leader dell'Alleanza Ferengi. Nel 1995, nell'episodio di DS9 \"\" Ferenginar \u00e8 stato mostrato per la prima volta. Nello stesso episodio sono descritte alcune abitudini Ferengi come la tassa di ammissione alla casa di qualcuno da parte di un visitatore o la tariffazione per l'uso dell'ascensore o perfino di una sedia in una sala d'attesa.\nAlleanza Ferengi.\nNell'universo fantascientifico di \"Star Trek\", L'alleanza Ferengi \u00e8 composta da un gruppo di mondi abitati da essa controllati situati a nord-est della Federazione sulla mappa galattica. \u00c8 un gruppo relativamente piccolo, ma con una potenza sproporzionata, che gioca un ruolo significativo nell'economia del quadrante. Anche se non fa parte della \"Grandi Quattro\" superpotenze che dominano la scena nel Quadrante Alfa (Federazione, Klingon, Romulani, e Cardassiani), l'Alleanza Ferengi ha un discreto potere.\nI Ferengi non hanno una forma di stato molto rigida. Sono organizzati in un'Alleanza, comandata dal \"Grande Nagus\", il cui compito principale consiste nel dirimere le dispute commerciali. Il Grande Nagus risiede nella Torre del Commercio sul pianeta-capitale Ferenginar. Di norma, un Nagus \u00e8 scelto dal suo predecessore e la carica \u00e8 a vita. Una delle organizzazioni statali pi\u00f9 influenti dell'Alleanza \u00e8 la FCA (Autorit\u00e0 del Commercio Ferengi). L'obiettivo ultimo dell'Alleanza \u00e8 trarre profitto sia attraverso l'espansione galattica, che l'acquisizione o il commercio.\nPrima dell'alleanza Ferenginar risultava divisa tra diverse \"Zone di Commercio\" in guerra tra di loro. Successivamente nel IX millennio a.C. Gint, il primo Grande Nagus, scrisse le prime Regole dell'Acquisizione, gettando le basi della societ\u00e0 Ferengi. All'inizio, l'acquisizione era ottenuta attaccando altri pianeti e navi di passaggio portando via tutto ci\u00f2 che aveva valore. come viene mostrato nell'episodio ENT ' quando un gruppo di predoni ferengi incontra sulla sua strada lEnterprise NX-01\". Pi\u00f9 recentemente \u00e8 stato stabilito che fare profitto in questo modo fosse superato e che gli affari pacifici fossero pi\u00f9 redditizi quindi questo approccio ostile \u00e8 stato completamente abbandonato.\nL'Alleanza Ferengi \u00e8 ha una struttura sociale strettamente patriarcale nella quale alle donne viene proibito indossare abiti, lasciare la propria casa e non possono in alcun modo acquisire profitti. Una forte presenza Ferengi \u00e8 presente nei pressi della Stazione Spaziale Deep Space Nine in quanto punto d'accesso per i loro affari nel Quadrante Gamma.\nL'Alleanza \u00e8 rimasta neutrale durante la distruttiva Guerra del Dominio che ha devastato buona parte del Quadrante Alfa. Gli effetti della guerra sull'Alleanza sono sconosciuti, sebbene con ogni probabilit\u00e0 hanno subito un perdite economiche dovute al collasso delle economie dei pianeti vicini.\nTecnologia.\nAndrew Probert e Greg Jein hanno creato per i Ferengi un'astronave ispirandosi al ferro di cavallo e al granchio, il \"Marauder\" (predatore) classe \"D'Kora\". Sebbene sia principalmente una nave commerciale, la classe \"D'Kora\" \u00e8 in grado di combattere, imbarcando siluri fotonici e disgregatori. Tatticamente \u00e8 potente quanto una nave di classe Galaxy, ma con la met\u00e0 degli effettivi. In termini di sviluppo tecnologico se ne parla brevemente nell'episodio di TNG \"L'ultimo Avamposto\" quando il Tenente Comandante Data afferma che la tecnologia Ferengi \"\u00e8 stimata equivalente\" a quella della Federazione, affermando anche che \"noi senza dubbio siamo avanzati in alcuni campi, loro in altri.\"\nCostruita in una lega per astronavi Ferengi, il Marauder si \u00e8 rivelato essere una delle navi pi\u00f9 convenienti disponibili. In generale i Marauder sono di propriet\u00e0 dei pi\u00f9 potenti uomini d'affari e dell'Autorit\u00e0 Ferengi del Commercio. Sono personalizzabili per soddisfare le esigenze del proprietario, anche nei sistemi di armamento e difensivi. All'atto dell'acquisto di un Marauder un equipaggio pu\u00f2 essere incluso nella trattativa.\nAnche se le navi sono utilizzate principalmente per il commercio convenzionale (legale o illegale) nei Quadranti Alfa e Gamma, alcune delle societ\u00e0 pi\u00f9 potenti dell'Alleanza Ferengi le usano per attaccare colonie o altre navi, rubando loro tecnologia o rifornimenti per rivenderli.\nTra le navi di classe \" D'Kora \" sono incluse la \" Krayton \" e la \" Kreetchta \". Quest'ultima \u00e8 l'astronave di classe \"D'Kora\" che Jean-Luc Picard ha sconfitto nella \"battaglia di Maxia\" nel 2355, mentre era al comando della USS Stargazer (NCC-2893), impiegando una nuova tattica che in seguito sar\u00e0 ricordata come la \"manovra Picard\".\nNel videogioco, non canonico, \"\", i Ferengi impiegano un numero di nuove astronavi simili alla classe \"D'Kora\". Ad esempio la classe \"Tokorn\" caccia pesante e la classe \"Glantor\" trasporto truppe.\nL'astronave classe \"D'Kora\" \u00e8 stata inclusa nel gioco di carte personalizzabili di Star Trek della Decipher, Inc. nel pacchetto di espansione della prima edizione \"Rules of Acquisition Expansion\", e nel gioco \"\".\nStoria.\nSecondo gli scrittori di \"Star Trek\", nell'antichit\u00e0 i Gree e i Doptariani si contendevano il controllo di Ferenginar. Facevano offerte ai loro dei per ricevere un aiuto per controllare il pianeta, fintanto che sia i Gree che i Doptariani offrirono troppo impoverendosi, e divenendo una fonte di cibo per i Ferengi.\nPrima della loro unione sotto il Nagus, Ferenginar era divisa in zone commerciali in conflitto: quel periodo \u00e8 conosciuto come l'\"Era del Baratto\". Nell'episodio di DS9 \", Quark spiega che la storia Ferengi \u00e8 rimarchevole per l'assenza delle atrocit\u00e0 comuni per una cultura in evoluzione, quali la schiavit\u00f9 ed il genocidio, e Quark e molti Ferengi credono che questo li renda superiori agli umani.\nIntorno al nono Millennio a.C., Gint inizi\u00f2 a scrivere le Regole dell'Acquisizione, gettando le basi della societ\u00e0 Ferengi.\nNell'episodio di DS9 \", ambientato nel 1947, si vede una navetta Ferengi del 2370 (con a bordo Quark, Rom, Nog e Odo) schiantarsi a Roswell in New Mexico. Questo fu il primo contatto dell'umanit\u00e0 con i Ferengi, anche se \"ufficialmente\" le registrazioni dicono che la nave aliena schiantata fosse in realt\u00e0 un pallone sonda.\nNel periodo tra il 1947 and 2151, i Ferengi acquistarono la tecnologia di curvatura dai Breen. Questa tecnologia fu barattata da un solo Breen in cambio della propriet\u00e0 di diverse comete di ghiaccio nel sistema solare, di una piccola luna ghiacciata e delle regioni artiche dello stesso Ferenginar. Dopodich\u00e9 il Breen lasci\u00f2 lo spazio Ferengi senza pi\u00f9 farvi ritorno. Un comune mito tra i Ferengi \u00e8 che il Breen abbia preso con s\u00e9 le regioni artiche, ma poich\u00e9 ai Ferengi non amano andare in posti freddi, mai nessuno \u00e8 andato a controllare.\nNel 2151, un gruppo di predoni Ferengi, usando un dispositivo di rilascio gas, rese inoffensivo l'equipaggio dell\"'Enterprise\" cercando di rubare ogni cosa di valore. Tre membri dell'equipaggio riuscirono a sgominare i Ferengi facendo rimettere al loro ogni cosa rubata prima di rispedirli sulla loro strada, ma comunque il nome della loro razza non fu mai rivelato all'equipaggio.\nNel 2355, un vascello Ferengi non identificato apr\u00ec il fuoco sulla nave stellare \"USS Stargazer\". Il comandante della Federazione, Jean-Luc Picard, rispondendo al fuoco, distrusse la nave Ferengi. I Ferengi si riferiscono a tale incidente come \"La battaglia di Maxia\". Daimon Bok, padre del Ferengi che comandava quel vascello, cerc\u00f2 la vendetta su Picard, prima nell'episodio della prima stagione di TNG ', e pi\u00f9 tardi nell'episodio del settima stagione '.\nInterpretazione della religione Ferengi come parodia del Giudaismo.\nNel libro \"Religions of Star Trek\", Ross S. Kraemer scrive che \"La religione Ferengi sembra quasi una parodia del Giudaismo. I critici hanno evidenziato un'inquietante correlazioni tra gli attributi Ferengi (Amore per il profitto oltre ogni comune decenza, la grande testa fissata sul sesso, in questo caso le orecchie) e gli stereotipi negativi degli ebrei.\". Il Commentatore Jonah Goldberg scrive che i Ferengi ritratti in \"TNG\" sono come \"capitalisti fuggiaschi con il frustino, che sembrano un mix tra caricature naziste degli ebrei e l'originale Nosferatu.\"\nD'altro canto, Ira Behr e Robert Hewitt Wolfe affermano (sui contenuti speciali dei DVD di \"DS9\") che i Ferengi sono la rappresentazione degli umani del XX secolo. \"I Ferengi sono noi. Questa \u00e8 la gag, i Ferengi sono umani. loro sono pi\u00f9 umani di quanto lo sono gli umani in \"Star Trek\" perch\u00e9 sono contorti, e cos\u00ec disfunzionali. Sono persone regolari ecco dov'\u00e8 divertente.\" Il nome \"Ferengi\" \u00e8 stato coniato basandosi sul termini mediorientale e sudorientale \"Ferenghi\", che significa \"Straniero\" o \"Europeo\".\nAltri richiami alla cultura ebraica sono che i Ferengi utilizzano una specie di tela dietro la testa come gli ebrei utilizzano il Kip\u00e1 e che il loro leader \u00e8 chiamato \"Nagus\" che ricorda la parola Negus, che \u00e8 il termine con cui viene chiamato il leader dell'Etiopia considerato discendente del Re di Israele. Infine quasi tutti gli attori che interpretano i Ferengi nella vita reale sono ebrei (Armin Shimerman-Quark, Aron Eisenberg-Nog, Max Grod\u00e9nchik-Rom e Wallace Shawn-Zek)."}
{"id": "121527", "revid": "10005", "url": "https://it.wikipedia.org/wiki?curid=121527", "title": "Djvu", "text": ""}
{"id": "121545", "revid": "460080", "url": "https://it.wikipedia.org/wiki?curid=121545", "title": "Fiat 600 Multipla", "text": "La Fiat 600 Multipla \u00e8 un'automobile costruita da gennaio del 1956 alla primavera del 1967 dalla casa torinese FIAT.\nLa vettura.\nProgettata da Dante Giacosa, e presentata il 14 gennaio 1956 al XXXIX Salone di Bruxelles, la \"600 Multipla\" pu\u00f2 di fatto essere considerata una delle antesignane del moderno concetto di monovolume. Dalla \"600 Multipla\" venne derivato il furgone \"600T\", prodotto dal 1962 al 1968, da cui deriver\u00e0 a sua volta il furgone \"850T\".\nEra basata sulla Fiat 600 ed ospitava da quattro a sei persone, a seconda del tipo di modello.\nLa versione 4-5 posti, oltre al sedile anteriore per due persone, disponeva di un unico sedile posteriore-centrale e di un ampio spazio per i bagagli tra lo schienale e il vano motore; abbattendo i sedili, poteva essere trasformata in un letto matrimoniale lungo quasi due metri.\nLa versione 6 posti, oltre al sedile anteriore per due persone, disponeva di quattro sedili singoli ripiegabili disposti su due file; abbattendo i sedili si otteneva un piano di carico di oltre 1,75 metri quadrati, interamente sfruttabile, al quale si poteva comodamente accedere mediante le due porte, una per ogni lato.\nLa versione taxi disponeva anteriormente di un sedile solo per l'autista, al fianco del quale c'era una piattaforma con fondo gommato separata dal guidatore da un corrimano metallico e solitamente utilizzata per riporre i bagagli, ma che poteva essere trasformata in un rudimentale sedile ausiliario applicando una seduta rimovibile. Posteriormente montava invece un divanetto biposto posteriore e due strapuntini singoli estraibili, per ospitare fino a quattro passeggeri. Il vano dell'autista era separato dal vano passeggeri da una paratia, metallica nella parte inferiore e con due vetri scorrevoli nella parte superiore. Fissate alla parte metallica della paratia, ai lati della targhetta con la scritta ammonitrice \"non sputare\", si trovavano due ampie maniglie di sostegno, per permettere la presa ai passeggeri seduti sugli strapuntini e facilitare l'uscita dal veicolo ai passeggeri seduti sul divanetto posteriore. L'allestimento della versione taxi era completato dall'insegna luminosa posta sul tetto al di sopra del vano dell'autista (il cosiddetto \"Pappagallo\") in vetro nero con la dicitura \"TAXI\" in bianco sul lato anteriore ed in rosso sul lato posteriore e dal tassametro fissato sulla plancia. La colorazione di serie della FIAT per questa versione era verde scuro nella parte inferiore e nera nella parte superiore.\nIl posto di guida rispetto alla Fiat 600 venne spostato in avanti, eliminando il volume centrale e conferendo alla struttura le sembianze di un'auto da lavoro. Ebbe notevole successo come taxi negli anni sessanta e come piccolo pulmino economico. Nelle sue campagne pubblicitarie la casa produttrice puntava molto anche sul concetto, a quei tempi quasi rivoluzionario, di un'autovettura destinata anche al tempo libero, al camping e ai vari hobby.\nLa prima serie monta un motore di 633 cm\u00b3, aumentato di cilindrata per la seconda serie (600 D Multipla) a 767\u00a0cm\u00b3 a partire dalla fine estate 1960.\nLa denominazione \"Multipla\" venne ripresa dalla FIAT, parecchi anni pi\u00f9 tardi, in occasione della presentazione e produzione di un'altra vettura, la \"Nuova Fiat Multipla\", che offriva sei posti di serie e che ottenne lo stesso spiccato successo dell'antenata nel campo del trasporto pubblico."}
{"id": "121560", "revid": "9253", "url": "https://it.wikipedia.org/wiki?curid=121560", "title": "Corel", "text": ""}
{"id": "121564", "revid": "106908", "url": "https://it.wikipedia.org/wiki?curid=121564", "title": "Mikael Jepson", "text": "Infanzia, adolescenza e preparazione.\nJepsson Bj\u00f6rn-Lagel - in arte \"Jepson\" - Mikael nasce il 24 luglio 1974 a V\u00e4xj\u00f6 come primogenito dai conviventi della contea di Kronoberg (situata nell'interland svedese) Ulla Mikael, sarta, e Bj\u00f6rn Svendotter Olsson, idro-elettricista.\nPur essendo nato nella cittadina di V\u00e4xj\u00f6, capoluogo della provincia dello Sm\u00e5land facente parte della contea di Kronoberg come sopracitato, Jepson cresce nella piccola fattoria di famiglia a Rottne, un paese poco distante dal capoluogo totalmente immerso nella suggestiva natura nordica, proprio nel fulcro della fiabesca Terra dei Laghi svedese (nasce infatti sulle rive del Lago S\u00f6rabysj\u00f6n) il che ha avuto un ruolo fondamentale nella formazione dell'artista.\nLa madre dichiara che gi\u00e0 dall'et\u00e0 di 2 anni divenne molto chiaro che Jepson iniziava a mostrare attitudini artistiche; cantava ancor prima di imparare a parlare. Frequent\u00f2 sin dai 5 anni un corso di danza a V\u00e4xj\u00f6 per bambini fino al termine delle scuole elementari, e a 8 inizi\u00f2 ad avvicinarsi professionalmente alla musica grazie alla chitarra regalatagli dal padre e prendendo lezioni private che il suo maestro ritenne fosse opportuno impartirgliele gratuitamente, a causa della situazione economica familiare poco favorevole. A 9 anni partecip\u00f2 al suo primo festival canoro del paese in cui si esib\u00ec in alcune canzoni dei Queen, vincendo il primo premio. A 10, partecip\u00f2 nuovamente al festival vincendo nuovamente il primo premio, tanto che la giuria chiese alla madre di non iscriverlo anche l'anno successivo in modo da permettere ad altri concorrenti di vincere. Cominci\u00f2 comunque a partecipare ad altre gare musicali della provincia, impressionando pubblico e giuria e vincendole pi\u00f9 volte. A 11 anni la scelta pi\u00f9 saggia fu quella di iscrivere il giovane talento all'Accademia di arte drammatica di V\u00e4xj\u00f6 nella sezione musical per perfezionare quindi anche le sue innate doti canore e sceniche oltre che strumentistiche. Sul bus della scuola media, conobbe Ola Salo e Lars Ljunberg, con i quali inizi\u00f2 una forte e profonda amicizia che li port\u00f2 a fondare insieme la band che divenne poi la maggiore band di Svezia nel nuovo millennio, i The Ark. (Nome dato dal loro desiderio d'evasione, dalla voglia di trasgredire tipica di un animo ribelle ed anticonformista, di costruire un'Arca che potesse accogliere chiunque volesse salvarsi da pregiudizi e luoghi comuni, battendo i limiti del pudore e del buongusto)\nA 13 anni Jepson inizi\u00f2 a fare il venditore ambulante di cd nella zona, per mantenersi gli studi artistici; intanto, i The Ark avevano gi\u00e0 aggiunto un quarto componente, il batterista Martin Rosengardten, cugino svedese del celebre musicista e leader dei fiamminghi Hooverphonic Alex Callier. Rosengardten abbandon\u00f2 poi la band prima di arrivare al successo, intorno al 1998, sostituito da Sylvester Schlegel. Insieme al gruppo, Jepson registrava le sue prime canzoni nel garage di casa Salo, e pochi anni dopo erano gi\u00e0 in giro per la Svezia sperando di essere notati da qualche produttore e spedendo decine di musicassette alle case discografiche. Purtroppo per loro, quegli anni furono esclusivamente di gavetta e di stenti, nonostante l'impegno messo in ci\u00f2 che facevano e l'indubbio talento dei ragazzi. \nA 17 anni, Jepson inizi\u00f2 una scuola di portamento per diventare modello; non a caso per conseguire il diploma presso l'Istituto tecnico infermieristico fu costretto a svolgere diverse mansioni tra cui l'indossatore per piccoli negozi della zona, il gelataio d'estate, lezioni private di chitarra d'inverno, lezioni di danza moderna per principianti.\nGli inizi della carriera.\nAll'et\u00e0 di 17 anni, Jepson riusc\u00ec a trasferirsi, insieme ai suoi fedeli compagni, a V\u00e4xj\u00f6, dove termin\u00f2 gli studi e si dedic\u00f2 totalmente alla sua carriera musicale. Successivamente divenne tecnico del suono per SVT. Un paio di anni dopo si trasfer\u00ec a Malm\u00f6, capoluogo della contea costiera Scania - confinante con la capitale danese Copenaghen - e terza citt\u00e0 di Svezia per dimensioni oltre che centro della movida svedese e del commercio nazionale. Fu proprio questo che spinse i ragazzi a scegliere Malm\u00f6; non dispersiva come la capitale, Stoccolma, ma ugualmente attiva e al passo coi tempi.\nAll'inizio, la nuova vita fu forse peggio della prima - afferma lo stesso Jepson - in quanto non vi era nemmeno il sostegno dei parenti e, abituati alla realt\u00e0 rurale, tutto sembrava \"immenso\". Jepson fu assunto come tecnico del suono per uno stipendio minimo; Lars, in arte \"Leari\", faceva il commesso in una biblioteca (da cui il futuro batterista Sylvester prendeva i libri che nessuno voleva per venderli in strada); Ola era un supporter di teatro e nel frattempo era l'unico con possibilit\u00e0 finanziarie tali da seguire l'Universit\u00e0 di Filosofia, alla quale si laure\u00f2 4 anni dopo.\nI tre vissero in un monolocale decentrato per alcuni anni, ma noncuranti delle difficolt\u00e0, suonavano ogni giorno e si esibivano ovunque vi fosse uno spazio. Talvolta erano chiamati come band di spalla di alcune band scandinave pi\u00f9 importanti, come Aqua e Roxette, non potendo certo immaginare che il loro successo sarebbe stato ben maggiore di queste in futuro. Intorno al 1996 incisero un mini album, un EP, contenente diverse cover ed alcune canzoni di loro creazione, ma evidentemente erano ritenuti \"sprovveduti\" e senza agganci per essere tenuti in seria considerazione e quindi reclutati in una casa discografica ad ampio respiro non a caso riuscirono ad ottenere un contratto solo con la Energy Records, una piccola casa di produzione nazionale. Conobbero poi il quinto ed ultimo componente del gruppo, Martin Ax\u00e9n, che li incoraggi\u00f2 molto e venne reclutato nella band. Ma la loro carriera non decollava, tanto che nel 1999 erano sul punto di abbandonare Malm\u00f6 per tornare alla modesta vita di V\u00e4xj\u00f6, dove cercarsi lavori normali pi\u00f9 vicini alle loro famiglie e dove Jepson progettava di fare, a malincuore, l'infermiere come da titolo conseguito pur avendo coltivato per tutta la vita la convinzione di essere un grande musicista (a detta degli altri del gruppo, Jepson \u00e8 sempre stato molto ottimista e sicuro di s\u00e9.\nMa il destino non volle questo per lui: volle invece che lui ed Ola guardassero il film The Idiots, realizzando ancora una volta l'importanza di essere pazzi e di tentarle tutte. Sulla base del motivetto cantato da Jepson e da sua madre durante la sua infanzia, i due sfornarono \"It Takes a Fool to Remain Sane\" (va ricordato che comunque la canzone \u00e8 opera di Ola Salo), e fecero l'ultimo sforzo nel mandarla alla Virgin Jive Records, la prima casa discografica del mondo con sede a Stoccolma.\nPoche settimane dopo, nel settembre del 1999, la risposta fu positiva: i discografici rimasero cos\u00ec sbalorditi dal pezzo che commissionarono alla band di presentare 11 brani per creare un album di debutto internazionale entro 3 mesi. Nel dicembre del 1999 i The Ark firmarono finalmente il contratto Virgin e a gennaio del nuovo millennio avrebbero dovuto iniziare le registrazioni nei prestigiosi studi della casa, data che sub\u00ec un cambiamento a causa di un lutto in casa Mikael.\nLe registrazioni iniziarono quindi a febbraio e terminarono ad aprile. L'album fu lanciato, come un vero boom, a inizio estate. Da quel momento la vita di Jepson cambi\u00f2 tanto radicalmente da portarlo a dichiarare \"Ho iniziato a credere nei miracoli\". Entro pochi mesi compr\u00f2 una nuova casa alla madre e alla sorella, oltre che per se stesso. Niente pi\u00f9 bici, solo macchine costose. Niente pi\u00f9 vacanze in campeggio, ma solo alberghi di lusso. E - per citare Leari - niente pi\u00f9 piedi blu, ma solo scarpe di pelle nuove di zecca!\nIl successo.\nIl successo della figura di Jepson in patria e non solo, non \u00e8 stato da poco. Ha sfilato per Versace e Cavalli a Stoccolma, notato da questi pochi mesi dopo il debutto internazionale nel 2000. Dal 2001 al 2004 \u00e8 stato testimonial delle campagne pubblicitarie Dsquared\u00b2. \u00c8 stato conduttore ufficiale nel 2004 di \"En Ska Bort\", noto programma di attualit\u00e0 svedese per 6 mesi, cosa che gli ha aperto le porte dello show business televisivo (non \u00e8 raro vederlo ospitato su diversi canali come opinionista o special guest). Sin dal 2001 ha iniziato ad essere continuamente nominato Uomo pi\u00f9 Sexy Nazionale da pi\u00f9 di una rivista, tanto da essere diventato sex symbol indiscusso per i suoi connazionali. Nel 2005, grazie a questa fama, \u00e8 stato scelto per la campagna pubblicitaria \"Drink Milk\" al fine di incentivare la vendita di latte in Svezia, campagna che fu ritenuta a breve un'oscenit\u00e0 e ritirata da tutti i cartelloni - la fotografia sponsor ritraeva uno Jepson molto ammiccante e praticamente nudo, indossava difatti un mini slip aderentissimo rosso fuoco che riprendeva il colore dei capelli e degli eccentrici stivali texani del medesimo colore, con in mano una pompa rosa, piuttosto spessa e dritta, dalla quale fuoriusciva una cascata di latte di cui Jepson aveva sporche le labbra mentre si tirava gi\u00f9 lo slip pressoch\u00e9 inesistente. L'immagine fu considerata talmente forte da generare un'ondata di proteste durissime, e da finire sui telegiornali. A detta dell'artista, comunque, il fine ha giustificato il mezzo poich\u00e9 le vendite di latte in Svezia dopo l'accaduto si sono duplicate.\nL'immagine fu considerata palesemente allusiva non solo al sesso orale ma anche alla forte e contemporaneamente ambigua sessualit\u00e0 della rockstar, che si dichiara eterosessuale, ma che si \u00e8 prestata sempre volentieri a dare spettacolo con Ola Salo durante i loro concerti con baci e movenze assai spinti.\nNel 2003, gli fu ritirata la patente per circa un anno a causa di guida in stato di ebbrezza. Secondo alcuni dati, l'ebbrezza era tale da poter provocare, in un individuo poco avvezzo all'uso di alcol, una probabile intossicazione acuta da alcol.\nMa gli eccessi di Jepson non sono finiti qui; secondo alcune voci di corridoio, Jepson sarebbe stato durante la sua vita, sicuramente con pi\u00f9 di 100 donne. Generalmente, \u00e8 risaputo che predilige modelle e showgirl da cui ha avuto delle figlie.\nUn filmato risalente al 2001 ma divulgato nel 2005 avrebbe portato non pochi problemi legali all'artista ed alla sua band poich\u00e9 durante l'estate fu divulgato un video amatoriale in cui Jepson faceva ampio uso di hashish e marijuana ad una festa, mentre Ola cadde svenuto dopo aver, forse, preso una speedball. Fu proprio Jepson, come illustrato dal video, ormai sequestrato, a raccogliere prontamente Ola ed iniziare a schiaffeggiarlo e a trascinarlo fuori dalla folla di gente sconvolta per l'accaduto. Successivamente, Jepson ha rilasciato un'intervista in cui ha ammesso di fare sporadicamente uso di droghe leggere e di aver provato - ma di non consumare - la cocaina e le anfetamine, droghe che vengono offerte in gran quantit\u00e0 agli artisti dai lavoranti della discografia. Giura di non essersi mai \"bucato\", cosa credibile non solo per aver avuto figli, ma anche per essere risultato sempre negativo ai test. \u00c8 probabile che Ola, nell'anno di pausa tra il 2006 e il 2007, abbia seguito una terapia anti droga, non a caso \u00e8 parso essere molto pi\u00f9 in forma al suo ritorno.\nNel tempo libero Jepson organizza serate in discoteca di notevole importanza con star internazionali, dove si diletta a fare il dj.\nNel 2005, inoltre, usc\u00ec in limited edition una collezione di oggetti firmati Jepson: un libriccino autobiografico, una linea di abbigliamento ed un profumo. La linea \u00e8 stata chiamata Glitter in onore del Glam Rock, ovviamente.\nNel 2008 \u00e8 uscita la sua linea di design per la casa, in cui ha voluto puntare, a sua detta, sul basic ma colorato. La linea, in Scandinavia, ha vendite di poco inferiori ad Ikea grazie anche ai prezzi ugualmente accessibili, ma viene comunque venduta discretamente anche in Nord America (\u00e8 possibile ordinarla su internet e far recapitare i pezzi ovunque).\nGi\u00e0 da tempo, afferma che al termine della sua carriera con i The Ark si dar\u00e0 alla produzione musicale fondando una casa discografica, gi\u00e0 stabilita con il nome di Vicking Rocker Productions Recordings oltre che continuare ad essere un artista e showman a tutto tondo."}
{"id": "121565", "revid": "1745361", "url": "https://it.wikipedia.org/wiki?curid=121565", "title": "Laicismo", "text": "Per laicismo si identifica prevalentemente la tendenza a conferire al pensiero e all'agire sociale l'autonomia dal corollario di precetti religiosi, cercando dunque di limitare l'intromissione dell'autorit\u00e0 religiosa. Il linguaggio comune e l'uso improprio del termine l'ha portato ad essere usato erroneamente come sinonimo di ateismo (o comunque di miscredenza). Un religioso credente pu\u00f2 infatti essere laico allo stesso tempo.\nDescrizione.\nLaicismo nessuna fede nessun credo religioso \u00e8 il termine filosofico con cui si identifica sotto il profilo sociologico e politico la Noncredenza, i due termini dunque si corrispondono nella sostanza, ma il primo ha valenza socio-politica, il secondo filosofica ed etica. Molti cattolici guardano per\u00f2 al \"laicismo\" con una coloritura dispregiativa, stigmatizzato come radicalismo anti-religioso, come l'atteggiamento filosofico, politico e sociologico di chi propugna la totale separazione tra Stato e le varie chiese. In altre parole con questo termine viene indicato il desiderio dell'assenza di sostegni economici, privilegi fiscali, interferenze religiose o confessionali, anche indirette, nell'ambito legislativo, esecutivo e giudiziario di uno Stato e pi\u00f9 in generale nella vita civile di una comunit\u00e0 umana e nei suoi aspetti di obbligatoriet\u00e0. Il corrispondente aggettivo \u00e8 \"laicista\" come l'origine del natale.\nCon l'aggettivo \"laico\" (corrispondente a \"laicit\u00e0\"), che inizialmente indicava i fedeli cristiani non appartenenti al clero, del Papa i credenti indicano una persona che, pur non approvando la teocrazia (prevalenza del potere della chiese sul potere civile), desidera che vi siano relazioni riconosciute e sostegni alle chiese da parte dello Stato, mantenendo le prerogative del potere civile. Il significato politico di \"laico\" (come \"non religioso\") nasce con l'Illuminismo e la Rivoluzione francese, finch\u00e9 nel '900 ha assunto anche la connotazione di irreligioso o areligioso. La qualifica di laico, secondo i credenti, pertiene quindi a chi \u00e8 contro uno stato teocratico, ma \u00e8 a favore del riconoscimento di religioni attraverso un concordato e del loro sostegno per mezzo di finanziamenti o di una tassazione privilegiata. Sempre secondo i credenti, un laico non dovrebbe essere contrario alle forme di pressione esercitate dal potere ecclesiastico sulle questioni sociopolitiche potere al nepotismo primario nel Papa della chiesa cattolica.\nSecondo i credenti \"laicista\" sarebbe dunque colui che \u00e8 contrario ad ogni concordato di tipo costituzionale, cio\u00e8 ad ogni rapporto che in qualche maniera vincoli o relazioni lo stato all'istituzione religiosa. Ma soprattutto \"laicista\" \u00e8 chi si oppone a sostegni finanziari da parte dello Stato - diretti o indiretti - a favore delle chiese o a regimi di tassazione privilegiata nei loro confronti.\nVa comunque sottolineato che la distinzione laico-laicista nasce in ambito confessionale e perlopi\u00f9 non viene accettata dagli agnostici e dagli atei che propugnano la totale separazione dello Stato dalle chiese. Questi preferiscono definirsi \"laici\" tout-court e spesso sentono la qualifica di \"laicista\" come un insulto gratuito. I problemi derivanti dall'introduzione del termine \"laicista\" non sono comunque pochi: per esempio in Italia i pastori valdesi sono per la separazione Stato-chiese. Seguendo questa definizione si ritroverebbero perci\u00f2 ad essere allo stesso tempo chierici e laicisti.\nIl termine \"Laicismo\", inteso come indirizzo teorico di carattere politico ha tra i suoi presupposti la \"Secolarizzazione\" della vita civile, cio\u00e8 l'eliminazione dei fattori religiosi da tutto ci\u00f2 che non concerne la religione in senso stretto. La realizzazione del laicismo in una certa societ\u00e0 implica solitamente il progressivo declino dell'importanza della fede religiosa nella vita di essa. Per\u00f2 laicismo e secolarizzazione sono concetti differenti e non necessariamente legati da rapporti di causa-effetto o omologazione.\nLaicismo e religione.\nBuona parte delle critiche cattoliche rivolte a quello che viene chiamato \"laicismo\" consistono nel sostenere che questa posizione comporterebbe un'ostilit\u00e0 \"a prescindere\" nei confronti della Chiesa cattolica e delle altre istituzioni religiose. In realt\u00e0 il laicismo ammette l'esistenza sul territorio dello Stato di istituzioni religiose, e la possibilit\u00e0 che queste possano esprimere posizioni morali, politiche o sociali, ma ci\u00f2 fin quando queste non vengano imposte, in forza di legge, anche a chi non le condivide. Quando ci\u00f2 avvenga \u00e8 possibile che il laicismo arrivi a manifestarsi come anticlericalismo.\nAlcune tra le Chiese cristiane (cattolicesimo, ortodossia e alcune confessioni protestanti, soprattutto negli USA) giudicano limitativa la possibilit\u00e0 di \"permettere a tutti di esercitare solo privatamente la propria fede\". In pi\u00f9 ritengono costituisca una immotivata repressione della dimensione sociale della loro fede.\nLa Chiesa cattolica giudica negativamente la visione che definisce laicista in quanto fonda la propria fede sul rapporto tra la \"comunit\u00e0\" e Dio, un fatto che l'autorizzerebbe a intervenire nella politica con compiti di indirizzo. Per le Chiese Protestanti la posizione \u00e8 molto variegata: le varie confessioni hanno posizioni molto differenti tra di loro e passano da un estremismo fondamentalista di tipo teocratico a richieste di totale separazione Stato/chiese che sarebbero definite \"laiciste\" dagli avversari.\nLaicismo e laicit\u00e0.\nCome \u00e8 stato accennato sopra, non \u00e8 ancora stata raggiunta una posizione comune sulla separazione dei termini laico e laicista, e di solito, nel dibattito pubblico, sono soltanto politici e commentatori italiani di matrice cattolica ad affermare una distinzione tra laicismo e laicit\u00e0 che indicherebbe due atteggiamenti diversi nella concezione del rapporto tra Stato e religione. La qualifica di difensori della \"laicit\u00e0 dello stato\" avrebbe, invece, una connotazione positiva, anche se spesso non c'\u00e8 accordo sul significato di questa espressione.\nPer questo accordo non raggiunto si riscontrano punti di vista diversi sul significato di questi termini. Non a caso alcuni dizionari della lingua italiana come il \"De Mauro\", in accordo alla definizione storica del termine laicismo, considerano i due termini come sinonimi. Il problema maggiore da parte di chi viene tacciato di \"laicista\" dai credenti, \u00e8 che i suffissi \"ismo\" e \"ista\" danno sovente una connotazione negativa. I non credenti rimproverano ai credenti di voler mantenere per loro stessi la definizione di laici, e a utilizzare per gli altri un altro termine con valenza dispregiativa.\nPoich\u00e9 molti di quelli che sostengono questa distinzione fra laicit\u00e0 e laicismo sono cattolici, per approfondire questo tema si confronti la voce Laicit\u00e0 e religioni.\nLaicismo e laicit\u00e0 negli Stati.\nEuropa e Stati Uniti.\nIn molti paesi europei, come la Francia, i Paesi Bassi e la Spagna (recentemente), la secolarizzazione \u00e8 molto diffusa e alcune leggi statali riflettono posizioni culturalmente indipendenti e anche opposte a quelle delle religioni maggioritarie. Altri paesi come quelli scandinavi, pur avendo ordinamenti statali che assegnano un ruolo pubblico alla Chiesa di Stato (luterana) hanno ugualmente una popolazione e una legislazione \"secolarizzata\". Nel Regno Unito - formalmente nella sola Inghilterra vi \u00e8 la religione di Stato, non in Scozia, ad esempio - la regina ha il titolo di \"Difensore della Fede\", \u00e8 governatore supremo della Chiesa anglicana e i vescovi anglicani hanno un seggio di diritto nella Camera dei lord. Tuttavia la Chiesa \u00e8 sottomessa alle leggi dello Stato. Diverso \u00e8 il caso degli Stati Uniti dove da sempre le chiese e lo stato sono nettamente separati, ma nel quale le chiese e le religioni hanno forte peso nella societ\u00e0. Anche negli Stati Uniti il dibattito sulla laicit\u00e0 dello Stato ha comunque una forte tradizione, legato per\u00f2 ad altri temi rispetto all'Europa, come la preghiera pubblica nelle scuole, il giuramento sulla \"Bibbia\", l'insegnamento del creazionismo in alcuni stati o il ruolo della \"religione civile\" americana (ad esempio il motto \"In God We Trust\").\nFrancia.\nIn Francia la Costituzione proibisce il riconoscimento di qualsiasi religione (eccetto per alcune congregazioni preesistenti come i cappellani militari o in Alsazia-Lorena) ma consente il riconoscimento di \"organizzazioni religiose\" sulla base di criteri formali di legge esterni alla dottrina religiosa:\nIl laicismo \u00e8 correntemente accettato da tutte le principali religioni francesi. Fanno eccezione alcuni correnti di estrema destra reazionarie e monarchiche che desiderano l'imposizione del Cristianesimo Cattolico come religione di Stato con un ruolo civile e alcuni leader islamici che non riconoscono la superiorit\u00e0 della legge civile sui precetti religiosi, cosa peraltro in comune con i fedeli cristiani (vedi obiezione di coscienza).\nAnche se non \u00e8 loro probito di fare dichiarazioni su argomenti religiosi, i leader politici francesi solitamente non mostrano apertamente che alcune loro politiche possono essere direttamente ispirate da considerazioni religiose; le argomentazioni religiose in Francia sono considerate incompatibili con un dibattito politico ragionato.\nCertamente i politici francesi possono apertamente praticare la loro religione ma ci si aspetta che non si lascino influenzare nelle loro scelte politiche dalla loro religione \"privata\". Ad esempio i presidenti francesi Val\u00e9ry Giscard d'Estaing, Charles de Gaulle, Jacques Chirac e Nicolas Sarkozy si sono dichiarati apertamente cattolici, pur proponendo una politica rigorosamente laica. Ad esempio de Gaulle rifiutava di fare la comunione in pubblico per non offendere i cittadini non cattolici.\nI francesi considerano infatti la religione una scelta privata, e ogni ostentazione pubblica \u00e8 generalmente fuori luogo, gli ufficiali di stato francesi devono essere neutrali rispetto sia agli ideali politici che alla religione ed ogni pubblica espressione di affiliazione religiosa \u00e8 proibita.\nQuesto atteggiamento \u00e8 ritenuto dai critici (spesso cattolici) come un controsenso poich\u00e9, secondo i critici, se uno ha dei valori che ritiene veri in base alla propria fede, dovrebbe essere libero di esprimerli e di metterli in pratica per la ricerca del bene comune.\nFurono la Rivoluzione francese e Napoleone ad emanare le prime leggi sulla laicit\u00e0, ma dopo la Restaurazione, la Francia non ha pienamente separato Chiesa e Stato fino all'emanazione della legge sul secolarismo nel 1905, proibendo allo Stato di riconoscere o sussidiare religioni, pur non proibendo il riconoscimento o i sussidi a quelle gi\u00e0 presenti prima del 1905 come la Chiesa cattolica. In aree che in quell'anno erano occupate dalla Germania e che non ritornarono alla Francia fino al 1918 sono ancora in effetto alcuni concordati di cooperazione tra Chiesa e Stato.\nIl termine \"La\u00efcit\u00e9\" \u00e8 correntemente un concetto chiave della costituzione francese, in cui l'articolo I definisce la Francia come repubblica secolare (\"La France est une R\u00e9publique, une, indivisible, la\u00efque et sociale.\"). Molti ritengono che essere discreti verso le altrui religioni sia una necessit\u00e0 insita all'essere francese. Altri invece sostengono che \u00e8 un atteggiamento ipocrita e contrario alla libert\u00e0 di fede. Questo concetto obbligatoriamente \"privato\" di religione, che in passato ha permesso l'integrazione nella societ\u00e0 francese di popoli di religioni anche molto diverse tra loro, \u00e8 stato la causa, secondo alcuni, dei recenti scontri con immigranti non cristiani, specialmente con la numerosa popolazione musulmana.\nRecentemente il dibattito politico ha portato alla controversa legge che ha proibito l'ostentazione di simboli religiosi vistosi come grandi hijab, turbanti Sikh, vistose croci cristiane e stelle di David nelle scuole pubbliche. Alcuni affermano che tale legge non aiuter\u00e0 l'integrazione degli stranieri, ma che ostacolarla, come hanno dimostrato le rivolte dei giovani islamici nelle periferie (\"banlieues\"), garantir\u00e0 per\u00f2 una maggiore uguaglianza tra i cittadini a prescindere da quale sia la loro fede o se siano religiosi o no.\nItalia.\nIl primo tentativo di totale divisione tra Stato e Chiesa \u00e8 presente nella \"Costituzione della Repubblica Partenopea\", redatta da Mario Pagano nel 1799, che non trov\u00f2 mai attuazione a causa della repentina restaurazione borbonica. Essa sanc\u00ec, per la prima volta in Italia, la completa responsabilit\u00e0 dello Stato sui diritti civili, l'istruzione aconfessionalista e la perdita di diritti politici per coloro che avessero pronunciato voti religiosi.\nA partire dal Risorgimento, nonostante lo Statuto Albertino riconoscesse il cattolicesimo come religione di Stato, furono varati molti provvedimenti in favore della laicit\u00e0; questi furono completamente cancellati dal fascismo con i Patti Lateranensi del 1929, rinnovati in senso secolare nel 1984.\nCome sottolineato dal paragrafo 4 della sentenza n.203 del 1989 della Corte Costituzionale, per la Costituzione Italiana la laicit\u00e0 \u00e8 un \"principio supremo dello Stato\", che si struttura negli artt. 7, 8 e 20; \"il principio di laicit\u00e0, quale emerge dagli artt. 2, 3, 7, 8, 19 e 20 della Costituzione, implica non indifferenza dello Stato dinanzi alle religioni, ma garanzia dello Stato per la salvaguardia della libert\u00e0 di religione, in regime di pluralismo confessionale e culturale.\" La Costituzione infatti separa gli ambiti di religioni e Stato, garantisce la libert\u00e0 religiosa (e quindi, implicitamente, il diritto a non avere alcuna fede, esplicitato dalla stessa pronuncia) e la libert\u00e0 di pensiero (art. 21), negando alla religione maggioritaria (cattolica) lo status di religione di Stato."}
{"id": "121566", "revid": "1305772", "url": "https://it.wikipedia.org/wiki?curid=121566", "title": "Zecchino d'Oro 1959", "text": "Il primo Zecchino d'Oro si \u00e8 svolto a Milano dal 24 al 26 settembre 1959.\nIl programma.\n\u00c8 stato presentato da Mago Zurl\u00ec, interpretato da Cino Tortorella, arrivando direttamente dal programma per ragazzi RAI \"Zurl\u00ec, mago del gioved\u00ec\". La sigla \u00e8 stata una breve versione del brano \"Lo Zecchino d'Oro\".\n\"Lettera a Pinocchio\" \u00e8 stata cantata da Johnny Dorelli l'anno successivo, ed anche nel \"Gran gal\u00e0 dello Zecchino d'Oro\", e a \"60 Zecchini\" fu cantata da Marco Masini.\nGiusi Guercilena ha cantato due brani nello Zecchino.\nA 16 anni, Loredana Taccani \u00e8 stata la concorrente pi\u00f9 anziana in assoluto ad aver partecipato allo \"Zecchino d'Oro\"."}
{"id": "121567", "revid": "124972183", "url": "https://it.wikipedia.org/wiki?curid=121567", "title": "Zecchino d'Oro 1960", "text": "Il secondo Zecchino d'Oro si \u00e8 svolto a Milano dal 29 settembre al 1\u00ba ottobre 1960.\nFu presentato da Mago Zurl\u00ec, interpretato da Cino Tortorella."}
{"id": "121568", "revid": "1705737", "url": "https://it.wikipedia.org/wiki?curid=121568", "title": "Strage di piazza della Loggia", "text": "La strage di piazza della Loggia \u00e8 stato un attentato terroristico di matrice neofascista compiuto il 28 maggio 1974 a Brescia, nella centrale piazza della Loggia. Una bomba nascosta in un cestino portarifiuti fu fatta esplodere mentre era in corso una manifestazione contro il terrorismo neofascista. L'attentato provoc\u00f2 la morte di 8 persone e il ferimento di altre 102.\nDopo molti anni di indagini, depistaggi e processi, vennero riconosciuti colpevoli e condannati alcuni membri del gruppo neofascista Ordine Nuovo; quali esecutori materiali vennero riconosciuti Maurizio Tramonte (condannato in appello, in qualit\u00e0 di \"fonte Tritone\" dei Servizi Segreti Italiani), assieme ai gi\u00e0 detenuti Carlo Digilio (addetto agli esplosivi) e Marcello Soffiati (il quale ha trasportato l'ordigno). Come mandante \u00e8 stato condannato, in appello, il dirigente ordinovista Carlo Maria Maggi. Gli altri imputati, tra cui Delfo Zorzi, il generale Francesco Delfino e l'ex segretario del MSI e fondatore del Centro Studi Ordine Nuovo Pino Rauti, furono assolti.\n\u00c8 considerato uno degli attentati pi\u00f9 gravi degli anni di piombo, assieme alla strage di piazza Fontana del 12 dicembre 1969 (17 morti), alla strage del treno Italicus del 4 agosto 1974 (12 morti) e alla strage di Bologna del 2 agosto 1980 (85 morti).\nLa bomba.\nIl 28 maggio 1974 alle 10 in piazza della Loggia a Brescia era prevista una manifestazione contro il terrorismo neofascista indetta dai sindacati e dal Comitato Antifascista con la presenza del sindacalista della CISL Franco Castrezzati, dell'On. Adelio Terraroli del PCI e del segretario della camera del lavoro di Brescia Gianni Panella. Centinaia di persone erano scese in piazza a manifestare. Alle 10:12 una bomba contenente almeno un chilogrammo di esplosivo nascosta in un cestino dei rifiuti esplose colpendo moltissime persone: tre di queste morirono sul colpo, altre tre durante il trasporto al nosocomio e due feriti morirono in seguito ad ore di agonia per via delle gravi ferite riportate. Altre 102 persone rimasero ferite.\nNel 2012 i periti balistici della Corte d'appello di Brescia il generale Romano Schiavi ed il professor Alberto Brandone hanno ribadito la loro precedente perizia che la bomba era costituita da una miscela di gelignite e dinamite, mentre nel 2010 i periti del processo che port\u00f2 all'assoluzione in forma dubitativa di Carlo Maria Maggi, Delfo Zorzi, Maurizio Tramonte, Pino Rauti e Francesco Delfino hanno affermato che la bomba era costituita in gran parte da tritolo.\nLe vittime.\nLe vittime furono:\nI funerali.\nLa camera ardente di sei delle otto vittime venne allestita nel salone Vanvitelliano del municipio. Il funerale si svolse nella stessa Piazza della Loggia, luogo dell'attentato, alla presenza del capo dello stato Giovanni Leone, del presidente del consiglio Mariano Rumor e dei principali leader di partito. La cerimonia venne officiata dal vescovo di Brescia Luigi Morstabilini, gli oratori furono il sindacalista Franco Castrezzati, gi\u00e0 presente al momento dell'esplosione, il deputato socialista bresciano Gianni Savoldi del comitato antifascista, il segretario della CGIL Luciano Lama a nome di tutti i sindacati e il sindaco di Brescia Bruno Boni. La cerimonia venne interamente pagata dal comune di Brescia alle famiglie delle vittime e vide la partecipazione popolare di circa 500.000 persone.\nLe indagini e l'iter giudiziario.\nLa prima istruttoria.\nLa prima istruttoria della magistratura port\u00f2 alla condanna nel 1979 di alcuni esponenti dell'estrema destra bresciana. Uno di essi, Ermanno Buzzi, in carcere in attesa d'appello, fu strangolato il 13 aprile 1981 dai neofascisti Pierluigi Concutelli e Mario Tuti. Nel giudizio di secondo grado, nel 1982, le condanne del giudizio di primo grado vennero commutate in assoluzioni, le quali a loro volta vennero confermate nel 1985 dalla Corte suprema di cassazione.\nLa seconda istruttoria.\nUn secondo filone di indagine, sorto nel 1984 a seguito delle rivelazioni di alcuni pentiti, mise sotto accusa altri rappresentanti della destra eversiva e si protrasse fino alla fine degli anni ottanta; gli imputati furono assolti in primo grado nel 1987, per insufficienza di prove, e prosciolti in appello nel 1989 con formula piena. La Cassazione, qualche mese dopo, confermer\u00e0 l'esito processuale di secondo grado.\nI sospetti di coinvolgimento dei servizi segreti.\nNel corso dei vari procedimenti giudiziari relativi alla strage si \u00e8 costantemente fatta largo l'ipotesi del coinvolgimento di rami dei servizi segreti e di apparati dello Stato nella vicenda.\nUna ricostruzione siffatta appare sostenuta da una lunga serie di inquietanti circostanze: su tutte, basti pensare in primo luogo all'ordine, impartito dal vicequestore Aniello Damare meno di due ore dopo la strage, affinch\u00e9 una squadra di pompieri ripulisse frettolosamente con le autopompe il luogo dell'esplosione, cos\u00ec spazzando via indizi, reperti e tracce di esplosivo prima che alcun magistrato o perito potesse effettuare alcun sopralluogo o rilievo; secondariamente, la misteriosa scomparsa dell'insieme dei reperti prelevati in ospedale dai corpi dei feriti e dei cadaveri, anch'essi di fondamentale importanza ai fini dell'indagine; infine, va segnalata la recente perizia antropologica ordinata dalla Procura di Brescia su una fotografia di quel giorno che comproverebbe la presenza sul luogo della strage di Maurizio Tramonte, militante di Ordine Nuovo e collaboratore del SID.\nTali oscure circostanze e gli intralci di provenienza istituzionale manifestatisi anche durante il secondo troncone d'indagine, tra cui l'invio nel 1989 da parte del SISMI di una velina relativa a un'improbabile pista cubana, con la precisazione per cui agli atti del Servizio \"non esistono ulteriori documenti dai quali si possano trarre utili elementi di valutazione\" e la misteriosa fuga di un testimone in Argentina, avvenuta poco prima che i magistrati potessero ascoltarlo, portarono il giudice istruttore Zorzi a denunciare l'esistenza di un meccanismo \"che fa letteralmente venire i brividi, soprattutto di rabbia, in quanto \u00e8 la riprova, se mai ve ne fosse bisogno, dell'esistenza e costante operativit\u00e0 di una rete di protezione pronta a scattare in qualunque momento e in qualunque luogo\".\nLa terza istruttoria.\nRiguardo alla terza istruttoria, il 19 maggio 2005 la Corte di cassazione ha confermato la richiesta di arresto per Delfo Zorzi (oggi cittadino giapponese, non estradabile, con il nome di Hagen Roi) per il coinvolgimento nella strage di piazza della Loggia.\nIl 15 maggio 2008 sono stati rinviati a giudizio i sei imputati principali: Delfo Zorzi, Carlo Maria Maggi, Maurizio Tramonte, Pino Rauti, Francesco Delfino, Giovanni Maifredi. I primi tre erano all'epoca militanti di spicco di Ordine Nuovo, gruppo neofascista fondato nel 1969 da Clemente Graziani, sulle ceneri del Centro Studi Ordine Nuovo di Pino Rauti, e pi\u00f9 volte oggetto di indagini, pur senza successive risultanze processuali, in merito all'organizzazione e al compimento di attentati e stragi. Ordine Nuovo fu sciolto nel 1973 per disposizione del Ministro dell'Interno Paolo Emilio Taviani con l'accusa di ricostituzione del Partito Fascista. Francesco Delfino fu invece ex generale dei Carabinieri, all'epoca responsabile - con il grado di capitano - del Nucleo investigativo dei Carabinieri di Brescia, mentre Giovanni Maifredi era ai tempi collaboratore del ministro degli Interni Paolo Emilio Taviani.\nLa prima udienza si \u00e8 tenuta il 25 novembre 2008.\nIl 21 ottobre 2010, dopo cinque giorni e mezzo di ricostruzione delle accuse, i pubblici ministeri titolari dell'inchiesta hanno formulato l'accusa di concorso in strage per tutti gli imputati, ad eccezione di Pino Rauti, per il quale la stessa accusa aveva richiesto l'assoluzione \"per non aver commesso il fatto\", pur sottolineando la sua responsabilit\u00e0 morale e politica per la strage.\nIl 16 novembre 2010 la Corte D'Assise ha emesso la sentenza di primo grado della terza istruttoria, assolvendo tutti gli imputati con la formula dubitativa di cui all'art. 530 comma 2 c.p.p., corrispondente alla vecchia formula dell'insufficienza di prove. Oltre alle assoluzioni di Carlo Maria Maggi, Francesco Delfino e Pino Rauti, i giudici hanno disposto il non luogo a procedere per Maurizio Tramonte, per intervenuta prescrizione in ordine al reato di calunnia, e revocato la misura cautelare nei confronti dell'ex militante di Ordine Nuovo Delfo Zorzi.\nIl 14 aprile 2012 la Corte d'Assise d'Appello conferma l'assoluzione per tutti gli imputati, condannando le parti civili al rimborso delle spese processuali, tuttavia indicando la responsabilit\u00e0 di tre ordinovisti ormai defunti, Carlo Digilio, Ermanno Buzzi e Marcello Soffiati.. Il 21 febbraio 2014 la Corte di Cassazione annulla le assoluzioni di Maggi e Tramonte e conferma quelle di Zorzi e Delfino. Viene cos\u00ec istruito un nuovo processo d'appello contro Tramonte e Maggi.\n Il 22 luglio 2015 Maurizio Tramonte e Carlo Maria Maggi vengono condannati, in appello, all'ergastolo.\nNelle motivazioni della sentenza, i giudici hanno posto l'accento sui \"troppi intrecci che hanno connotato la mala-vita, anche istituzionale, dell'epoca delle bombe\" che hanno fatto da contorno allo stragismo neofascista degli anni di piombo, facendo ampio riferimento all'\"opera sotterranea\" condotta da un \"coacervo di forze\" che di fatto hanno reso \"impossibile la ricostruzione dell'intera rete di responsabilit\u00e0\".\nUn ulteriore troncone di indagine risulta tuttora pendente presso la Procura per i Minorenni di Brescia, a carico del veronese Marco Toffaloni. A seguito di rivelazioni del collaboratore di giustizia Gian Paolo Stimamiglio, al quale Toffaloni, ritenuto dagli inquirenti militante di Ordine Nuovo, avrebbe riferito di \"aver avuto un ruolo tutt'altro che marginale nella strage\", \u00e8 stata acquisita una fotografia del giorno della strage che attesterebbe la presenza di Toffaloni, all'epoca diciassettenne, in Piazza della Loggia la mattina del 28 maggio 1974, pochi istanti dopo l'esplosione. \u00c8 stata cos\u00ec disposta dalla Procura una perizia antropometrica al fine di effettuare una comparazione tra la fotografia e altre ritraenti Toffaloni nella stessa epoca, sequestrate presso i suoi genitori. I risultati di detta perizia, esposti dai consulenti della Procura nel corso dell'incidente probatorio svoltosi il 22 luglio 2016 presso il Tribunale per i minorenni di Brescia, hanno confermato la presenza di Toffaloni sul luogo della strage.\nToffaloni, interrogato sui fatti per rogatoria (poich\u00e9 residente in Svizzera) dal pubblico ministero titolare dell'inchiesta, si \u00e8 avvalso della facolt\u00e0 di non rispondere.\nIl 20 giugno 2017 la Corte di Cassazione conferma in via definitiva la condanna all'ergastolo inflitta a Carlo Maria Maggi e Maurizio Tramonte. Dopo la condanna Tramonte ha cercato rifugio in Portogallo, ma \u00e8 stato estradato in Italia. Pochi mesi dopo, a Brescia, \u00e8 nato un comitato per chiedere la nomina a senatore a vita di Manlio Milani, presidente dell'Associazione familiari delle vittime della Strage di piazza Loggia.\nDeclassificazione degli atti.\nCon una direttiva del 22 aprile 2014, tutti i fascicoli relativi a questa strage non sono pi\u00f9 classificati e sono perci\u00f2 liberamente consultabili da tutti."}
{"id": "121571", "revid": "1305772", "url": "https://it.wikipedia.org/wiki?curid=121571", "title": "Zecchino d'Oro 1961", "text": "Il terzo Zecchino d'Oro si \u00e8 svolto a Bologna dal 25 al 27 settembre 1961.\n\u00c8 stato presentato da Mago Zurl\u00ec, interpretato da Cino Tortorella.\nDa questa edizione la trasmissione si sposta da Milano a Bologna, presso il cinema dell'Antoniano. L'incarico di insegnare le canzoni ai bambini viene affidato per la prima volta a Mariele Ventre."}
{"id": "121573", "revid": "1305772", "url": "https://it.wikipedia.org/wiki?curid=121573", "title": "Zecchino d'Oro 1962", "text": "Il quarto Zecchino d'Oro si \u00e8 svolto a Bologna dal 6 all'8 aprile 1962.\n\u00c8 stato presentato da Mago Zurl\u00ec, interpretato da Cino Tortorella.\nDa questa edizione fino alla prima del 1976 la rassegna viene tenuta in primavera.\nCuriosa, ma con un finale triste, \u00e8 la storia di Raymond Debono. Da Malta doveva arrivare John Sultana, tuttavia nella corrispondenza tra l'Antoniano e Malta nacque un po' di confusione, poich\u00e9 le comunicazioni dell'Antoniano avvenivano in un non proprio corretto cos\u00ec come d'altra parte era l' di quelle di Malta. Alla fine all'Antoniano assieme a John arriv\u00f2 anche Raymond Debono. I responsabili dell'Antoniano discussero a lungo per decidere cosa fare di Raymond pensando dapprima di assegnargli una piccola parte in \"La stella di latta\". Un'altra canzone, \"La giacca rotta\", era stata assegnata inizialmente a Salvatore Cocciolo di Brindisi che non pot\u00e9 partecipare a causa dell'influenza e Mariele Ventre decise di assegnarla a Raymond, la quale vinse lo \"Zecchino d'Oro\". Quando Raymond torn\u00f2 a Malta fu accolto come un eroe nazionale. Mor\u00ec nel 1994, logorato dalla tossicodipendenza.\nCome prova della sempre pi\u00f9 crescente popolarit\u00e0 dello Zecchino d'oro, il numero di testi inviati alla commissione selezionatrice sale a 216, coincidentemente lo stesso numero di quelle del Festival di Sanremo dello stesso anno.\nAndrea Nicolai, nel 1993, \u00e8 stato ospite nella trasmissione televisiva \"44 Gatti\", condotta da Rita Dalla Chiesa.\nRaymond Debono ha cantato tre canzoni (due con il quartetto formato da lui, Marco Civolani, Lorenzo Bedogni e Antonio Canino).\nIn questa edizione si vede il primo scorcio di coro: il quartetto formato da Antonio Canino, Lorenzo Bedogni, Marco Civolani e Raymond Debono che canta Vola non Vola e La Stella di Latta accompagnando il solista Giuseppe Marica. Raymond Debono, inoltre, canta come solista La Giacca Rotta.\nVola... non vola \u00e8 stato cantato da 8 tra bambini e bambine, numero pi\u00f9 alto di interpreti per un singolo brano nella storia dello Zecchino d'Oro."}
{"id": "121574", "revid": "1305772", "url": "https://it.wikipedia.org/wiki?curid=121574", "title": "Zecchino d'Oro 1963", "text": "Il quinto Zecchino d'Oro si \u00e8 svolto a Bologna dal 1\u00ba al 3 marzo 1963.\n\u00c8 stato presentato da Mago Zurl\u00ec, interpretato da Cino Tortorella.\nViene assegnata per la prima volta la targa \"G d'oro\" \"Sorella Letizia\" , premio assegnato dal periodico \"Il Giornalino\" al testo che meglio esprimeva lo spirito di gioia, fratellanza e amore. Sar\u00e0 assegnato fino allo Zecchino d'Oro 2005, tranne che nelle edizioni dal 1988 al 1990\nNello stesso anno nasce il Piccolo Coro dell'Antoniano, diretto da Mariele Ventre, che partecipa a questa edizione per la prima volta, all'epoca formato da soli dieci bambini.\nGianfranco Tonello fece parte del Piccolo Coro dell'Antoniano fino al 1969. Da adulto Tonello divenne un allevatore di cani. A 33 anni venne trovato senza vita nella sua auto nei pressi di Bologna, morto in circostanze drammatiche.\nGiuseppe Vivolo fece parte del Piccolo Coro dell'Antoniano fino al 1968."}
{"id": "121575", "revid": "1305772", "url": "https://it.wikipedia.org/wiki?curid=121575", "title": "Zecchino d'Oro 1964", "text": "Il sesto Zecchino d'Oro si \u00e8 svolto a Bologna dal 28 febbraio al 1\u00ba marzo 1964.\n\u00c8 stato presentato da Mago Zurl\u00ec (Cino Tortorella) ed \u00e8 stata l'unica edizione andata in onda in differita a causa di uno sciopero del personale RAI.\nViviana Stucchi \u00e8 stata ospite delle trasmissioni televisive \"Soliti ignoti - Identit\u00e0 nascoste\" e \"Attenti a quei due - La sfida\" dove cant\u00f2 \"Il pulcino ballerino\" insieme a Fabrizio Frizzi, ed ha gareggiato alla 1\u00aa edizione di \"The Voice Senior\" condotto da Antonella Clerici.\nQuello di \"Il pulcino ballerino\" \u00e8 stato il singolo dello zecchino che ha venduto il maggior numero di copie.\nNell'edizione del 1964 parteciparono due coppie di gemelli: Anna e Paola Todeschini del Piccolo Coro e Bruno e Paolo Chicca, interpreti di \"I numeri\".\nGian Marco Gualandi \u00e8 diventato autore di canzoni dello Zecchino d'Oro come Le tagliatelle di nonna Pina (Zecchino d'Oro 2003) ma scrisse anche canzoni straniere ad esempio \"Come un aquilone\" che partecip\u00f2 allo Zecchino d'Oro 2008."}
{"id": "121577", "revid": "1305772", "url": "https://it.wikipedia.org/wiki?curid=121577", "title": "Zecchino d'Oro 1965", "text": "Il settimo Zecchino d'Oro si \u00e8 svolto a Bologna dal 19 al 21 marzo 1965.\n\u00c8 stato presentato da Mago Zurl\u00ec, interpretato da Cino Tortorella.\nLe riprese della trasmissione si spostano dal Cinema Teatro dell'Antoniano al neonato studio televisivo, dove si svolgono tuttora.\nIl numero dei bambini partecipanti alla giuria, al fine di avere la quota esatta del 50% tra maschi e femmine, sale da 15 a 16."}
{"id": "121578", "revid": "1305772", "url": "https://it.wikipedia.org/wiki?curid=121578", "title": "Zecchino d'Oro 1966", "text": "L'ottavo Zecchino d'Oro si \u00e8 svolto a Bologna dal 18 al 20 marzo 1966.\n\u00c8 stato presentato da Mago Zurl\u00ec, interpretato da Cino Tortorella.\n\u00c8 la prima volta nella storia della rassegna che vince una canzone interpretata da pi\u00f9 di un bambino e in cui riceve anche il punteggio pieno dalla giuria nella votazione finale."}
{"id": "121579", "revid": "536103", "url": "https://it.wikipedia.org/wiki?curid=121579", "title": "Inquisizione spagnola", "text": "L\u2019Inquisizione spagnola fu l'inquisizione che ebbe luogo in Spagna sotto il controllo dei re spagnoli. Essa fu il risultato della politica di conversione dei musulmani e degli ebrei al Cristianesimo. L'Inquisizione fu anche un importante mezzo per rinforzare la \"limpieza de sangre\", sempre contro i discendenti di musulmani ed ebrei o streghe e per colpire oppositori politici e confiscare patrimoni dei condannati a favore dell'erario reale.\nContesto.\nNel XV secolo la Spagna non era riunita in un singolo Stato ma in una federazione di Reami, ognuno con una propria amministrazione, come Aragona e Castiglia, governate rispettivamente da Ferdinando e Isabella. Era presente fin dal Medioevo nel Regno d'Aragona, a sua volta confederazione dei Regni di Aragona, Isole Baleari, Sardegna, Catalogna e Valencia, un'inquisizione locale, che mancava invece nei territori di Castiglia e Le\u00f3n.\nGran parte della Penisola iberica era stata governata dai musulmani e in particolar modo le regioni meridionali, fra cui Granada che mantenne la propria autonomia dai Regni cristiani fino al 1492, erano densamente abitate da Arabi e Berberi. Le citt\u00e0 principali, come Siviglia, Valladolid (capitale della Castiglia) e Barcellona, capitale d'Aragona, includevano grandi comunit\u00e0 ebraiche nei propri ghetti, chiamati \"Juder\u00edas\".\nIl servizio ebraico alla corte aragonese era una tradizione consolidata: il padre di Ferdinando, Giovanni II d'Aragona, nomin\u00f2 Abiathar Crescas, un ebreo, suo astrologo di corte. Gli ebrei occupavano molti posti di potere, sia religiosi che politici. Pedro de la Caballer\u00eda, un marrano, ebbe un ruolo chiave nell'organizzazione del matrimonio di Ferdinando con Isabella. La Castiglia aveva addirittura un rabbino segreto di corte, un ebreo praticante.\nOrigini dell'Inquisizione Spagnola.\nMentre la castigliana Isabella era una devota cattolica, l'aragonese Ferdinando non intendeva la religione altro che come uno strumento di controllo sui propri sudditi. Egli voleva eliminare le religioni islamica ed ebraica dai propri domini, e l'Inquisizione era un mezzo adatto allo scopo. Molti storici affermano che l'Inquisizione fu istituita con il fine di indebolire l'opposizione interna a Ferdinando.\nSi ipotizzano anche ragioni economiche: i banchieri ebrei avevano prestato al padre di Ferdinando molti dei soldi impiegati nello stipulare l'alleanza e il matrimonio tra i Reami spagnoli, e questi debiti si estinsero in gran parte con la condanna dei creditori. L'inquisitore maggiore d'Aragona Pietro d'Arbu\u00e9s fu ucciso nella cattedrale di Saragozza dai \"cristianos nuevos\" (nuovi cristiani ovvero convertiti con la forza).\nFerdinando era un astuto politicante, ed ebbe stretti rapporti con il Papato nell'ambito della sua politica di consolidamento dei due Stati (uniti dal matrimonio con Isabella) in un unico Regno da affidare al proprio erede. Tuttavia evit\u00f2 qualsiasi ingerenza papale nell'opera dell'Inquisizione locale, geloso del potere all'interno dei propri confini.\nIl Papa non voleva affatto l'Inquisizione in Spagna, ma Ferdinando insisteva. Egli prevalse su Rodrigo Borgia, allora vescovo di Valencia e vice-cancelliere papale in veste di cardinale, a portare Roma dalla propria parte, minacciando di non supportarlo con la propria guarnigione in Sicilia. Il Papa eman\u00f2 la bolla pontificia Exigit sincerae devotionis con l'istituzione dell'ordine nel 1478, ma era scontento dei suoi eccessi e si impegn\u00f2 per contenerne gli abusi (definiva inoltre l'organo spagnolo come un cinico mezzo per sottrarre gli averi agli Ebrei).\nNonostante il titolo di \"Re Cattolicissimo\", e i suoi tentativi di ottenere il patrocinio papale per la propria politica, in questo caso Ferdinando si oppose fermamente al Pontefice. Borgia ottenne comunque un piccolo successo, dato che papa Sisto IV ufficializz\u00f2 l'inquisizione solo nello Stato di Castiglia. In seguito, Borgia avrebbe avuto bisogno del supporto della Spagna per la propria politica papale come papa Alessandro VI.\nFerdinando aveva dalla sua parte importanti argomenti di \"persuasione\" nei confronti del Papa. Venezia, il tradizionale baluardo dell'Europa contro gli Ottomani ad Est, era molto indebolita da una lunga guerra combattuta contro questi tra il 1463 e il 1479. I Turchi si erano impossessati della Grecia e delle sue isole. La Francia, come al solito, era alla finestra, in attesa di sfruttare qualche segno di debolezza. Tra tutti questi pericoli, il Sultano attacc\u00f2 nel 1480 la stessa Italia, ad Otranto, con molte migliaia di giannizzeri, che devastarono le campagne per tre giorni, pressoch\u00e9 incontrastati.\nIn tale contesto, la condizione di Re di Sicilia di Ferdinando diede a quest'ultimo una posizione di forza, e il Papa cedette concedendo la propria benedizione all'inquisizione spagnola. Ferdinando era il vincitore: il suo organo di controllo aveva la benedizione papale e le casse del regno si riempivano dei beni confiscati alle vittime, prevalentemente musulmane ed ebree.\nOrganizzazione dell'Inquisizione Spagnola.\nIl Consiglio dell'Inquisizione Generale e Suprema (\"Consejo de la General y Suprema Inquisici\u00f3n\") dava le istruzioni ai Tribunali, esaminava i rapporti dei processi, ordinava le ispezioni, rivedeva le cause e agiva come tribunale per i membri dell'Inquisizione accusati di reati. Il presidente era Inquisitore Generale. Gli altri membri erano gli inquisitori provinciali (nominati dal re), prelati e avvocati.\nI Tribunali (\"Tribunales\") giudicavano gli accusati. Erano formati da tre inquisitori, per la maggior parte membri del clero secolare con esperienza giuridica, e altri funzionari come procuratori, segretari, notai e un difensore dell'accusato, che normalmente si limitava a informare l'accusato di come si svolgeva il procedimento.\nI Familiari (\"Familiares\") erano senza salario fisso. Incoraggiavano le delazioni, raccoglievano le testimonianze e catturavano gli accusati. Nonostante fossero personaggi odiati dalla popolazione, il loro numero crebbe notevolmente perch\u00e9 venivano esentati dai contributi fiscali e potevano girare armati. Inoltre la familiarit\u00e0 con l'Inquisizione era considerata prestigiosa e prova di \"purezza di sangue\".\nL'Inquisizione Spagnola e l'espulsione degli ebrei.\nFerdinando e Isabella affidarono all'inquisitore generale Tom\u00e1s de Torquemada nel 1481 il compito di trovare e punire i conversi - gli ebrei e i mori - che ufficialmente si erano convertiti al Cristianesimo ma continuavano ad officiare in segreto i riti della propria religione. Alcuni Ebrei convertiti erano stati nominati sacerdoti e persino vescovi. I loro censori li chiamavano \"marrani\", un termine dispregiativo che pu\u00f2 essere tradotto anche con \"maiale\". L'Inquisizione cominci\u00f2 a perseguitare i conversi a Siviglia, e furono istituiti tribunali speciali in rapida successione a Cordova, Ja\u00e9n, e Ciudad Real, e in seguito nelle regioni di Aragona, Catalogna e Valencia. Tra il 1486 e il 1492 furono tenuti solamente a Toledo venticinque autodaf\u00e9, e ne sarebbero stati eseguiti oltre 464 tra il 1492 e il 1826. In totale, furono processati oltre 13.000 conversi, dal 1480 fino al decreto di espulsione di tutti gli ebrei dalla Spagna del 1492. Dal 1494, inquisitore generale fu Alonso Su\u00e1rez de la Fuente del Sauce.\nLa Spagna musulmana si era rivelata un porto sicuro per gli ebrei, e divenne velocemente il centro della vita intellettuale Ebraica. Tuttavia, qualche mese dopo la caduta di Granada, arriv\u00f2 il decreto di espulsione di Ferdinando e Isabella, che ordinava agli Ebrei di tutte le et\u00e0 di lasciare il Paese entro l'ultimo giorno di luglio, e che permetteva di portare via tutte le propriet\u00e0 eccetto metalli preziosi o denaro. La motivazione del decreto verteva sul pericolo di ricaduta dei conversi causato dalla vicinanza degli Ebrei non convertiti, che li allontanavano dal Cristianesimo e li facevano tornare ai vecchi riti. Non erano menzionate altre ragioni, e non si dubita che quella religiosa fosse la principale. Si dice che Don Isaac Abravanel, che aveva in precedenza riscattato 480 ebrei di M\u00e1laga dal Re per 20.000 dobloni, a quel punto offr\u00ec loro 600.000 corone per la revoca dell'editto. Si dice anche che Ferdinando esit\u00f2, ma fu preceduto da Torquemada, che lanci\u00f2 ai piedi del sovrano un crocifisso, chiedendogli se avrebbe tradito Cristo per soldi come Giuda. A prescindere dalla verit\u00e0 del racconto, non ci furono segnali di ripensamento da parte della monarchia e gli Ebrei si prepararono all'esilio. Furono espulsi oltre 200.000 ebrei, che si rifugiarono in Turchia, in Palestina o nel Nord Africa; in molte migliaia morirono nel viaggio. L'espulsione dalla Spagna port\u00f2 alla nascita della comunit\u00e0 sefardita; il ritorno, in Spagna, di un membro della comunit\u00e0 sefardita fu comunque impossibile fino al 1858, anno dell'annullamento dell'editto.\nCon l'espulsione degli ebrei l'Inquisizione aveva campo libero, dato che la sua autorit\u00e0 si estendeva per definizione solo sui cristiani, e che ora ogni ebreo presente sul territorio era stato battezzato. Se questi avessero continuato a praticare i propri riti, sarebbero stati condannati come peccatori ricaduti (nell'errore).\nOperato dell'Inquisizione Spagnola.\nSisto IV mor\u00ec nel 1484, e gli succedette papa Innocenzo VIII, che per due volte emise una bolla chiedendo pi\u00f9 misericordia per i convertiti. Egli ordin\u00f2 per converso a tutti i Re cattolici di estradare gli ebrei in fuga di nuovo in Spagna, dove avrebbero subito un processo.\nL'Inquisizione, in quanto organo religioso, era presieduto da autorit\u00e0 clericali; tuttavia, in caso di eresia accertata, il condannato veniva affidato alle autorit\u00e0 secolari per l'esecuzione della condanna. La tortura era ampiamente usata. La penitenza andava dall'umiliazione pubblica al rogo (dopo lo strangolamento per chi si pentiva e da vivo per chi non rinnegava il proprio peccato). Al posto degli irreperibili veniva bruciata una loro effigie, per gesto simbolico. Queste erano le pene eseguite durante gli autodaf\u00e9, che potevano durare un giorno intero. I membri religiosi del tribunale erano assistiti da civili (\"familiari\"), il cui incarico era molto prestigioso.\nMolte delle condanne si basavano su accuse nate dall'invidia o dal desiderio di vendetta. Molte altre, rivolte ad ebrei molto ricchi, erano molto probabilmente patrocinate dalla corona.\nL'Inquisizione diresse la propria azione anche contro i primi Protestanti, gli Erasmiani, gli Illuministi, e nel XVIII secolo contro gli autori dell'Encyclop\u00e9die. Nonostante la piega presa dalle altre Inquisizioni, quella spagnola segu\u00ec poco la caccia alle streghe: la maggior parte delle donne accusate veniva prosciolta come malata di mente.\nL'Inquisizione fu temporaneamente abolita dal governo napoleonico (1808-1815) ma fu reistituita con il ritorno sul trono di Ferdinando VII; fu abolita definitivamente nel 1834.\nPer perseguitare gli emigranti dalla Spagna che si erano rifugiati nelle colonie, fu istituita l'Inquisizione messicana, che ebbe l'appoggio degli esploratori e dei conquistadores.\nStatistiche.\nStabilire dei numeri relativi all'azione dell'Inquisizione spagnola \u00e8 molto difficile, ed \u00e8 in corso un dibattito tra le recenti indagini, supportate dalla Chiesa cattolica, secondo cui le stime riguardo alle condanne a morte sarebbero state sempre molto esagerate, e le teorie di altri storici, secondo cui sarebbero state uccise centinaia di migliaia di persone. Alcuni studiosi e storici spagnoli sostengono l'esistenza di una leggenda nera al riguardo, che teorizza un \"effetto distruttore\" della Spagna verso le altre nazioni e popoli.\nAlcuni rapporti di grandi stragi sono riportati da storici come Will Durant che, nel suo \"The Reformation\" (1957), cita Juan Antonio Llorente, Segretario Generale dell'Inquisizione dal 1789 al 1801, il quale stima l'esecuzione di 31.912 persone nel periodo 1480-1808; egli cita inoltre Hernando de Pulgar, segretario della regina Isabella, il quale stima che 2.000 persone siano state arse prima del 1490. Philip Schaff, nella sua \"Storia della Chiesa Cattolica\", diede il numero di 8.000 persone arse nei 18 anni di azione di Torquemada. Matthew White, esaminando questi dati, d\u00e0 un'approssimazione di 32.000 morti, di cui 9.000 sotto Torquemada. R.J. Rummel giudica queste \"stime realistiche\", nonostante altri studiosi attribuiscano a Torquemada la responsabilit\u00e0 di 135.000 decessi, includendo 125.000 avvenuti in prigione a causa degli stenti.\nAltri studi, come quello del professor Agostino Borromeo della Sapienza di Roma, riporta 125.000 processi effettuati dall'Inquisizione, con sole 2.000 esecuzioni circa realmente avvenute, nonostante molte altre ne fossero state decretate da tribunali laici.\nNegli ultimi decenni, sempre nell'ottica di una posizione revisionista, alcuni studiosi sottolineano che in Spagna, nazione spesso accusata di essere la patria dell'Inquisizione e della caccia alle streghe, si registr\u00f2 un uso modesto della tortura e un numero di vittime relativamente basso se paragonato all'Europa centro-settentrionale, prevalentemente di fede non cattolica."}
{"id": "121581", "revid": "1305772", "url": "https://it.wikipedia.org/wiki?curid=121581", "title": "Zecchino d'Oro 1967", "text": "Il nono Zecchino d'Oro si \u00e8 svolto a Bologna dal 3 al 5 marzo 1967.\n\u00c8 stato presentato da Mago Zurl\u00ec, interpretato da Cino Tortorella.\nLaura Mollica, che nel 1993 era anche ospite della trasmissione \"44 gatti\", in onda su Canale 5 e condotta da Rita Dalla Chiesa, \u00e8 divenuta una cantante di musica popolare siciliana.\nMarco Guidarini intraprese giovanissimo la carriera di violoncellista che poi abbandon\u00f2 per quella di direttore d'orchestra."}
{"id": "121582", "revid": "1305772", "url": "https://it.wikipedia.org/wiki?curid=121582", "title": "Zecchino d'Oro 1968", "text": "Il decimo Zecchino d'Oro si \u00e8 svolto a Bologna dal 17 al 19 marzo 1968.\n\u00c8 stato presentato da Mago Zurl\u00ec, interpretato da Cino Tortorella.\nCristina D'Avena, che interpret\u00f2 \"Il valzer del moscerino\", fece parte fino al 1976 del Piccolo Coro dell'Antoniano per poi acquisire grande notoriet\u00e0, cantando in molte sigle dei cartoni animati in onda su Italia 1, e sua sorella minore Clarissa D'Avena, nel 1978, ha partecipato al 21\u00ba Zecchino D'Oro come interprete di \"E l'arca navigava\".\nNel dicembre del 2007 in occasione del Gran gal\u00e0 dello Zecchino d'oro \"Quarantaquattro gatti\" fu cantata da Cino Tortorella e \"Il Torero Camomillo\" fu cantata da Gabriele Cirilli e nel dicembre di dieci anni dopo in occasione di 60 Zecchini la prima da Beppe Fiorello e l'altra da Chiara."}
{"id": "121585", "revid": "709565", "url": "https://it.wikipedia.org/wiki?curid=121585", "title": "Zecchino d'Oro 1969", "text": "L'undicesimo Zecchino d'Oro si \u00e8 svolto a Bologna dal 17 al 19 marzo 1969.\n\u00c8 stato presentato da Mago Zurl\u00ec, interpretato da Cino Tortorella.\n\u00c8 stata la prima edizione dello Zecchino andata in onda in Eurovisione, seguita da circa 150 milioni di spettatori.\nNel 2007, in occasione del Gran gal\u00e0 dello Zecchino d'Oro, \"Volevo un gatto nero\" fu cantato da Massimo Giletti, accompagnato da Valentina Cesarini alla fisarmonica.\nPaolo Lanzini \u00e8 stato ospite nella trasmissione televisiva \"I migliori anni\" condotta da Carlo Conti."}
{"id": "121586", "revid": "1305772", "url": "https://it.wikipedia.org/wiki?curid=121586", "title": "Zecchino d'Oro 1970", "text": "Il dodicesimo Zecchino d'Oro si \u00e8 svolto a Bologna dal 17 al 19 marzo 1970.\n\u00c8 stato presentato da Mago Zurl\u00ec, interpretato da Cino Tortorella.\nIl \"Corto\" e il \"Pacioccone\" de \"Il Lungo, il Corto e il Pacioccone\" sono stati ospiti ad una puntata de I migliori anni, condotto da Carlo Conti.\nIl ritornello de \"Il lungo, il Corto e il Pacioccone\" \u00e8 stato ripreso e rivisitato da \"Tutto esaurito\", programma radiofonico mattutino di Radio 105. Ogni mattina viene fatta ascoltare una registrazione del ritornello cantato da bambini diversi."}
{"id": "121595", "revid": "339392", "url": "https://it.wikipedia.org/wiki?curid=121595", "title": "Original Video Animation", "text": ""}
{"id": "121600", "revid": "287204", "url": "https://it.wikipedia.org/wiki?curid=121600", "title": "Carlo Ferrini", "text": "Inizia negli anni cinquanta a scrivere successi per Secondo Casadei, fra cui \"Baciarti cos\u00ec\". Dopo un'intensa attivit\u00e0 concertistica come pianista, scrive la grande maggioranza dei successi di Castellina (\"Primo amore\", \"Il treno dei sogni\", \"Verde prateria\", \"Amore vero\", \"Luna messicana\", \"La famiglia di una volta\")."}
{"id": "121601", "revid": "729019", "url": "https://it.wikipedia.org/wiki?curid=121601", "title": "Edizioni musicali Galletti-Boston", "text": "La Galletti-Boston \u00e8 una casa editrice musicale italiana fondata nel 1945; vanta nel suo catalogo importanti nomi del liscio, come l'orchestra Castellina-Pasi. , all'attenzione per la musica da ballo tradizionale si \u00e8 affiancata quella per i balli di gruppo e i ritmi latini.\nStoria.\nNel 1945 Angelo Galletti (1909-1986), musicista e violinista, fonda a Faenza la \u00abEdizioni musicali Galletti\u00bb: \u00e8 la prima casa discografica fondata in Romagna. Inizia a produrre gruppi locali di liscio: da Secondo Casadei all'incontro con Roberto Giraldi, in arte Castellina, che fond\u00f2 la celebre orchestra che nella sua lunga carriera ha venduto pi\u00f9 di tre milioni di dischi.\nIl primo successo risale al 1954 con il brano \"Polvere\", un tango scritto da Galletti stesso (insieme a Mario Micheletti) e del quale si contano a oggi pi\u00f9 di 60 incisioni (tra le quali quella di Fred Bongusto). Negli anni 1960 lancia i gruppi emergenti della musica beat producendo The Blackmen, Under 21, I King's Star, Gelli e i Mattatori, I G.Men. Per questi ultimi produce la canzone \"Oggi\" presentata al Festival di Sanremo 1975.\nNon trascura la musica da ballo tradizionale, producendo nel 1978 e nel 1987 i dischi per Castellina-Pasi che vinceranno due dischi d'oro. Inoltre realizza numerose produzioni per: Athos Mancini, Franco Bagutti, Luca Bergamini, Chicco De Matteo, Omar Lambertini, Renzo Tomassini e Roberta Cappelletti.\nAttualmente le edizioni Galletti sono guidate dalle due figlie di Angelo: Anna e Alessandra. Negli anni 1990 \u00e8 nata anche una costola di queste edizioni, denominata \u00abZapping\u00bb, specializzata in musica latina, lounge e nu-jazz. Tra gli artisti coinvolti, si segnalano Smoma, SofaRock e, per il genere latino, Croma Latina, Caiman, El Mena y su Eyeife Band e Rodolfo Guerra."}
{"id": "121603", "revid": "9", "url": "https://it.wikipedia.org/wiki?curid=121603", "title": "Colonia (citt\u00e0)", "text": ""}
{"id": "121606", "revid": "2175", "url": "https://it.wikipedia.org/wiki?curid=121606", "title": "Spartiti musicali", "text": ""}
