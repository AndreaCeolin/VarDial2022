{"id": "126406", "revid": "481349", "url": "https://it.wikipedia.org/wiki?curid=126406", "title": "Kurt von Schleicher", "text": "Entrato a far parte nel 1900 - a diciott'anni - come subalterno, dell'antico reggimento di Paul von Hindenburg, il 3\u00b0 guardie di fanteria, Kurt von Schleicher ebbe modo di diventare intimo amico del figlio del Feldmaresciallo e futuro presidente del Reich, Oskar von Hindenburg. Strinse altres\u00ec una solida amicizia con il generale Wilhelm Groener, il quale fu colpito dalle brillanti doti dimostrate da Schleicher quando questi era studente all'Accademia militare. Quando nel 1918 Groener succedette al generale Erich Ludendorff al quartier generale dell'esercito, prese con s\u00e9, come aiutante, proprio Schleicher.\nDefinito sprezzantemente dai suoi principali avversari un \"ufficiale da tavolino\" - durante il primo conflitto mondiale aveva passato soltanto un breve periodo sul fronte russo - Schleicher, che era effettivamente un \"borghese in uniforme\", si rivel\u00f2 per\u00f2 uno scaltro ed efficiente uomo politico. Dal 1918, anno della proclamazione della repubblica nel Reich, fino al 1932, si tenne sempre vicino a coloro che detenevano il potere, dimostrando una particolare propensione all'intrigo politico, che gli permetteva di esercitare il potere da dietro le quinte. Il suo percorso politico fu fin dall'inizio contraddistinto da imprevedibili mutamenti d'opinione e altrettanto improvvisi cambiamenti di rotta, che rendono difficile individuare e comprendere in ogni momento i pensieri e le reali intenzioni di Schleicher.\nI primi passi in politica.\nAlle dipendenze del generale Hans von Seeckt, fondatore della Reichswehr e comandante in capo dell'esercito, ebbe una parte rilevante nella riorganizzazione dei \"Freikorps\" - gruppi di ex-combattenti incapaci di reinserirsi nella societ\u00e0 della Repubblica - , che in un primo momento si era pensato di reinquadrare nelle file dell'esercito, e dell'organizzazione militare, illegale e segretissima, che affianc\u00f2 l'esercito regolare e prese il nome di \"Reichswehr nera\". Fu infine una figura cardine nei negoziati riservati avviati con Mosca nei primi anni venti, in seguito ai quali il governo tedesco ottenne da Lenin di impiantare nella Russia sovietica centri di addestramento clandestino per gli ufficiali tedeschi dei reparti corazzati e dell'aviazione, e fabbriche di armi dirette da tedeschi, a fronte di un'apertura all'industria militare sovietica di crediti per 300 milioni di marchi.\nNonostante fosse ormai un personaggio di primo piano nella politica civile e militare tedesca, Schleicher prediligeva lavorare nell'ombra, senza esporsi in prima persona, tanto che fino ai primi anni Trenta il suo nome rimase sconosciuto al grande pubblico. Nel 1928 Schleicher mise a frutto l'influenza guadagnata sul vecchio presidente Hindenburg grazie all'antica amicizia con il figlio Oskar, inducendolo a nominare ministro della Difesa il suo antico comandante, il generale Groener. Wilhelm Groener divenne cos\u00ec il primo militare ad occupare quel posto. Non appena ebbe assunto la carica, Groener fece di Schleicher il proprio braccio destro nel ministero, affidandogli la direzione di un nuovo ufficio recentemente costituito, l'Ufficio ministeriale (tedesco: \"Ministeramt\"), con il compito di gestire i problemi dell'esercito e della marina e i rapporti delle forze armate con il potere politico e i mezzi d'informazione.\nSchleicher divenne cos\u00ec una potenza nel corpo degli ufficiali, il tramite privilegiato delle relazioni tra la Reichswehr e gli alti ministeri della Repubblica, ruolo di cui egli si serv\u00ec immediatamente per accrescere ulteriormente il proprio potere. Poich\u00e9 era suo potere innalzare o liquidare gli alti ufficiali dell'esercito, egli nel 1930 esercit\u00f2 per la prima volta questo potere sbarazzandosi del generale von Blomberg, comandante in seconda dell'esercito, sostituendolo con un suo amico personale, il generale Kurt von Hammerstein-Equord.\nL'alleanza con Br\u00fcning.\nIn quella stessa primavera del 1930 Hermann M\u00fcller, che fu l'ultimo cancelliere socialdemocratico della Repubblica di Weimar, rassegn\u00f2 le dimissioni: subito dopo, Schleicher accarezz\u00f2 per la prima volta l'idea di assumere la carica di cancelliere; ma entro breve tempo scelse di appoggiare un altro candidato che fosse in grado, secondo le sue vedute, di rappresentare i suoi propri interessi: Heinrich Br\u00fcning, capo parlamentare del partito cattolico di centro.\nCon questa vittoria politica, Schleicher comp\u00ec quello che credeva essere il primo passo verso un grandioso progetto di riforma della Repubblica, un'idea che da tempo aveva iniziato ad elaborare. Egli vedeva abbastanza chiaramente quali fossero le cause della debolezza della Repubblica di Weimar: i partiti rappresentati al Reichstag - complice anche il sistema di rappresentanza proporzionale - erano troppi (e dieci di essi assommavano circa un milione di voti ciascuno), e ognuno di essi perseguiva gli interessi della classe sociale a cui si appoggiava, in contrasto con la linea politica degli altri.\nEra perci\u00f2 impossibile raggiungere una maggioranza stabile che consentisse di perseguire e portare avanti una linea politica di qualsiasi natura. Il neocancelliere Br\u00fcning pens\u00f2, forse consigliato da Schleicher, di ricorrere all'art. 48 della costituzione di Weimar, il quale stabiliva che, in situazioni di emergenza, potevano venire concessi poteri straordinari al cancelliere perch\u00e9 governasse mediante decreti, non soggetti all'approvazione preventiva del Reichstag. Questo era precisamente il modo in cui Schleicher desiderava che il cancelliere governasse. Egli era per un governo forte, posto sotto l'energica tutela del presidente a cui spettava d'agire con autorit\u00e0 quando non vi fossero alternative. Br\u00fcning si appell\u00f2 quindi al presidente Hindenburg perch\u00e9 applicasse l'art.48 in modo da far passare un suo progetto di legge sulle finanze mediante un decreto presidenziale; ma il Reichstag, deciso a non lasciarsi esautorare, contrattacc\u00f2 votando una mozione per la revoca del decreto, riuscendo cos\u00ec a \"congelarlo\".\nEra evidente che il governo parlamentare andava sfaldandosi, proprio nel momento in cui c'era pi\u00f9 bisogno di un regime forte per uscire dalla crisi economica. Br\u00fcning tent\u00f2 una mossa disperata: nel luglio 1930 chiese a Hindenburg di sciogliere il parlamento, indicendo le elezioni per il nuovo Reichstag per il settembre successivo. Gi\u00e0 una simile azione era probabilmente inutile, e sarebbe al massimo servita a ritardare la caduta di Br\u00fcning, ma nei fatti andarono anche peggio che nelle pi\u00f9 fosche previsioni: le elezioni che si tennero il 14 settembre 1930 si risolsero infatti in un vero disastro per il cancelliere cattolico. Ben sei milioni di voti andarono al partito nazista, contro gli 810.000 del 1928, e lo NSDAP ottenne ben 107 seggi al Reichstag, un'esca appetitosa per chiunque si proponesse di costituire un governo stabile.\nI primi contatti con il Partito Nazista.\nA questo punto, Schleicher decise che doveva cambiare rotta, se voleva conservarsi in sella anche in futuro; probabilmente fu quello il momento in cui decise di abbandonare Br\u00fcning, ormai prossimo a cadere in disgrazia, al suo destino, e di lavorare per costituire un governo appoggiato dai nazisti \u2013 la preferenza espressa dal popolo del Reich era inequivocabile \u2013, in modo che questi si prestassero ai suoi scopi. Perci\u00f2 egli verso la fine dell'anno prese contatti con Gregor Strasser e con Ernst R\u00f6hm, appena tornato dalla Bolivia. Questo fu il primo vero contatto tra i nazisti e coloro che detenevano il potere nella Repubblica di Weimar.\nSchleicher, come Br\u00fcning, era particolarmente preoccupato all'idea di cosa sarebbe potuto succedere nella primavera del 1932, quando il mandato settennale di Hindenburg sarebbe scaduto. Adolf Hitler avrebbe potuto presentarsi alle elezioni presidenziali e vincerle; e a quel punto egli sarebbe stato completamente fuori dalla sua portata, e del suo controllo. Bench\u00e9 egli non condividesse nei confronti dei nazisti le preoccupazioni dello scrupoloso e liberale cancelliere cattolico, non poteva accettare che Hitler e i suoi accoliti instaurassero il proprio ordine nel Reich mettendo in discussione il suo potere: quel che pi\u00f9 interessava a Schleicher era avere l'appoggio dei nazisti nella costituzione di un nuovo governo che governasse con poteri dittatoriali, senza per\u00f2 che questi avanzassero pretese eccessive, esigendo poteri che egli considerava sua prerogativa.\nNon per nulla egli rappresentava una classe sociale antica e conservatrice. Schleicher decise di appoggiare la proposta di Br\u00fcning, la quale prevedeva che nel 1932 le elezioni presidenziali venissero rinviate, e che si prolungasse il termine della carica di Hindenburg. Subito dopo aver raggiunto questo obiettivo, si sarebbe proposto al Reichstag di restaurare la monarchia, con Hindenburg come reggente, per poi porre alla sua morte uno qualsiasi dei figli del Kronprinz Guglielmo di Prussia sul trono degli Hohenzollern. In questo modo, secondo Schleicher, il pericolo di vedere Hitler divenire presidente della Germania sarebbe stato definitivamente scongiurato e i nazisti, se volevano continuare a esistere come forza politica, avrebbero dovuto scendere a patti. Sembra che Br\u00fcning sperasse addirittura, con questa mossa, di sbarrare definitivamente la via al potere a Hitler.\nL'onesto e scrupoloso cancelliere, deciso fautore della democrazia, si sentiva evidentemente a disagio nell'essere obbligato a scendere a compromessi con i nazisti, intimorito dai loro eccessi e dalla loro intolleranza, e sperava che con il mutamento della situazione gli sarebbe riuscito di estrometterli dalla scena politica. Simili preoccupazioni non sfioravano la mente di Schleicher, il quale si preoccupava - con eccezionale miopia - soltanto del proprio potere. Il piano di Schleicher e Br\u00fcning non and\u00f2 a buon fine: Hindenburg si oppose all'istituzione di una monarchia \"costituzionale\" analoga a quella inglese dopo la sua morte - era questa la condizione posta dai socialdemocratici e dai sindacati per dare il loro appoggio al progetto \u2013 e annunci\u00f2 che a quelle condizioni non avrebbe appoggiato la propria rielezione.\nAl principio dell'autunno egli aveva conferito con Hitler e combinato le cose perch\u00e9 vedesse sia il presidente che il cancelliere. Pare che Hitler all'epoca fosse ancora scosso per il suicidio della nipote e amante Geli Raubal, avvenuto appena tre settimane prima, e l'incontro con Hindenburg and\u00f2 male. Quello con Br\u00fcning non and\u00f2 meglio, in quanto Hitler non si mostr\u00f2 disposto a dare il proprio appoggio per la riconferma di Hindenburg in carica. Schleicher all'inizio del 1932 esort\u00f2 Br\u00fcning perch\u00e9 facesse un nuovo tentativo per portare i nazisti e i nazionalisti di Hugenberg dalla loro parte, ma vista l'inutilit\u00e0 dei loro sforzi \u2013 n\u00e9 Hitler n\u00e9 Hugenberg volevano scendere a patti con la Repubblica da loro tanto odiata \u2013 si rassegnarono all'inevitabile e in aprile le elezioni presidenziali si tennero regolarmente. Com'era prevedibile, Hindenburg vinse largamente, appoggiato perfino dai suoi antichi avversari, i socialisti e i sindacati operai, decisi ad opporsi con ogni mezzo a Hitler.\nL'eliminazione di Br\u00fcning dalla scena politica.\nDopo questa larga vittoria, che in ultima analisi era stata la vittoria della classe conservatrice cui egli apparteneva, Schleicher venne stranamente a trovarsi in contrasto con Br\u00fcning. Il nodo della divergenza fu il modo in cui il governo avrebbe dovuto agire nei confronti delle SA, l'organizzazione paramilitare dello NSDAP. Da oltre un anno il governo del Reich era venuto in possesso di prove circa un presunto putsch progettato dalle SA per impadronirsi dello stato: poco prima delle elezioni le SA al completo \u2013 che all'epoca erano 400.000 - erano stati messe in stato d'allerta. Sembra che Berlino, secondo le intenzioni di Ernst R\u00f6hm, il colpo di Stato dovesse aver luogo subito dopo l'eventuale elezione di Hitler a presidente. Il ministro della Difesa, generale Groener, e il cancelliere Heinrich Br\u00fcning, sollecitati dai governi dei vari stati federati, durante la riunione di gabinetto del 10 aprile decisero di bandire le SA mettendole fuori legge e decretandone lo scioglimento. Schleicher esit\u00f2 al momento di dare la propria approvazione. Sulla natura della sua esitazione si possono fare diverse supposizioni: probabilmente a quel punto Schleicher cap\u00ec che, se fosse riuscito a formare un nuovo governo con l'appoggio dei nazisti, il suo potere personale ne avrebbe beneficiato pi\u00f9 che se si fosse contentato di far parte dell'attuale governo.\nDecise perci\u00f2 di indebolire la posizione del generale Groener, per il quale egli avrebbe dovuto provare un sentimento di filiale riconoscenza. Il 16 aprile persuase Hindenburg a scrivere un'aspra lettera a Groener in cui gli domandava per quale motivo la Reichsbanner, l'associazione paramilitare della socialdemocrazia, non fosse stata sciolta insieme alle SA. Infine, ispir\u00f2 una maligna campagna diffamatoria contro Groener, mettendo in dubbio se egli fosse in grado di conservare la carica. Segretamente, Schleicher riprese contatto con le SA: si incontr\u00f2 con Ernst R\u00f6hm e con il capo delle SA di Berlino, conte von Helldorf. Il 28 aprile s'incontr\u00f2 con Hitler. Sembra che, a questo punto, Schleicher e R\u00f6hm stessero in un certo senso cospirando alle spalle di Hitler.\nPare che R\u00f6hm ricevesse da Schleicher assicurazioni che le SA sarebbero state incorporate nell'esercito e avrebbero rivestito un ruolo importante nelle operazioni di riarmo: un'idea che Hitler aveva sempre combattuto, asserendo che il solo ruolo che potesse spettare alle SA era quello di \"forza politica\" e non militare. La politica che Schleicher persegu\u00ec in quei giorni frenetici aveva evidentemente un duplice obiettivo: voleva incorporare le SA nell'esercito in modo da poterle controllare ed, eventualmente, servirsene, e voleva avere nel governo, sempre sotto il suo diretto e stretto controllo, Hitler, che era l'unico nazionalista a godere di un largo seguito tra le masse. In ultima analisi, Schleicher consider\u00f2 Hitler e l'intero movimento nazionalsocialista come strumenti di cui servirsi per accrescere e consolidare il proprio potere personale. Con l'appoggio dell'entourage del presidente, egli perfezion\u00f2 il suo piano, che prevedeva lo scioglimento del Reichstag, la revoca di tutte le proibizioni al partito nazista e alle SA, e la costituzione di un governo presidenziale, appoggiato dai nazisti, che facesse a meno del parlamento.\nPoi, si sarebbe apportata una modifica alla costituzione che avrebbe accordato al nuovo governo \u2013 nel quale egli, Schleicher, avrebbe avuto un ruolo predominante - poteri assoluti. Il 10 maggio 1932 Schleicher inform\u00f2 personalmente il generale Groener che egli non godeva pi\u00f9 della fiducia dell'esercito, e che quindi doveva andarsene. Groener non pot\u00e9 che prendere atto del tradimento del suo favorito e dimettersi il successivo 13 maggio. A questo punto non rimaneva che disfarsi di Br\u00fcning. Il 29 maggio Hindenburg, forse dietro diretta istigazione di Schleicher, convoc\u00f2 il cancelliere e gli chiese di dare le dimissioni. Gi\u00e0 il 30 maggio Hitler si rec\u00f2 a Berlino per conferire con Hindenburg e sottoporgli il programma segreto che egli e Schleicher avevano compilato in un incontro segreto l'8 maggio: scioglimento del Reichstag, revoca della proibizione delle SA, costituzione di un gabinetto presidenziale i cui membri sarebbero stati scelti da Hindenburg. Hitler garant\u00ec il proprio sostegno al nuovo governo.\nLa formazione del gabinetto von Papen.\nIl 1\u00ba giugno 1932 questo governo venne costituito: consigliato da Schleicher, Hindenburg nomin\u00f2 cancelliere Franz von Papen, uno statista di second'ordine: la scelta del presidente lasci\u00f2 stupefatta la maggior parte degli addetti ai lavori. Evidentemente Schleicher aveva pensato che gli sarebbe stato facile manovrare un uomo come Papen. Lo stesso Schleicher divenne ministro della Difesa (la stessa carica che Br\u00fcning gli aveva offerto poco prima di essere silurato, e che egli aveva rifiutato). Questo governo divenne celebre come \"il gabinetto dei baroni\": ben cinque dei suoi membri appartenevano alla nobilt\u00e0. La prima cosa che il nuovo cancelliere fece fu tener fede alle promesse di Schleicher a Hitler: il 15 giugno 1932 fu revocato il bando alle SA. Gli uomini dei reparti d'assalto, riabilitati e liberi di scorrazzare per le vie delle citt\u00e0 in uniforme, si diedero alle provocazioni e ci furono in tutta la Germania violenti scontri tra essi e i comunisti, che lasciarono a terra pi\u00f9 d'un morto. Schleicher non se ne preoccup\u00f2 affatto; ben presto egli e il suo protetto, Papen, approfittarono delle invocazioni dei partiti che pregavano il governo perch\u00e9 ristabilisse l'ordine e mettesse fine agli scontri per assestare un altro duro colpo alle istituzioni democratiche.\nIl 20 luglio Papen depose d'ufficio il governo prussiano per la sua presunta \"incapacit\u00e0 di mantenere l'ordine pubblico\", nominando s\u00e9 stesso commissario del Reich per la Prussia. Poco dopo, l'astuto generale dedicatosi alla politica si preoccup\u00f2 di fornire al cancelliere le \"prove inconfutabili\" che i membri della Dieta prussiana complottassero contro il governo del Reich in combutta con i comunisti. Cos\u00ec forn\u00ec un pretesto a Papen per togliere di mezzo con la forza i riottosi ministri socialisti prussiani che, bench\u00e9 calunniati, si rifiutavano di dimettersi di propria iniziativa, e proclamare la legge marziale anche a Berlino. Queste mosse erano tutte volte alla costituzione di un governo centralizzato e autoritario quale era quello voluto da Schleicher.\nL'ascesa di Hitler.\nA questo punto, Schleicher dovette pensare che il suo piano era arrivato a compimento, ma nuovi gravi problemi attendevano lui e il governo che sotto la sua guida sapiente era stato appena costituito. Sciolto il Reichstag il 4 giugno, le elezioni furono fissate per il 31 luglio 1932, e videro un trionfo schiacciante dello NSDAP: i nazisti si assicurarono 13.700.000 voti, raddoppiando la propria presenza al Reichstag per un totale di 230 seggi. Tutto questo indusse Hitler ad aumentare le proprie pretese nei confronti del governo. Il 5 agosto Schleicher incontr\u00f2 Hitler e questi avanz\u00f2 onerose pretese: chiese per s\u00e9 la carica di cancelliere, e per il proprio partito un alto numero di ministeri, offrendo a Schleicher, per tutta ricompensa, di conservare la carica di ministro della Difesa, che egli gi\u00e0 ricopriva.\nInoltre, Hitler progettava di chiedere al Reichstag l'autorizzazione a governare per un certo periodo mediante decreti. Schleicher si mostr\u00f2 subito accondiscendente nei confronti del capo nazista, ma certo non intendeva consegnare il proprio governo nelle mani dei nazisti, con il rischio di essere relegato in una posizione subordinata. Perci\u00f2, tre giorni dopo egli fece sapere che, secondo la sua opinione, se Hitler fosse riuscito a ottenere il cancellierato avrebbe dovuto governare con il consenso del parlamento \u2013 senza ricorrere all'art. 48. Cos\u00ec Schleicher credeva di riuscire ad accontentare l'alleato nazista ponendo per\u00f2 un serio freno alle sue ambizioni.\nTentativi di contenimento di Hitler.\nIl 13 agosto Schleicher, affiancato da Papen, incontr\u00f2 nuovamente Hitler. Sostenne decisamente la causa di Papen e fin\u00ec per dichiarare che il capo nazista non avrebbe dovuto aspirare ad una carica superiore a quella di vicecancelliere. Inevitabilmente, si arriv\u00f2 a una rottura, e Schleicher si vide ritirare l'appoggio di Hitler e dello NSDAP. La situazione gli ispir\u00f2 una decisa preoccupazione. Quando gli giunsero voci circa un imminente accordo in parlamento tra i nazisti e il partito di centro, Schleicher si impensier\u00ec ancora di pi\u00f9 perch\u00e9 una coalizione cos\u00ec formata avrebbe avuto la maggioranza assoluta al Reichstag e avrebbe potuto facilmente scalzare il suo governo. Peraltro, l'opposizione al \"gabinetto dei baroni\" era ben viva anche in altri partiti al parlamento.\nPer prevenire il pericolo di una mozione di sfiducia al governo da lui presieduto, il cancelliere Papen dispose l'immediato scioglimento del Reichstag, e bench\u00e9 incontrasse difficolt\u00e0 dovute all'opposizione dei parlamentari capeggiati proprio dal nazista Hermann G\u00f6ring, il parlamento fu sciolto e nuove elezioni indette per il novembre successivo. A questo punto Schleicher, impensierito dall'instabilit\u00e0 della situazione, arriv\u00f2 alla conclusione che il responsabile di tutto questo fosse Papen. La sua dichiarata avversione per Hitler rappresentava ormai un ostacolo alla formazione di un governo stabile, un diaframma che doveva essere rimosso permettendo al presidente di trattare liberamente, in prima persona con i partiti, specialmente con il pi\u00f9 grande di essi. Probabilmente Schleicher pens\u00f2 che, quando Papen non fosse pi\u00f9 stato cancelliere, Hitler sarebbe stato disposto a fornire nuovamente il proprio appoggio. Era una supposizione del tutto infondata, ma egli ne era cos\u00ec convinto che sollecit\u00f2 presso il presidente le dimissioni di Papen.\nLa caduta del gabinetto von Papen.\nPapen e il suo gabinetto si dimisero il 17 novembre, e Schleicher combin\u00f2 un incontro tra Hindenburg e Hitler, sperando che tra i due si arrivasse ad un accordo. Il rifiuto di Hitler di assumere il cancellierato con l'obbligo di governare di comune accordo con il Reichstag, e la sua insistente pretesa di governare con il sistema dei decreti di emergenza fecero per\u00f2 naufragare l'incontro. Schleicher a questo punto decise di fare il passo decisivo: impedire la rielezione \u2013 che sembrava ormai prossima \u2013 di Franz von Papen a cancelliere, e proporsi lui stesso per quella carica, in modo da rinegoziare dall'inizio gli accordi con Hitler e lo NSDAP. Schleicher prese cos\u00ec contatto con Strasser e gli fece chiaramente intendere che, se Hitler non se la sentiva di partecipare a un gabinetto facente capo a Papen, forse avrebbe acconsentito a entrare in un gabinetto in cui lui stesso fosse cancelliere. La maggior parte dei gerarchi nazisti, cui Hitler era propenso a dare ragione, era contraria ad appoggiare il governo di Schleicher dall'esterno come ad entrarvi, ma l'intrigante generale non attese la loro risposta e decise di assumere senza consultarli la carica di cancelliere.\nIl 1\u00ba dicembre 1932 Schleicher accompagn\u00f2 Papen a colloquio con il presidente Hindenburg. Papen si offr\u00ec di riassumere le carica di cancelliere, di governare mediante decreti e di \"\"mandare a casa\" il Reichstag per un certo periodo di tempo, in attesa di apportare \"un emendamento alla costituzione\". Quel che Papen desiderava era appunto un emendamento che riportasse la Germania al tempo dell'impero, ripristinando il dominio dei militari e delle classi conservatrici, in conformit\u00e0 ai piani da lui a lungo intessuti di comune accordo con Schleicher. Con suo gran stupore, Schleicher fece delle obiezioni. L'astuto generale ovviamente non aveva cambiato le proprie convinzioni in nome di una democrazia in cui non credeva, ma semplicemente gli premeva prima di tutto sbarazzarsi di Papen per poter gestire personalmente la questione. Fece leva sulla riluttanza di Hindenburg a rompere il suo giuramento di fedelt\u00e0 alla costituzione se ci\u00f2 poteva essere evitato. Schleicher rassicur\u00f2 il presidente che ci\u00f2 poteva essere evitato. Disse che credeva possibile di poter formare un governo che avesse la maggioranza nel Reichstag, quando lui stesso ne fosse stato il capo. Afferm\u00f2 anche di poter in ogni momento staccare da Hitler, Strasser e almeno una sessantina di deputati nazisti, qualora Hitler non l'avesse sostenuto, e s'illudeva addirittura di ottenere il sostegno dei sindacati e della socialdemocrazia.\nHindenburg fu quasi nauseato dall'idea di Schleicher, bench\u00e9 in brevissimo tempo dovesse ricredersi, e chiese a Franz von Papen di formare subito un nuovo governo, cos\u00ec come gli paresse opportuno. Ma gi\u00e0 il giorno dopo Schleicher riusc\u00ec a sferrare il colpo decisivo al suo antico amico: avendo Papen convocato d'urgenza il gabinetto, il 2 dicembre 1932, per proclamare lo stato d'emergenza e discutere l'applicazione di misure di sicurezza straordinarie contro i tumulti causati da nazisti e comunisti, Schleicher \u2013 nel suo ruolo di ministro della Difesa - lo contest\u00f2 aspramente: l'esercito non possedeva a suo dire forze bastanti ad attuare un simile compito. Papen chiese l'appoggio di Hindenburg, ma il vecchio presidente, ormai stanco, si decise a lasciare carta bianca a Schleicher perch\u00e9 provasse a riportare l'ordine nel paese.\nL'ascesa alla Cancelleria.\nCos\u00ec il 2 dicembre 1932 Kurt von Schleicher fu nominato cancelliere: era il primo generale a occupare quel posto da quarantadue anni, da quando nel 1890 Georg Leo von Caprivi de Caprera de Montecuccoli era succeduto al cancelliere di ferro. La prima cosa che egli fece dopo avere assunto il cancellierato fu di offrire a Gregor Strasser il posto di vicecancelliere e di primo ministro della Prussia. Disperando di riuscire a guadagnare Hitler al proprio progetto, egli cercava di adescare i suoi camerati, nella speranza di isolare il capo nazista o almeno di provocare una scissione all'interno dello NSDAP. Strasser era inoltre un elemento particolarmente appetibile per Schleicher: numero due del partito nazista, egli era assai pi\u00f9 popolare di Hitler tra gli elementi dell'ala sinistra.\nInoltre, come capo dell'organizzazione del partito, Gregor Strasser era in diretto contatto con tutti i dirigenti provinciali e locali e sembrava essersi conquistato la loro fedelt\u00e0. Convinto com'era che Hitler stesse trasportando il movimento nazionalsocialista su un binario morto, poteva essere facilmente tentato da un programma che gli permettesse di rilanciare l'attivit\u00e0 del partito su basi completamente diverse, una volta che si fosse riusciti a mettere da parte Hitler. Pare che Hitler venisse a sapere di questi contatti tra Schleicher e il suo principale luogotenente, e tra i due ci fu un'accesa lite, culminata con le dimissioni di Strasser da tutte le cariche da lui rivestite all'interno del partito.\nIl 15 dicembre 1932 Schleicher fece trasmettere alla radio un lungo discorso alla nazione, in cui pregava gli ascoltatori di dimenticare che egli era un generale, che egli non sosteneva \"n\u00e9 il capitalismo n\u00e9 il socialismo\" e che \"concetti, come quello dell'economia privata o dell'economia pianificata avevano cessato di impaurirlo\"\". Afferm\u00f2 che, per rimettere economicamente in sesto il paese e trovare lavoro ai disoccupati, non vi sarebbero stati n\u00e9 ulteriori aumenti di tasse n\u00e9 riduzioni di salari; egli in effetti revoc\u00f2 l'ultimo taglio ai salari e ai sussidi decretata da Papen, cos\u00ec come abol\u00ec le quote agricole fissate da Papen a vantaggio dei proprietari terrieri. Dando una volta di pi\u00f9 dimostrazione del proprio \"trasformismo\", Schleicher studi\u00f2 un ambizioso progetto che non si sarebbe mai creduto che un membro della classe militare fosse in grado di concepire, il quale prevedeva di acquistare 800.000 acri delle terre degli junker dell'Est in bancarotta per ridistribuirle a 25.000 famiglie di contadini.\nPrevedeva inoltre di stabilire severi controlli sui prezzi di generi di consumo essenziali, come il carbone e gli alimenti. Egli cos\u00ec tentava ora di assicurarsi l'appoggio delle masse che fino al giorno prima \u2013 come la maggior parte dei militari \u2013 aveva disprezzato, e alle cui rivendicazioni si era in precedenza opposto. Schleicher intrattenne lunghi colloqui con i rappresentanti dei sindacati, giungendo a teorizzare una societ\u00e0 futura che si reggesse sui due pilastri delle organizzazioni del lavoro e dell'esercito. Ma i rappresentanti dei lavoratori, non fidandosi di un uomo nel quale non avevano fiducia, non si lasciarono irretire dalle promesse dell'astuto generale e rifiutarono la loro collaborazione.\nCos\u00ec Schleicher si ritrov\u00f2 in una posizione difficile: non era riuscito ad ottenere l'appoggio delle classi basse e dei sindacati, e si era nel contempo inimicato le classi militari e conservatrici da cui egli stesso proveniva, secondo le quali il suo programma politico era semplicemente bolscevismo puro. Il 4 gennaio Schleicher organizz\u00f2 un incontro tra Hindenburg e Gregor Strasser, fresco dimissionario dal direttivo dello NSDAP e recentemente tornato dalle vacanze. Strasser si dichiar\u00f2 pronto a entrare nel governo di Schleicher. Questa mossa dell'astuto generale gett\u00f2 nella costernazione l'ambiente nazista, perch\u00e9 si pensava che se Strasser avesse assunto una carica, molti militanti sarebbero passati dalla sua parte e la posizione di Hitler ne sarebbe risultata molto indebolita. Questo era esattamente l'intento di Schleicher, che il 15 gennaio successivo, in un colloquio con l'allora ministro austriaco della Giustizia, Kurt von Schuschnigg, dichiar\u00f2 che \"\"il signor Hitler ha cessato di costituire un problema\" e che \"tutta la questione \u00e8 risolta\"\".\nMa Schleicher stavolta si sbagliava. Egli non era stato in grado di formarsi una maggioranza nel Reichstag, n\u00e9 di assicurarsi l'appoggio n\u00e9 dei nazionalisti e dei conservatori, n\u00e9 della socialdemocrazia o del Centro, n\u00e9 dei sindacati. La sua posizione era quantomai instabile, ed egli era in procinto di cadere. Nel frattempo, Papen aveva intrattenuto stretti rapporti con Hitler \u2013 con cui si era gi\u00e0 incontrato il 4 gennaio \u2013 per riuscire a scalzare Schleicher e formare un governo in cui lui e Hitler fossero alla pari. Durante tutto quel tempo, egli non aveva cessato di esercitare la propria influenza su Hindenburg cercando di indurlo a revocare la propria fiducia a Schleicher. Cos\u00ec, quando il cancelliere si rec\u00f2 in visita dal presidente il 23 gennaio e, ammettendo di non esser riuscito ad assicurarsi una maggioranza stabile in parlamento, chiese lo scioglimento di esso e la concessione dei poteri d'emergenza per governare mediante decreti secondo l'art. 48, si sent\u00ec rispondere che questo non era possibile, che riprovasse una volta di pi\u00f9 a formare una maggioranza al Reichstag che sostenesse il suo governo.\nCuriosamente, egli si trovava ora esattamente nella stessa situazione in cui si era trovato il suo antico alleato Papen all'inizio di dicembre: allora era stato Papen a chiedere la concessione dei pieni poteri, e Schleicher si era opposto assicurando di poter formare un governo appoggiato dai nazisti che fosse sostenuto da una maggioranza al Reichstag. Ora, era Schleicher stesso a insistere che si istituisse un governo dittatoriale, mentre Papen \u2013 da dietro le quinte\u00a0\u2013 assicurava che questo passo avrebbe potuto essere evitato, in quanto lui stesso era sicuro di poter costituire un governo che avesse la maggioranza, sempre contando sull'appoggio di Hitler. Schleicher cap\u00ec di essere alla fine: era stato preso nella propria stessa rete, tradito dalla sua stessa strategia e dagli uomini di cui aveva creduto di potersi servire.\nLa fine.\nIl 28 gennaio 1933 si dimise, scomparendo dalla vita politica e ritirandosi a vita privata. Tutti si dimenticarono di lui, con la sola eccezione di Hitler e dei suoi accoliti. Al tempo della purga cruenta ricordata come la notte dei lunghi coltelli, in cui furono uccisi anche alcuni degli antichi avversari del nazismo, Schleicher figur\u00f2 tra i condannati a morte per i contatti con Ernst R\u00f6hm e Gregor Strasser. A mezzogiorno del 30 giugno 1934 un gruppo dell'SD in borghese suon\u00f2 alla porta della sua villa alla periferia di Berlino e non appena il generale si affacci\u00f2 lo uccisero sparandogli a bruciapelo. Accorse la moglie, che Schleicher aveva sposato solo diciotto mesi prima (fino ad allora era rimasto scapolo), e anche lei fu uccisa sul posto."}
{"id": "126407", "revid": "1005847", "url": "https://it.wikipedia.org/wiki?curid=126407", "title": "Anwar al-Sadat", "text": "Tra i protagonisti alla rivoluzione egiziana del 1952 (che port\u00f2 all'abbattimento della monarchia per l'instaurazione d'un ordinamento statale repubblicano), membro del Consiglio del Comando della Rivoluzione egiziano e vicepresidente della Repubblica sotto Gam\u0101l \u02bfAbd al-N\u0101\u1e63er, divenne presidente dell'Egitto nel 1970, all'improvvisa morte di quest'ultimo.\nGovern\u00f2 incontrastato, instaurando di fatto un regime dai tratti fortemente autocratici e caratterizzato dalle limitazioni poste alla libert\u00e0 di stampa e dalle saltuarie violazioni dei diritti umani, fino al suo assassinio avvenuto nel 1981, distinguendosi quasi da subito per il suo radicale cambiamento di rotta rispetto alla politica del suo predecessore, orientandosi infatti per una politica economica neoliberista e per una maggiore apertura - dietro il profilo interno - alle istanze sociali dei gruppi islamistici locali, cos\u00ec come per l'abbandono - dietro invece quello esterno - della storica politica neutralista (per quanto gi\u00e0 allora relativamente pi\u00f9 sbilanciato per il blocco orientale) e terzomondista del suo Paese in seno al contesto internazionale della guerra fredda, effettuando dunque un riavvicinamento strategico agli Stati Uniti.\nRicevette il premio Nobel per la pace nel 1978, \"ex aequo\" con il primo ministro israeliano Menachem Begin, in virt\u00f9 dei suoi sforzi nel processo di pace israelo-egiziano che aveva condotto agli accordi di Camp David, cosa per\u00f2 che cost\u00f2 all'Egitto la propria posizione in seno al mondo arabo.\nBiografia.\nOrigini, carriera militare e politica.\nNato a Mit Abu al-Kum, nel governatorato di al-Manufiyya, il 25 dicembre del 1918 da una famiglia di etnia nubiana, al-S\u0101d\u0101t si diplom\u00f2 presso l'Accademia militare del Cairo nel 1938, venendo in seguito inviato di stanza nell'allora Sudan anglo-egiziano, dove conobbe il compagno d'armi Gam\u0101l \u02bfAbd al-N\u0101\u1e63er, del quale divenne buon amico.\nDurante la seconda guerra mondiale, fu imprigionato dagli inglesi a causa dei suoi sforzi per ottenere aiuti militari dalle potenze dell'Asse, in modo tale da poter espellere le forze di occupazione britanniche dall'Egitto.\nPartecip\u00f2, nel 1952, al colpo di Stato repubblicano con cui i \"Liberi Ufficiali\", un'organizzazione militare capeggiata dal gen. Mu\u1e25ammad Nag\u012bb e dal col. N\u0101\u1e63er, detronizzarono re F\u0101r\u016bq I. Fece parte del Consiglio del Comando della Rivoluzione egiziano, la giunta militare che da quel momento detenne il potere nel Paese. Nel 1954, a seguito della deposizione del gen. Nag\u012bb da parte di N\u0101\u1e63er, quest'ultimo lo chiam\u00f2 a far parte del suo governo. Dal 1960 al 1961, infatti, ricopr\u00ec la carica di presidente dell'Assemblea nazionale, e poi ancora dal 1964 al 1968.\nSuccessione a Nasser.\nNel dicembre del 1969 venne scelto dal vecchio amico Gam\u0101l \u02bfAbd al-N\u0101\u1e63er in qualit\u00e0 di suo vicepresidente. Il 5 ottobre 1970, sette giorni dopo l'improvvisa morte di questi per attacco cardiaco, al-S\u0101d\u0101t gli succedette alla carica di Presidente.\nSi scontr\u00f2 subito con la sinistra nasseriana e fu costretto, per sconfiggerla, ad attuare un atto di forza, il 15 maggio 1971, che epur\u00f2 i politici e i militari nasseriani pi\u00f9 intransigenti. A tal proposito al-S\u0101d\u0101t parler\u00e0 di una \"rivoluzione correttiva\", e in effetti intraprese una radicale trasformazione del sistema del suo predecessore, eliminandone gli elementi di socialismo e statalismo, riaprendo l'economia alle imprese straniere (la cosiddetta \"infit\u0101h\", \"apertura\").\nIn patria al-S\u0101d\u0101t incoraggi\u00f2 la rinascita dei movimenti islamici conservatori che erano stati perseguitati da N\u0101\u1e63er come i Fratelli Musulmani, cui concesse notevole autonomia nel tentativo di manipolarli per combattere le opposizioni di sinistra, soprattutto nelle universit\u00e0. Proprio per compiacere il potere religioso, al-S\u0101d\u0101t cominci\u00f2 ad accreditarsi come \u00abpresidente credente\u00bb, e fece inserire nella nuova Costituzione del 1971 un emendamento che individuava nella shar\u012b\u2018a la fonte principale della legislazione.\nDue anni dopo la presa del potere, chiese il ritiro dall'Egitto dei consiglieri militari sovietici, riallineando il Paese con il fronte filostatunitense.\nIn politica estera, nei primi anni settanta al-S\u0101d\u0101t aveva partecipato al tentativo fallimentare di creare una Federazione delle Repubbliche Arabe con Siria e Libia. I rapporti con tali Paesi avrebbero presto subito un brusco peggioramento (guerra libico-egiziana, 1977). Per contro l'Egitto strinse forti rapporti con Sudan e Arabia Saudita.\nNel 1977 truppe egiziane intervennero a sostegno del regime di Mobutu nello Zaire e S\u0101d\u0101t si schier\u00f2 a fianco della Somalia nella guerra dell'Ogaden. Mantenne un ottimo rapporto di amicizia con lo Sci\u00e0 d'Iran Mohammad Reza Pahlavi, tanto da concedergli asilo in Egitto dopo la rivoluzione khomeinista del 1979.\nLa guerra del Kippur.\nNell'ottobre del 1973, al-S\u0101d\u0101t guid\u00f2 l'Egitto al fianco della Siria di \u1e24\u0101fi\u1e93 al-Asad nella guerra del Kippur (conosciuta nel mondo arabo come \"guerra del Ramadan\") contro Israele, in seguito alla quale lo stesso al-S\u0101d\u0101t fu poi noto come l'\"eroe dell'attraversamento\". Malgrado l'attacco che colse di sorpresa il suo esercito, Israele riusc\u00ec a riorganizzarsi e fermare l'avanzata degli egiziani, che anni dopo riuscirono a recuperare tutta la penisola del Sinai (perduta dall'Egitto durante la precedente guerra dei sei giorni).\nCon l'attacco l'Egitto pot\u00e9 rivendicare di aver \"lavato l'onta\" della sconfitta del 1967 e ne deriv\u00f2 una legittimazione a gestire la politica estera in modo autonomo dal nasserismo.\nPace con Israele.\nAl-S\u0101d\u0101t l'utilizz\u00f2 per imprimere un ritmo rapido al processo di pace con Israele.\nDopo l'iniziativa accuratamente preparata della visita ufficiale a Gerusalemme nel 1977 (primo leader arabo a recarsi in Israele, scandalizzando gran parte del mondo musulmano), contraccambiata da quella del Primo ministro israeliano Menachem Begin a Ismailia appena due mesi dopo, esso culmin\u00f2 \u2212 grazie all'intervento del presidente degli Stati Uniti, Jimmy Carter \u2212 negli accordi di Camp David del 1978, e nel trattato di pace israelo-egiziano del 1979, che ponevano fine a decenni di ostilit\u00e0 e che valsero a Begin e S\u0101d\u0101t il premio Nobel per la pace (1978). Nelle fasi successive Israele si ritir\u00f2 dalla penisola del Sinai, restituendo all'Egitto l'intera area nel 1983.\nGli accordi di Camp David risultarono estremamente impopolari tra milioni di musulmani in tutto il mondo, in particolar modo tra i fondamentalisti islamici, che li consideravano una dimostrazione di debolezza da parte egiziana.\nI rapporti dell'Egitto con gli altri Paesi della regione ne risultarono irrimediabilmente deteriorati: S\u0101d\u0101t venne bollato come traditore della causa palestinese dai governi arabi pi\u00f9 oltranzisti, riuniti nel cosiddetto \"Fronte del rifiuto\" (composto da Siria, Libia, Iraq, Algeria, Yemen del Sud e OLP), che isolarono l'Egitto favorendone l'espulsione dalla Lega araba.\nL'inasprimento del regime.\nNel frattempo, il sostegno internazionale al governo di al-S\u0101d\u0101t si affievol\u00ec notevolmente a causa del suo modo autoritario di governare, che vide l'avvicendarsi di una crisi economica che aument\u00f2 il divario tra ricchi e poveri, e la mano dura nella repressione dei dissidenti.\nGi\u00e0 nel gennaio del 1977, il malcontento popolare nei confronti della politica di contenimento della spesa pubblica adottata dal governo dietro pressioni del Fondo monetario internazionale, diretta in particolare al razionamento dei sussidi sui beni di prima necessit\u00e0, era sfociato in violente proteste di piazza nelle principali citt\u00e0 egiziane. Alla \"rivolta del pane\" posero fine solamente il dispiegamento dell'esercito e la reistituzione delle sovvenzioni statali. Parallelamente le organizzazioni islamiche erano ormai sfuggite al controllo di al-S\u0101d\u0101t, e gli si erano rivoltate contro.\nNel 1978 al-S\u0101d\u0101t sciolse l'Unione Socialista Araba e cre\u00f2 al suo posto nel 1978 il Partito Nazionale Democratico, con posizioni centriste e moderate, sancendo il definitivo allontanamento dalle posizioni socialiste del nasserismo.\nProprio il fallimento dell'opzione liberista, indusse il \"Ra\u02be\u012bs\" a ricorrere a gravi misure repressive: dopo il referendum per garantirsi la presidenza a tempo indeterminato nel 1980 con cui assunse anche la carica di Primo ministro, la repressione colp\u00ec nel settembre del 1981 migliaia di oppositori nell'intero spettro politico, tra le organizzazioni islamiche, comprese quelle studentesche e marxiste, e le organizzazioni copte (lo stesso papa Shenuda III fu esiliato nel monastero di San Bishoi), ordinando quasi 1600 arresti.\nL'assassinio.\nIl 6 ottobre del 1981, al-S\u0101d\u0101t venne assassinato al Cairo durante una parata militare che ricordava l'inizio della guerra del Kippur, da Khalid al-Islambuli facente parte dell'organizzazione terroristica di stampo fondamentalista della \"Jihad islamica egiziana\" che intendevano punirlo per la pace stipulata con Israele. L'attentatore balz\u00f2 fuori dal camion militare assieme a tre altri camerati, correndo in direzione del palco dove si trovava il Presidente, che aveva a fianco alcune personalit\u00e0 straniere, salt\u00f2 sulla piattaforma e scaric\u00f2 il suo fucile sul corpo di al-S\u0101d\u0101t gridando \u00abHo ucciso Faraone\u00bb. Fu subito catturato, processato e giustiziato nel 1982 con altri complici. A Sadat succedette il suo vicepresidente, Hosn\u012b Mub\u0101rak.\nUn numero record di dignitari provenienti da tutto il mondo, tra cui i tre ex Presidenti USA Ford, Carter e Nixon, presero parte ai funerali di al-S\u0101d\u0101t \u2013 sobri e privi di partecipazione popolare a differenza delle esequie di N\u0101\u1e63er nel 1970 \u2013 a cui tuttavia non partecip\u00f2 nessun leader arabo n\u00e9 musulmano, eccetto il presidente sudanese Ja\u02bffar al-Nimeyr\u012b. Venne sepolto accanto al monumento al Milite Ignoto, sotto la dicitura \"Eroe di Guerra e di Pace\".\nLegami familiari.\nAl-S\u0101d\u0101t si spos\u00f2 due volte. Divorzi\u00f2 da Ehsan Madi per sposare l'anglo-egiziana Jih\u0101n Ra\u02be\u016bf, all'epoca appena sedicenne, il 29 maggio 1949. Ebbero tre figlie e un figlio. La signora al-S\u0101d\u0101t \u2013 che ha dato il suo nome a una legge estremamente progredita nel campo dell'uguaglianza dei diritti fra i sessi \u2013 ha ricevuto nel 2001 il Premio Pearl S. Buck. L'autobiografia di al-S\u0101d\u0101t, \"In Search of Identity\" venne pubblicata nel 1973."}
{"id": "126410", "revid": "1309758", "url": "https://it.wikipedia.org/wiki?curid=126410", "title": "Vincolo di integrit\u00e0", "text": "In informatica un vincolo di integrit\u00e0 dei dati \u00e8 una propriet\u00e0 che deve essere soddisfatta dalle istanze di una base di dati. Ogni vincolo pu\u00f2 essere visto come un predicato che pu\u00f2 assumere il valore vero o falso: l'istanza soddisfa il vincolo, se il predicato assume il valore vero, viceversa se assume valore falso. In generale a uno schema di base di dati si associa un insieme di vincoli e si considerano corrette (lecite o ammissibili) solo le istanze che soddisfano \"tutti\" i vincoli predefiniti.\nEsistono due grandi tipologie di vincoli: quelli \"intrarelazionali\" che interessano una sola tabella e quelli \"interrelazionali\" che definiscono legami tra due o pi\u00f9 tabelle.\nDescrizione.\nL'integrit\u00e0 referenziale \u00e8 un vincolo di integrit\u00e0 di tipo interrelazionale ovvero una propriet\u00e0 dei dati che, se soddisfatta, richiede che ogni parametro di un campo (riga) di una relazione (tabella) esista come valore di un altro attributo in un'altra (o nella stessa) relazione.\nVincoli intrarelazionali.\nFanno parte dei vincoli intrarelazionali tutti quei vincoli il cui soddisfacimento \u00e8 definito per singole relazioni, ovvero tutte le istanze di una relazione devono soddisfare tutti i vincoli che sono definiti sulla relazione stessa.\nChiave primaria.\nUna chiave primaria ('primary key') serve a identificare univocamente le righe della tabella ove essa \u00e8 definita. Pu\u00f2 essere specificato una sola volta per tabella, dichiarando uno o pi\u00f9 attributi o campi dato come chiave primaria. Due righe distinte non possono avere lo stesso valore sui campi scelti come 'primary key'. Ovviamente non pu\u00f2 assumere valore nullo (falso).\nChiave univoca.\nUna chiave univoca (\"unique key\") implementa una caratteristica simile alla chiave primaria, con la particolarit\u00e0 che gli attributi coinvolti possono assumere il valore nullo. Si pu\u00f2 definire il vincolo su uno o pi\u00f9 attributi della tabella.\nVincoli di tupla.\nUn vincolo di tupla o record \u00e8 un vincolo che pu\u00f2 essere valutato su ciascuna tupla indipendentemente dalle altre. Un vincolo definito con riferimento a singoli valori viene detto vincolo su valori o vincolo di dominio in quanto impone una restrizione sul dominio dell'attributo.\nUn esempio \u00e8 il vincolo \"not NULL\", usato per dichiarare che un dato attributo non pu\u00f2 assumere il valore nullo. Solitamente questo attributo viene corredato da un valore di default, che viene assegnato automaticamente all'atto della creazione di una nuova tupla.\nVincoli interrelazionali (o extrarelazionali).\nIl vincolo interrelazionale pi\u00f9 utilizzato \u00e8 il \"vincolo di integrit\u00e0 referenziale\": gli attributi di una data tabella (\"slave\") possono assumere soltanto dei valori specificati in un'altra tabella (\"master\"). I vari linguaggi per basi dati solitamente implementano appositi costrutti per questo vincolo (ad esempio la \"foreign key\" o chiave esterna in SQL)."}
{"id": "126411", "revid": "114366048", "url": "https://it.wikipedia.org/wiki?curid=126411", "title": "Funzione ricorsiva", "text": "Nella logica matematica e nell'informatica, le funzioni ricorsive sono una classe di funzioni dai numeri naturali ai numeri naturali che sono \"calcolabili\" in un qualche senso intuitivo. Infatti nella teoria della calcolabilit\u00e0 si mostra che le funzioni ricorsive corrispondono precisamente a quelle funzioni che possono essere calcolate tramite una macchina di Turing. \nLe funzioni ricorsive sono un sovrainsieme delle funzioni ricorsive primitive, ed infatti la loro definizione induttiva (come vedremo nel seguito) \u00e8 costruita a partire da quella di queste ultime. Esistono quindi funzioni ricorsive che non sono anche ricorsive primitive, e l'esempio pi\u00f9 noto \u00e8 quello della funzione di Ackermann. Altre classi di funzioni equivalenti a quella delle funzioni ricorsive sono le funzioni \u03bb-ricorsive e le funzioni che possono essere calcolate da un algoritmo di Markov.\nDescrizione.\nDefinizione.\nLe funzioni ricorsive sono definite sulla base delle funzioni ricorsive primitive.\nLe funzioni ricorsive sono la pi\u00f9 piccola classe di funzioni contenente le funzioni ricorsive primitive chiusa rispetto agli operatori di composizione, di ricorsione primitiva e all'operatore \u03bc, detto anche operatore di minimizzazione.\nL'operatore \u03bc \u00e8 cos\u00ec definito:\nMinimizzazione formula_1: data una funzione totale formula_2:\nLe funzioni ricorsive primitive sono quindi un sottoinsieme delle funzioni ricorsive. Si noti che mentre le funzioni ricorsive primitive sono sempre totali (NB: non tutte le funzioni totali sono ricorsive primitive), le funzioni ricorsive possono essere parziali, ovvero possono non essere definite per alcuni valori di input: infatti, l'operatore minimizzazione non restituisce alcun valore nel caso in cui la funzione a cui \u00e8 applicato non si annulla per nessun valore dell'argomento.\nSi ricorda comunque che l'operatore di minimizzazione opera su funzioni totali. Si pu\u00f2 dimostrare che se si ammette l'applicazione dell'operatore di minimizzazione su funzioni parziali, allora le funzioni ricorsive non sarebbero chiuse rispetto alla minimizzazione.\nLimitazioni: funzioni non ricorsive.\nNon tutte le funzioni sono calcolabili, cio\u00e8 ricorsive. Ecco alcuni esempi.\nIl problema della fermata.\nTeorema.\nConsideriamo una qualunque enumerazione delle funzioni ricorsive, in cui la funzione formula_4 corrisponde alla formula_5-esima funzione ricorsiva. Cio\u00e8 detta formula_6 la formula_5-esima funzione ricorsiva, abbiamo:\nAllora, non esiste nessuna funzione ricorsiva formula_9 tale che per ogni formula_10 e formula_11\nQuesto problema \u00e8 una formulazione del problema della fermata. Si veda l'apposita sezione nell'articolo sugli insiemi ricorsivi per una formulazione alternativa.\nDimostrazione.\nSupponiamo per ipotesi che formula_9 sia ricorsiva. Allora lo sarebbe anche una funzione formula_14 cos\u00ec definita:\nDiciamo che nell'enumerazione delle funzioni ricorsive che abbiamo dato, formula_16 sia l'indice della funzione formula_14, e che quindi formula_18.&lt;BR&gt;Se passiamo l'indice formula_16 (che \u00e8 un numero naturale) come parametro alla funzione formula_14, abbiamo formula_21.&lt;BR&gt;Per la definizione di formula_14 abbiamo che formula_23 se e solo se formula_24.&lt;BR&gt;Ma per la definizione di formula_9 abbiamo che formula_24 se e solo se formula_27 non \u00e8 definita.&lt;BR&gt;Ricapitolando formula_28 se e solo se formula_24, che \u00e8 come dire che formula_30 se e solo se formula_27 non \u00e8 definita, che \u00e8 assurdo.&lt;BR&gt;Quindi questa dimostrazione per assurdo mostra che l'ipotesi iniziale \"formula_9 \u00e8 ricorsiva\" \u00e8 falsa."}
{"id": "126412", "revid": "729019", "url": "https://it.wikipedia.org/wiki?curid=126412", "title": "Esercito Volontario per l'Indipendenza della Sicilia", "text": "L'Esercito volontario per l'indipendenza della Sicilia (EVIS), in siciliano \"Es\u00e8rcitu vuluntariu p\u00e2 nnipinnenza d\u00e2 Sicilia\", fu una formazione paramilitare clandestina, creata da Antonio Canepa (conosciuto con lo pseudonimo Mario Turri), che ne fu il primo comandante, nel febbraio del 1945. Rappresent\u00f2 la formazione armata separatista fiancheggiatrice del Movimento Indipendentista Siciliano.\nSi prefiggeva da un lato il sabotaggio del governo italiano con azioni di guerriglia, dall'altro di imprimere al processo indipendentista siciliano una soluzione repubblicana. Alla sua costituzione, essendo clandestina, non verr\u00e0 ufficialmente riconosciuta dal MIS.\nDopo l'arresto il 29 dicembre 1945 del suo ultimo \"comandante\", Concetto Gallo, si sciolse di fatto.\nStoria.\nNascita.\nNel novembre del 1944, durante il primo congresso del Movimento Indipendentista Siciliano che si celebr\u00f2 a Taormina, venne presa la decisione di utilizzare anche la lotta armata clandestina, anche sulla scorta di fatti di sangue, come ad esempio la strage del pane, avvenuta a Palermo nell'ottobre precedente.\nL'EVIS nacque cos\u00ec nel febbraio 1945 a Catania, su impulso di Antonio Canepa, come gruppo di lotta armata, ma anche primo nucleo di quello che sarebbe dovuto diventare l'esercito regolare di una futura Repubblica Siciliana.\nLotta armata.\nOrganizzato in gruppi, fu inizialmente formato da circa cinquanta giovani; si riuniva e operava in clandestinit\u00e0. Il modello applicato era quello dell'Esercito popolare di liberazione dei partigiani jugoslavi, ma Canepa, improvvisato militare, non ne ebbe il tempo perch\u00e9 mor\u00ec un paio di mesi dopo.\nInfatti insieme a cinque compagni, fu intercettato il 17 giugno del 1945 da una pattuglia di tre carabinieri in contrada Murazzo Rotto vicino Randazzo (CT) e fu ucciso in un conflitto a fuoco insieme con altri due militanti.\nCon la morte di Canepa, l'EVIS sub\u00ec uno sbandamento.\nDopo la sua morte, l'interim del comando fu affidato brevemente a un altro leader del Mis, Attilio Castrogiovanni, e dopo il suo arresto, a Concetto Gallo (pseudonimo \"Secondo Turri\" o \"Turri II\"). Gallo, con i vertici del Mis, sia i separatisti catanesi come Andrea Finocchiaro Aprile, legati ai nobili Guglielmo e Ernesto Patern\u00f2 Castello di Carcaci e Patern\u00f2 Castello - Marchese di San Giuliano, sia dell'ala palermitana, dove emergevano il barone Lucio Tasca Bordonaro d'Almerita, il barone Stefano La Motta di Monserrato e il principe Giovanni Alliata Di Montereale.\nContemporaneamente partecip\u00f2 anche Calogero Vizzini, capo della cosca mafiosa di Villalba, il quale assold\u00f2 la banda dei \"Niscemesi\", guidata dal bandito Rosario Avila, che incominci\u00f2 la guerriglia compiendo imboscate contro le locali pattuglie dei Carabinieri. \nIl 29 dicembre 1945 nelle montagne intorno a Caltagirone ci fu l'ultimo scontro a fuoco, detto Battaglia di San Mauro, tra circa 60 militanti evisti e i reali carabinieri insieme con militari della divisione \"Sabauda\".\nScioglimento.\nDal gennaio 1946 le ultime formazioni eviste furono di fatto sciolte.\nNel maggio di quell'anno venne concessa l'autonomia speciale alla Sicilia, e gli evisti in carcere furono amnistiati e liberati."}
{"id": "126413", "revid": "327773", "url": "https://it.wikipedia.org/wiki?curid=126413", "title": "Poliossimetilene", "text": "Il poliossimetilene (POM) \u00e8 un polimero cristallino costituito da catene in cui si ripetono un ponte metilene e un atomo di ossigeno (questo blocco si chiama appunto ossimetilene), che fornisce una materia plastica di alta resistenza e a costo relativamente basso.\nNoto anche con i nomi commerciali di Zellamid 900, Delrin, Tecaform, Kepital, Kematal , Ertacetal e Berlin.\nGli utilizzi delle resine acetaliche (nome del prodotto finito formato da poliossimetileni) sono particolarmente adatti a prendere il posto di parti metalliche di precisione (ingranaggi per orologi), leve, cuscinetti, viti, raccorderie per tubi, cerniere, attrezzature da sub, parti di biciclette, parti di valvole per erogare acqua calda e fredda.\nIl Delrin (il primo ad essere stato introdotto sul mercato) viene anche utilizzato come materiale pi\u00f9 economico delle penne per costruire i plettri dei moderni clavicembali.\nL'utilizzo di queste resine comporta vantaggi e svantaggi:"}
{"id": "126415", "revid": "4106", "url": "https://it.wikipedia.org/wiki?curid=126415", "title": "Cantone svizzero", "text": ""}
{"id": "126416", "revid": "486946", "url": "https://it.wikipedia.org/wiki?curid=126416", "title": "E.V.I.S.", "text": ""}
{"id": "126417", "revid": "466539", "url": "https://it.wikipedia.org/wiki?curid=126417", "title": "Konstantin Ustinovi\u010d \u010cernenko", "text": "Biografia.\nPrimi tempi.\n\u010cernenko nacque nel villaggio di Bol'\u0161aja Tes' (ora nel distretto di Novos\u00eblovskij, nell'attuale Territorio di Krasnojarsk) da una povera famiglia: il padre era un minatore in una miniera d'oro, la madre era contadina. \u010cernenko ader\u00ec al Komsomol nel 1926 e al Partito comunista dell'Unione Sovietica nel 1931; dal 1930 al 1933 milit\u00f2 nelle Guardie di frontiera sovietiche al confine sovietico-cinese e successivamente si specializz\u00f2 in attivit\u00e0 di propaganda per il Partito comunista; nel 1945 ottenne un diploma da una scuola di specializzazione del partito a Mosca e nel 1953 concluse un corso per corrispondenza per diventare docente.\nIl vero punto di svolta nella carriera di \u010cernenko avvenne nel 1948, quando divent\u00f2 capo del dipartimento per la propaganda della Repubblica Socialista Sovietica Moldava:\nqui incontr\u00f2 Leonid Bre\u017enev, segretario generale della Moldavia dal 1950 al 1952 e futuro capo dell'URSS, entrando in confidenza con lui; \u010cernenko segu\u00ec Bre\u017enev nel 1956 a Mosca per ricoprire nel Comitato Centrale del PCUS un ruolo simile a quello ottenuto in Moldavia; nel 1960 quando Bre\u017enev fu nominato capo del Presidium del Soviet supremo (capo di Stato dell'Unione Sovietica), \u010cernenko divent\u00f2 il capo dei suoi collaboratori.\nLeader dell'Unione Sovietica.\nQuando Andropov mor\u00ec, nel febbraio 1984, dopo soli due anni al potere, \u010cernenko fu eletto per rimpiazzarlo, nonostante fosse gi\u00e0 malato. \u010cernenko rappresent\u00f2 il ritorno alla linea politica adottata nella fase finale dell'era Bre\u017enev: sostenne il ruolo delle unioni dei lavoratori e riform\u00f2 l'educazione e la propaganda; nello stesso anno boicott\u00f2 (e invit\u00f2 i Paesi del blocco comunista a fare altrettanto) le Olimpiadi 1984, svoltesi negli Stati Uniti, a Los Angeles.\nIn politica estera negozi\u00f2 un patto commerciale con la Repubblica Popolare Cinese. Inizialmente \u010cernenko rifiut\u00f2 le proposte americane di disarmo, ma nel 1985, per prevenire una possibile escalation della Guerra fredda, avvi\u00f2 una trattativa con gli Stati Uniti.\nMorte ed eredit\u00e0 politica.\nDalla fine del 1984 \u010cernenko si dovette recare molto spesso in ospedale, cosicch\u00e9 il Politburo si vide costretto a predisporre un fac-simile della firma da apporre a tutte le lettere, com'era stato fatto anche per Andropov quando questi stava morendo. Gri\u0161in port\u00f2 \u010cernenko dal letto d'ospedale, quand'era ormai prossimo alla morte, a votare per le elezioni del 1985. \u010cernenko fu sepolto nella necropoli delle mura del Cremlino.\n \u00e8 evidenziato dal fatto che essa fu segnalata alla stampa sovietica con un relativo ritardo. Infatti i giornali sovietici uscirono nei negozi con la morte di \u010cernenko e l'elezione di Gorba\u010d\u00ebv lo stesso giorno. Le edizioni furono cos\u00ec composte:\nIl funerale fu la prima occasione d'incontro a Mosca dei massimi dirigenti occidentali dopo la ripresa della Guerra fredda nell'epoca di Reagan e Bre\u017enev; vi presero parte il vicepresidente USA George H. W. Bush e il primo ministro inglese Margaret Thatcher, che incontr\u00f2 in questa occasione per la seconda volta Michail Gorba\u010d\u00ebv.\nDalla morte di \u010cernenko fino al 1988, la citt\u00e0 di \u0160arypovo, capoluogo della sua regione natale, assunse in suo onore il nome di \"\u010cernenko\".\nVita privata.\nEbbe un figlio dalla sua prima moglie (da cui divorzi\u00f2), il quale divent\u00f2 propagandista a Tomsk; dalla seconda moglie, Anna Dmitr'evna Ljubimova, ebbe Elena (che lavor\u00f2 all'istituto di storia del Partito), Vera (che lavor\u00f2 all'ambasciata sovietica di Washington) e Vladimir, un editorialista del Goskino.\nEra proprietario d'una \"gosda\u010da\" chiamata \"Sosnovka-1,\" con un territorio di 11,5 ettari sulla Moscova e una spiaggia privata; il precedente proprietario della casa era stato Suslov."}
{"id": "126420", "revid": "965226", "url": "https://it.wikipedia.org/wiki?curid=126420", "title": "Gerardo Bianco", "text": "\u00c8 stato deputato per nove legislature (), ricoprendo vari incarichi parlamentari, e ministro della pubblica istruzione dal 27 luglio 1990 al 12 aprile 1991 nel governo Andreotti VI.\nBiografia.\nVincitore di una borsa di studio presso il Collegio Augustinianum dell'Universit\u00e0 Cattolica del Sacro Cuore di Milano, si laure\u00f2 in lettere classiche. In giovent\u00f9 fu attivo nella Federazione universitaria cattolica italiana. Docente universitario, Bianco \u00e8 stato deputato in nove legislature tra il 1968 e il 2008.\nBianco \u00e8 stato deputato della Democrazia Cristiana dal 1968 al 1994; inizialmente vicino alla corrente \"Base\" guidata da Ciriaco De Mita, se ne allontan\u00f2 nel 1978 per avvicinarsi alla corrente \"Forze Nuove\" guidata da Carlo Donat-Cattin. Fu presidente del gruppo parlamentare della DC dal 1979 al 1983. Fu vicepresidente della Camera dei Deputati dal 1987 al 1990. Divenne ministro della Pubblica Istruzione nel luglio del 1990 (fino a marzo del '91) nel governo Andreotti VI. Dal 1992 al 1994 \u00e8 di nuovo presidente del gruppo DC alla Camera. Personaggio di indiscussa moralit\u00e0, \u00e8 considerato nell'ambiente politico un uomo di cultura prestato alla politica. Ha caratterizzato la sua azione politica e di vita al rispetto delle istituzioni e dell'etica pubblica. Nel \u201894, a seguito della fine della DC, travolta dalle inchieste di Mani pulite e dal processo per mafia a Giulio Andreotti, aderisce al Partito Popolare Italiano (PPI). Sempre nel 1994 venne eletto deputato europeo a Strasburgo del Partito Popolare Italiano (fino al 1999). Fu sempre affiancato dal suo principale segretario Francesco Cuoco detto Franco (Rutino, 26 agosto 1933 - Salerno, 27 novembre 2005).\nNel 1995 si schier\u00f2 contro Rocco Buttiglione, segretario del PPI che aveva deciso di allearsi con il Polo delle Libert\u00e0 in occasione delle elezioni regionali. Bianco, contrario a questa virata a destra, raccolse intorno a s\u00e9 una parte del centro e tutta la sinistra del partito, ottenendo che l'assemblea nazionale bocciasse la decisione del segretario. Nei giorni successivi la votazione fu annullata dal collegio dei probiviri presieduto da Gaetano Vairo (\"buttiglioniano\") ma la met\u00e0 del PPI facente capo a Bianco procedette per vie legali ordinarie ed elesse lo stesso Bianco segretario. A seguito di mesi e mesi di vertenze giudiziarie alla fine i \"due segretari\" del PPI raggiunsero un accordo per il quale i seguaci di Bianco conservarono il nome del partito (PPI) mentre quelli di Buttiglione mantennero lo storico simbolo dello scudocrociato.\nBianco ha guidato il partito per tre anni contribuendo in maniera determinante alla nascita de L'Ulivo e all'elezione del cattolico Romano Prodi alla carica di presidente del Consiglio. In quelle elezioni il partito ha ottenuto il 6,8% dei voti ed \u00e8 stato rappresentato nel governo Prodi I da quattro ministri e numerosi sottosegretari. In quelle elezioni del 1996, come segretario del partito avrebbe potuto candidarsi in qualsiasi collegio, ma scelse di rischiare candidandosi solo nel proporzionale. Nonostante la vittoria nazionale, Bianco non fu eletto parlamentare non avendo preso abbastanza voti nella quota proporzionale, a causa dello scorporo. Dopo quelle elezioni politiche dell'aprile 1996, nel '97 lascia la segreteria del PPI e viene nominato presidente del partito, carica che ricoprir\u00e0 fino al 2000. Nel 2001 \u00e8 rieletto deputato.\nHa diretto il quotidiano \u00abIl Popolo\u00bb da agosto a settembre del 1995 e dall'ottobre 1999 all'aprile 2000.\nNel 2002 \u00e8 uno dei principali rappresentanti della corrente contraria alla continuazione dell'attivit\u00e0 politica all'interno de La Margherita, lista con cui il Partito Popolare si \u00e8 presentato alle elezioni politiche del 2001. Secondo Bianco, se proprio era necessario arrivare alla costituzione formale di questo soggetto politico che riuniva esperienze politiche moderate ma diverse dalla tradizione democratica cristiana, non si sarebbe dovuto operare rinunciando alle proprie bandiere, ma mantenendo ben manifesta le proprie identit\u00e0 e tradizione, senza la sospensione formale del Partito Popolare Italiano. Cos\u00ec, in parlamento aderisce al gruppo della Margherita, ma come indipendente.\nNel novembre 2004 fonda, insieme ai parlamentari Alberto Monticone e Lino Duilio, il movimento Italia Popolare - Movimento per l'Europa. Questo movimento, pur non essendo un partito, si propone di ridare una autonoma presenza organizzata ai cattolici democratici in Italia per non disperdere e mantenere viva l'anima ideologica che fu del PPI. \nNelle elezioni politiche del 2006 \u00e8 stato rieletto alla Camera dei deputati nella lista de L'Ulivo, ma come non aveva condiviso la scelta di creare la Margherita, ancor meno condivideva la scelta di far sciogliere la stessa, insieme ai Democratici di Sinistra per dar luogo al Partito Democratico. Dopo l'elezione rimase per qualche tempo come indipendente nel gruppo parlamentare dell'Ulivo, per poi comunicare alle camere (il 15 febbraio 2008) attraverso la lettura di una lettera che suscit\u00f2 gli applausi dell'intero parlamento, di non aderire al PD e di passare al Gruppo misto.\nSuccessivamente, con il suo movimento Italia Popolare, e insieme a Savino Pezzotta e Bruno Tabacci, diede vita al progetto centrista della Rosa per l'Italia, partito svincolato dai poli e di ispirazione cattolica. Tale partito, nato a ridosso delle imminenti elezioni politiche \u00e8 costretto a sposare l'idea di una lista unica con l'UDC di Pier Ferdinando Casini. Bianco decise di non ricandidarsi per favorire un rinnovamento, inserendo giovani del suo movimento. Ma nelle liste dei candidati dell'Unione di centro, cartello elettorale di UDC e Rosa Bianca, prevalse la scelta dell'UDC di affidare la composizione delle liste in Campania a Ciriaco De Mita, il quale si posizion\u00f2 capolista al Senato e candid\u00f2 alla Camera un altro De Mita (nipote di Ciriaco). Entrambi, in quella tornata elettorale, non furono eletti. Bianco polemizzando con i vertici dello scudo crociato, parla di \u00abmediocre accordo che ripropone, in particolare nel Sud, logiche clientelari e di potere dispotico e familistico.\u00bb\nDopo quell'esperienza non aderisce a nessun partito pur rimanendo fermamente convinto della necessit\u00e0 di un partito centrista di ispirazione cattolica. Successivamente \u00e8 eletto presidente dell'Associazione Nazionale degli ex parlamentari che conta oltre 1500 parlamentari cessati dal mandato di ogni schieramento politico, carica che ricopre tuttora. Nel 2011 pubblica \"La Balena Bianca. L'ultima battaglia 1990-1994\" e nel 2012 \"La parabola dell'Ulivo. 1994-2000\".\nDa sempre grande studioso, latinista, \u00e8 stato condirettore della Enciclopedia oraziana presso l'Istituto della Enciclopedia Italiana.\n\u00c8 stato titolare della cattedra di Storia della lingua latina nella Facolt\u00e0 di Lettere e filosofia (gi\u00e0 Magistero) dell'Universit\u00e0 di Parma.\n\u00c8 fratello maggiore di Lucio Bianco, professore universitario ed ex presidente del CNR. Considerato grande meridionalista, \u00e8 presidente dell'Associazione nazionale per gli interessi del Mezzogiorno d'Italia, fondata nel 1910, andando a ricoprire un ruolo che nel corso degli anni hanno ricoperto personaggi illustri come Giustino Fortunato, Benedetto Croce, Umberto Zanotti Bianco e Manlio Rossi Doria."}
{"id": "126422", "revid": "1632387", "url": "https://it.wikipedia.org/wiki?curid=126422", "title": "Novosibirsk", "text": "Novosibirsk (pronuncia russa ) \u00e8 la citt\u00e0 capoluogo della regione di Novosibirsk nella Federazione Russa e del Distretto Federale Siberiano. \u00c8 un importante nodo per i trasporti (ferrovie e autostrade), da cui transita la ferrovia Transiberiana, e dispone di due aeroporti. La citt\u00e0 \u00e8 attraversata dal fiume Ob'.\nLa popolazione \u00e8 pari a abitanti (2020), ed \u00e8 la terza pi\u00f9 grande citt\u00e0 della Russia dopo Mosca e San Pietroburgo.\nClima.\nIl clima continentale presenta scarse precipitazioni e grandi oscillazioni di temperatura nel corso dell'anno. Gli inverni sono dominati dall'anticiclone russo-siberiano, che incrementa il gelo, mentre le nevicate sono relativamente scarse; l'estate \u00e8 breve ma, data la accentuata lontananza dal mare e la buona incidenza solare del periodo in questione, \u00e8 solitamente calda o \"molto calda\". Le stagioni intermedie sono caratterizzate da tempo fortemente instabile e molto variabile. Il sole splende mediamente per 2077 ore all'anno.\nDati climatici:\nGeografia fisica.\nLa citt\u00e0 \u00e8 divisa in dieci zone:\nStoria.\nNovosibirsk fu fondata nel 1893 in corrispondenza del luogo di costruzione di un nuovo ponte ferroviario sul fiume Ob'. All'inizio, la cittadina era chiamata Aleksandrovskij, in onore dello zar Alessandro III. Dal 1895 il nome della cittadina cambi\u00f2 e divenne Novonikolaevskij, in onore del nuovo zar Nicola II. Nel 1903 ricevette lo status di citt\u00e0 e, nel 1925, il nome Novonikolaevsk fu sostituito da Novosibirsk.\nSul territorio della futura Novosibirsk si trovavano tre villaggi e 22 paesi: Grande e Piccolo Krivo\u0161\u010d\u0451kovo, Perovo, Vertkovo, Bugry, Erestnaja, Mo\u010di\u0161\u010denskaja, Re\u010dkunovka, Novo-Lugovskaja, Bary\u0161evo, Izdrevaja, Ust'-Inja e altri.\nNegli anni della Seconda guerra mondiale, a Novosibirsk sono confluite pi\u00f9 di 50 grosse imprese sgombrate dalla parte europea del paese: la fabbrica di stagno, la fabbrica \"pressa idraulica di macchine pesanti\", metallurgica, di elettrico a vuoto, di macchine di costruzione, chimica, chimico-farmaceutica, di cioccolato e altre, che hanno permesso alla citt\u00e0 di divenire una grande citt\u00e0 moderna.\nNovosibirsk \u00e8 la prima citt\u00e0 in Siberia (e quarta in Russia) in cui \u00e8 stato costruito un metr\u00f2 (nel gennaio 1986), con un ponte lungo metri. Attualmente sono funzionanti 12 stazioni.\nSociet\u00e0.\nEvoluzione demografica.\nL'andamento della popolazione:\n \nMonumenti e luoghi d'interesse.\nAl centro di Novosibirsk, in piazza Lenin, si trova il grande edificio del Teatro dell'opera e del balletto. Il lato curioso della costruzione del teatro \u00e8 che negli anni trenta, quando iniziarono i lavori di costruzione, questo posto era periferia e dietro all'area del futuro teatro vi era una foresta; l'architetto previde perfettamente lo sviluppo futuro della citt\u00e0. Nel Corso Rosso, la strada principale della citt\u00e0, ci sono la Pinacoteca e il Museo di etnografia regionale.\nIl ponte ferroviario, attorno al quale \u00e8 iniziata la costruzione della citt\u00e0, \u00e8 rimasto in funzione per circa 110 anni. Una sezione del ponte \u00e8 conservata come monumento, nei pressi della posizione originale.\nNel 2014 \u00e8 stato inaugurato il ponte Bugrinskij sul fiume Ob', che con la sua campata di 380 metri \u00e8 il ponte ad arco pi\u00f9 lungo della Russia.\nLa notoriet\u00e0 mondiale di Novosibirsk \u00e8 dovuta all'Akademgorodok, sul cui territorio sono disposti decine di istituti scientifici di ricerca e l'Universit\u00e0 statale di Novosibirsk. Nel centro della citt\u00e0 sorge l'Universit\u00e0 tecnica statale di Novosibirsk. Anche nelle vicinanze di Novosibirsk, nella cittadina della scienza Kol'covo, si trova il Centro scientifico di Stato di virologia e biotecnologia \"VECTOR\".\nEconomia.\nNovosibirsk \u00e8 un importante centro di industrie metallurgiche ed automobilistiche. Sono comunque presenti impianti di industria leggera e poligrafica.\nAmministrazione.\nDal 1994 \u00e8 presente il Consolato generale tedesco; nel 2000 \u00e8 stata aperta la sezione dell'ambasciata della Bielorussia.\nSport.\nCalcio.\nL'FK Sibir Novosibirsk ha disputato per la prima volta il campionato di Prem'er-Liga nel 2009. Nel 2010, giungendo alla finale di Coppa di Russia contro lo Zenit, ha conquistato l'accesso all'Europa League.\nSport invernali.\nNovosibirsk ha ospitato i Campionati mondiali di biathlon 1992 e alcune tappe della Coppa del Mondo di biathlon. La squadra di hockey su ghiaccio della citt\u00e0, il Sibir' Novosibirsk, \u00e8 stata fondata nel 1962 e milita nella Kontinental Hockey League."}
{"id": "126424", "revid": "1965198", "url": "https://it.wikipedia.org/wiki?curid=126424", "title": "Valerio Zanone", "text": "Biografia.\nCarriera politica.\nNella Prima Repubblica.\nSi \u00e8 laureato in Filosofia con una tesi in Estetica (relatore Luigi Pareyson) all'Universit\u00e0 di Torino. Dal 1970 al 1994 si \u00e8 dedicato alla politica prima come consigliere regionale del Piemonte, poi come deputato alla Camera per cinque legislature: VII, VIII, IX, X, XI.\nDal 1976 al 1985 \u00e8 stato segretario del Partito Liberale Italiano, di cui \u00e8 poi stato presidente.\n\u00c8 stato Ministro dell'Ecologia nel Governo Craxi I (1983-1986), Ministro dell'Industria nel Governo Craxi II (1986-1987), Ministro della Difesa nel Governo Goria e nel Governo De Mita (1987-1989).\n\u00c8 stato sindaco di Torino per un anno e mezzo, dal 30 luglio 1990 al 31 dicembre 1991.\nNel novembre 1992 ha ammesso la sua adesione alla loggia torinese \"Augusta Taurinorum\" del Grande Oriente d'Italia, segnando un progressivo allontanamento dalla politica di prima linea che, nel suo partito, era segnata dal coinvolgimento del suo \"delfino\" Renato Altissimo nello scandalo ENIMONT: ci\u00f2 fino al giugno 1993 quando diede le dimissioni dalla carica di presidente del partito.\nNella Seconda Repubblica.\nDopo le dimissioni dal PLI ha dato vita a un movimento denominato Unione Liberaldemocratica di ispirazione liberal-democratica, vicino al centro-sinistra. Il piccolo movimento, presente soprattutto in Piemonte, in vista delle elezioni politiche del 1994 con il sistema maggioritario, si schier\u00f2 con Mariotto Segni e il suo \"Patto di Rinascita Nazionale\" (detto poi Patto Segni) contestando la deriva berlusconiana di alcuni ex-liberali. Nella parte maggioritaria present\u00f2 propri candidati nella coalizione di centro del Patto per l'Italia, nella quota proporzionale corse all'interno delle liste del Patto Segni (che presentava nel simbolo anche la scritta \"Liberaldemocratici\").\nNel febbraio 1995, nel corso dei lavori del 2\u00ba Congresso della Federazione dei Liberali, Zanone fa confluire l'Unione Liberaldemocratica nella FdL di cui viene nominato Presidente.\nNel giugno 1995 prende parte insieme al Segretario FdL alla fondazione della coalizione dell'Ulivo.\nA partire dal 2001, pur restando presidente della Federazione dei Liberali Italiani, \u00e8 entrato a far parte dell'Assemblea Federale de La Margherita. Nel novembre 2004 ha dato vita all'Associazione per la Democrazia Liberale, un'associazione politica che intende organizzare i liberali sparsi nei vari partiti del centro-sinistra in modo da contribuire \"con iniziative di segno schiettamente liberale al progetto dell'alternativa riformista\", staccandosi dalla FdL e aderendo alla Margherita.\nNel 2006 venne eletto al Senato della Repubblica, nella lista della Margherita per la regione Lombardia, in seguito assumendo l'incarico di Vice Presidente della 4\u00aa Commissione permanente (Difesa).\nNel maggio 2010 ha annunciato la sua adesione a Alleanza per l'Italia di Francesco Rutelli, tramite la promozione e costituzione del \"Comitato Liberale di Alleanza per l'Italia\". Al Comitato Liberale hanno aderito, tra gli altri, Alberto M. Musy, Gianni Vernetti, Valter Grossi, Alessandro Battaglino, Giancarlo Lunati, Federico Magnifico, Giovanni Magnifico, Andrea Bitetto, Ernesto Paolozzi, Raffaele Prodomo, Giorgio Berchicci, Pasquale Dante, Enrico Lecis, Alessandro Battisti.\nAltri incarichi.\nNella seconda met\u00e0 degli anni novanta si \u00e8 occupato di attivit\u00e0 giornalistica e culturale e di studi sul liberalismo (\"L'et\u00e0 liberale\", Rizzoli 1997). Ha collaborato alla stesura di una storia dei liberali italiani dall'Unit\u00e0 ad oggi. \u00c8 stato presidente della Fondazione Luigi Einaudi di Roma per studi di economia e politica ed \u00e8 stato componente del Consiglio di amministrazione della Fondazione Luigi Einaudi di Torino dal 1990 al 2008.\n\u00c8 morto nella sua casa di Roma, all'et\u00e0 di 79 anni, dopo una lunga malattia."}
{"id": "126427", "revid": "1903739", "url": "https://it.wikipedia.org/wiki?curid=126427", "title": "Passaporto", "text": "Un passaporto \u00e8 un documento di riconoscimento formale o una certificazione emessa da un governo statale che identifica il portatore come un cittadino di quel particolare stato e richiede il permesso, nel nome della sovranit\u00e0 o governo dello stato emittente, di entrare e passare per altri stati.\nI passaporti sono connessi al diritto di protezione legale all'estero e al diritto di rientrare nello stato della propria cittadinanza. Contengono la fotografia del titolare, i suoi dati anagrafici, la sua firma, la cittadinanza e alle volte altri mezzi di identificazione individuale. Molti stati stanno sviluppando propriet\u00e0 biometriche per i loro passaporti per poter confermare con maggior certezza che la persona che presenta il passaporto ne sia il legittimo titolare.\nIl passaporto \u00e8 il documento d'identit\u00e0 richiesto per viaggiare all'estero, ed \u00e8 esibito al confine, qualora con la nazione visitata non esistano accordi per cui i cittadini possano utilizzare anche altri documenti di identit\u00e0. Ad esempio, i cittadini degli Stati membri dell'Unione europea, possono viaggiare verso altri Paesi UE utilizzando, in alternativa al passaporto, la sola carta d'identit\u00e0 (valida per l\u2019espatrio) in corso di validit\u00e0.\nAlcuni governi cercano di controllare il movimento dei loro cittadini emettendo cos\u00ec passaporti detti passaporti interni (in un certo senso \u2013 analogo della carta d'identit\u00e0 italiana, contenente i principali dati anagrafici del cittadino); per esempio nell'Unione Sovietica venivano emessi propiska (residenza) a tutti i cittadini per controllare il loro movimento nel paese, informazioni sullo stato civile ed eventuali figli. Questo sistema \u00e8 stato parzialmente mantenuto nella Federazione Russa.\nCome documento di identificazione i passaporti sono frequentemente soggetti a furto e falsificazione. Per poter entrare in alcuni stati non \u00e8 sufficiente che il passaporto non sia scaduto, ma deve avere una validit\u00e0 residua di almeno 3 o 6 mesi oppure \u00e8 richiesta l'apposizione di un'autorizzazione temporanea all'ingresso nello stato in cui si chiede di entrare, denominata visto d'ingresso e rilasciata da ambasciate o anche, talvolta, alla frontiera di ingresso. L'ingresso e l'uscita dal paese vengono annotate sul documento con timbri datari apposti dalle guardie di frontiera.\nStoria.\nIl concetto moderno di un passaporto multi-viaggio e multi-destinazione emesso solo dalla nazione a cui appartiene il portatore risale solo alla met\u00e0 del XX secolo. In precedenza potevano generalmente essere emessi da qualunque nazione per qualunque persona, ma solo per un periodo di tempo molto limitato e, generalmente per un singolo viaggio. In questa maniera i primi passaporti erano pi\u00f9 simili ai moderni visti d'ingresso che agli attuali passaporti, la cui funzione primaria \u00e8 di provare l'identit\u00e0 e la nazionalit\u00e0 del portatore.\nIl termine \"passaporto\" ha probabilmente avuto origine non dai porti di mare, ma dai documenti medievali richiesti per attraversare le porte delle mura cittadine. Nell'Europa medievale questi documenti potevano essere emessi per qualunque viaggiatore dalle autorit\u00e0 locali e generalmente contenevano una lista di citt\u00e0 e paesi\nattraverso i quali il portatore poteva passare. Questo sistema \u00e8 proseguito, per esempio, in Francia fino agli anni 1860. In questi periodi spesso i passaporti non erano richiesti per i porti di mare, che erano considerati punti di commercio liberi, ma erano richiesti per viaggiare da essi fino alle citt\u00e0 dell'interno.\nSpesso, ma non sempre, contenevano una descrizione fisica del portatore, le fotografie furono aggiunte solo nei primi decenni del XX secolo.\nIn seguito alle guerre mondiali, prima la Societ\u00e0 delle Nazioni (\"International Conference on Passports, Customs Formalities and Through Tickets\" \u2013 Conferenza Internazionale sui Passaporti, Formalit\u00e0 Doganali e \"biglietti combinati\", 1920), e pi\u00f9 tardi le Nazioni Unite e l'ICAO emisero linee guida standardizzate sulle caratteristiche e l'aspetto che dettero forma ai passaporti odierni (ISO/IEC 7810 ID-03).\nNegli anni recenti ci sono state spinte per l'introduzione di informazioni biometriche nei passaporti per aiutare a migliorare l'accertamento dell'identit\u00e0. Non \u00e8 al momento certo se questa tecnologia sia sufficientemente sviluppata e precisa per questo compito. Per esempio gli Stati Uniti hanno per due volte ritardato l'introduzione di questa tecnica a causa di risultati scarsamente affidabili.\nTipi di passaporto.\nOltre ai documenti di viaggio rilasciati dalle autorit\u00e0 delle singole nazioni ai loro cittadini per l'espatrio, esistono particolari tipologie di passaporti speciali.\nPer il personale diplomatico degli Stati vengono emessi passaporti diplomatici che li identificano come rappresentanti diplomatici del loro Paese. Possedere un passaporto diplomatico solitamente conferisce immunit\u00e0 diplomatica, e quindi l'esenzione da certe formalit\u00e0 (per esempio i bagagli non vengono perquisiti) e altre immunit\u00e0 nei confronti delle leggi locali. I passaporti diplomatici sono rilasciati ai funzionari di rango delle ambasciate, dei consolati e dei consolati onorari e in particolari circostanze possono essere rilasciati anche a privati cittadini.\nI passaporti di servizio sono versioni \"leggere\" o \"ridotte\" dei passaporti diplomatici rilasciati, per esempio, al personale di pubbliche amministrazioni che presta servizio all'estero senza ricoprire un incarico che giustifichi il rilascio di un passaporto diplomatico.\nAlcuni stati emettono passaporti ufficiali per alcuni dei loro dipendenti statali quando viaggiano per scopi ufficiali. I portatori di questi passaporti possono in certi casi necessitare di un visto d'ingresso, mentre i portatori di passaporti normali non ne hanno bisogno. Caso esemplare \u00e8 quello della Francia, dove i \"passaporti ufficiali\" necessitano di visto per i viaggi d'affari brevi.\nI funzionari internazionali delle Nazioni Unite sono dotati di lasciapassare (\"laissez-passer\") emessi dall'ONU che conferiscono ai portatori una serie di immunit\u00e0 diplomatiche secondo la Convenzione di New York sui privilegi e le immunit\u00e0 delle Nazioni Unite del 1946. Il Lasciapassare delle Nazioni Unite \u00e8 di colore blu per i funzionari e di colore rosso per gli ufficiali di alto livello. Simile al lasciapassare ONU, anche il lasciapassare dell'Unione europea conferisce ai portatori status diplomatico per le proprie missioni ufficiali.\nRanking.\nLa tabella sottostante riporta il \"ranking \"2022 dei passaporto in base ai paesi ad accesso \"\"Visa-free\" (incusi \"Visa on arrival\" ed \"eTA\"\"):\nCaratteristiche tecniche.\nI passaporti hanno un formato standardizzato. Possiedono una copertina che identifica la nazione emittente, quindi una prima pagina che ripete i dati della nazione emittente, seguite da altre che forniscono informazioni sul portatore e sull'autorit\u00e0 specifica che lo ha rilasciato. Quindi diverse pagine bianche per permettere alle nazioni straniere di applicare (o stampare) sul passaporto visti o timbri d'entrata o d'uscita. I passaporti sono numerati univocamente.\nLa copertina \u00e8 in cartoncino o carta telata e il fondo e i caratteri possono essere dei colori pi\u00f9 variegati. Le copertine dei passaporti dei Paesi membri dell'Unione europea sono tutti di cartoncino color bordeaux (rosso vinaccia) con i caratteri in oro o in bianco. Lo stile e le dimensioni dei caratteri e dello stemma di ciascuno Stato membro variano da paese a paese.\nNelle nazioni che utilizzano scritture da destra verso sinistra (paesi di lingua araba, Israele) la cucitura del dorsino del documento \u00e8 a destra.\nIn precedenza i passaporti riportavano le informazioni basilari del portatore (cognome, nome proprio, data di nascita, luogo di nascita, ecc.) solo in formato testuale, oltre alla fotografia. In epoca recente essi sono diventati pi\u00f9 complessi.\nI passaporti \"leggibili dalle macchine\" hanno una presentazione standardizzata, avendo una zona dove alcune delle informazioni, riportate in formato testuale in altri punti, sono scritte come stringhe di caratteri alfanumerici, stampati in modo adatto al riconoscimento ottico dei caratteri; cio\u00e8 possono essere letti da una macchina. Questo permette, per esempio, agli agenti doganali e altre forze di polizia di esaminare questi passaporti rapidamente, senza dover introdurre manualmente le informazioni in un computer, al fine di poter controllare in un database se il passaporto \u00e8 stato rubato, se il portatore non \u00e8 ricercato o per registrare il movimento degli stranieri.\nI passaporti biometrici portano ulteriori e nuove informazioni riguardanti il portatore in un formato digitalizzato. A partire dall'anno 2005 numerosi paesi membri dell'Unione Europea si sono dotati di passaporti biometrici. I passaporti biometrici riportano in copertina un simbolo che li identifica come tali.\nLingue nei passaporti.\nDi fatto non esiste una regola unitaria in ordine alle lingue nei passaporti.\nNel 1920 la Conferenza Internazionale sui Passaporti, Formalit\u00e0 Doganali e Lasciapassare decise che i passaporti erano da emettere in francese, considerata all'epoca la lingua della diplomazia, e in almeno un'altra lingua.\nNei giorni nostri numerosi paesi, particolarmente in Asia, emettono passaporti in inglese e nella lingua del paese di rilascio.\nIl Belgio permette ai suoi cittadini di scegliere quale delle tre lingue ufficiali (olandese, francese o tedesco) debba apparire per prima sul proprio passaporto, il quale riporta obbligatoriamente le tre lingue ufficiali del regno: olandese, francese e tedesco.\nI passaporti emessi da paesi membri dell'Unione europea riportano tutte le lingue ufficiali dell'Unione. Generalmente nei paesi membri UE ove le lingue ufficiali sono pi\u00f9 d'una, le indicazioni sulla copertina del passaporto sono espresse in tutte le lingue ufficiali del paese. Le eccezioni sono il passaporto maltese (con la copertina solo in maltese) o il passaporto lussemburghese (con la copertina solo in francese).\nA partire dalla seconda amministrazione Clinton i passaporti degli Stati Uniti, precedentemente emessi in inglese e francese, sono emessi in inglese, francese e spagnolo.\nRestrizioni governative.\nMolti paesi arabi o musulmani non permettono l'ingresso a persone se ci sono prove dell'ingresso in Israele sui loro passaporti. Per aiutare gli stranieri ad aggirare questa restrizione, Israele, se richiesto, non timbra il passaporto in ingresso; questi stessi paesi controllano la presenza di timbri d'uscita emessi dall'Egitto e dalla Giordania nei loro punti di confine con Israele e possono bloccare l'ingresso basandosi solo sulla presenza di questi ultimi. Per esempio pu\u00f2 essere impedito l'ingresso a un individuo in certi paesi arabi o musulmani per la presenza di un timbro d'uscita egiziano emesso a Taba, dato che l'unico possibile posto in cui questa persona potrebbe essere diretta da quella dogana \u00e8 Eilat in Israele. Alcuni paesi annullano i vecchi passaporti e ne emettono di nuovi per i loro cittadini a causa della presenza della prova di una visita in Israele, riconoscendo che quel passaporto \u00e8 diventato inadatto allo scopo.\nIn vari momenti i passaporti statunitensi sono stati emessi con una lista di paesi o regioni nel quale al portatore era proibito recarsi. Tra i paesi che sono stati inclusi figurano l'Albania, Cuba, la Cina, l'Iran, l'Iraq, la Corea del Nord e il Vietnam. Nel 1957 la Cina protest\u00f2 per l'inclusione in questa lista e riusc\u00ec a ottenerne la rimozione. A causa delle restrizioni del Ministero del Tesoro sui cittadini statunitensi che visitano Cuba, questo paese non timbrer\u00e0 un passaporto, nel caso venisse richiesto.\nPoich\u00e9 la Cina si rifiuta di riconoscere la sovranit\u00e0 di Taiwan le autorit\u00e0 cinesi non timbrano i passaporti taiwanesi, ma richiedono un differente documento di viaggio per entrare nella Cina continentale. Taiwan richiedeva a tutti i suoi cittadini l'approvazione di un permesso ufficiale prima di recarsi nella Cina continentale e multava quelli che vi si recavano senza approvazione. Comunque dato che le autorit\u00e0 cinesi non timbrano i passaporti di Taiwan era molto difficile per quest'ultimo identificare i suoi cittadini recatisi nella Cina continentale senza richiedere il permesso ufficiale come richiesto.\nIn pratica solo chi perdeva il suo passaporto taiwanese nella Cina Continentale poteva essere scoperto e multato da Taiwan. Allo stato attuale solo a specifiche persone, come per esempio dipendenti statali taiwanesi, \u00e8 richiesta ancora l'approvazione ufficiale al viaggio.\nPer Hong Kong, sebbene molte persone detengano passaporti britannici, il governo cinese si rifiuta di riconoscerli (al pari dei passaporti britannici d'oltremare emessi a persone di discendenza cinese di Hong Kong). La Cina distribuisce \"Permessi di Rientro a Casa\" per quei cittadini di Hong Kong che vogliono entrare nella Cina continentale. Dopo il passaggio dell'ex colonia inglese alla Cina il 30 giugno 1997 anche il governo di Hong Kong emette passaporti per i cittadini cinesi in Hong Kong, ma questi non sono accettati per entrare nella Cina continentale.\nAnche Taiwan non riconosce i passaporti britannici d'oltremare o quelli emessi dal governo di Hong Kong.\nIn molti paesi il passaporto \u00e8 propriet\u00e0 di stato e pu\u00f2 essere ritirato dallo stesso in ogni momento. Questo diritto statale pu\u00f2 essere esercitato arbitrariamente dal potere esecutivo o pu\u00f2 essere applicato solo in certe circostanze che seguono una decisione giudiziaria. Per esempio tipicamente i passaporti possono essere temporaneamente ritirati a persone in attesa di giudizio se c'\u00e8 il rischio che possano fuggire all'estero.\nA persone importanti con idee di sinistra come Paul Robeson, fu in precedenza impedito di viaggiare all'estero con questo metodo dal governo USA. Comunque la Corte Suprema degli Stati Uniti d'America ha stabilito nel 1958 con il caso \"Kent vs. Dulles\" che il viaggio internazionale era un diritto inalienabile e che non poteva essere negato ai cittadini americani.\nGli Stati Uniti non permettono a coloro che si sono recati - dal 1 marzo 2011 in poi - in uno dei seguenti Paesi: Iran, Iraq, Corea del Nord, Libia, Siria, Somalia, Sudan e Yemen, per qualsiasi motivo, di accedere sul loro territorio attraverso la procedura semplificata di visto detta \"Visa Waiver Program\" che pu\u00f2 essere eseguita on line solo dai cittadini dei seguenti Paesi: Andorra, Australia, Austria, Belgio, Brunei, Cile, Corea del Sud, Danimarca, Estonia, Finlandia, Francia, Germania, Giappone, Grecia, Irlanda, Islanda, Italia, Lettonia, Liechtenstein, Lituania, Lussemburgo, Malta, Monaco, Norvegia, Nuova Zelanda, Paesi Bassi, Polonia, Portogallo, Regno Unito, Repubblica Ceca, San Marino, Singapore, Slovacchia, Slovenia, Spagna, Svezia, Svizzera, Taiwan, Ungheria.\nTali persone devono chiedere un visto per \"non-immigranti\" presso un'ambasciata o un consolato degli Stati Uniti.\nViaggio internazionale senza passaporto.\nIn alcune circostanze il viaggio tra nazioni pu\u00f2 essere fatto senza mostrare un passaporto. Questo include:\nAccordi reciproci.\nAlcune nazioni hanno un accordo reciproco per cui un visto d'ingresso non \u00e8 richiesto in certe condizioni, per esempio quando la visita \u00e8 per turismo e per un periodo di tempo relativamente breve.\nAltre nazioni hanno stretto accordi che permettono l'attraversamento dei confini senza passaporto (ma comunque generalmente con un mezzo di identificazione). Alcuni esempi includono:\nI cittadini del Mercosur (attualmente composto da Brasile, Argentina, Paraguay e Uruguay, prossimamente Venezuela) possono viaggiare tra queste nazioni esibendo solo carte di identit\u00e0 nazionali o passaporti senza visti d'ingresso di solito per un periodo di tempo limitato di 90 giorni, ma \u00e8 loro permesso lavorare nell'altra nazione per quel periodo. Ci sono piani per estendere questo diritto a tutta l'America del sud con il nuovo \"South American Community of Nations\".\nGli Accordi di Schengen.\nI cittadini dell'Unione europea pi\u00f9 Islanda, Liechtenstein, Norvegia e la Svizzera, possono viaggiare e lavorare in molte nazioni dell'Unione europea senza necessitare di passaporto o visto d'ingresso, sebbene delle disposizioni transitorie possano restringere i diritti dei cittadini di nuovi stati membri dal lavorare in altre nazioni.\nInoltre gli stati che hanno firmato e applicano gli accordi di Schengen non implementano controlli al confine uno con l'altro (salvo il verificarsi di circostanze straordinarie).\nIn conseguenza di quanto sopra un cittadino francese, per esempio, poteva viaggiare in Gran Bretagna e lavorarvi liberamente. Comunque poich\u00e9 la Gran Bretagna non aveva mai firmato gli Accordi di Schengen doveva esibire almeno una carta d'identit\u00e0 che era normalmente controllata al confine. D'altra parte, se e quando la Svizzera applicher\u00e0 gli Accordi di Schengen quel cittadino francese potr\u00e0 viaggiarvi senza controlli al confine, ma non potr\u00e0 lavorarvi liberamente senza autorizzazione in quanto non \u00e8 una nazione membro dell'Unione europea. Inoltre la maggior parte delle nazioni europee richiedono a tutte le persone di portare con s\u00e9 una carta d'identit\u00e0 o un passaporto. Quindi anche se la Svizzera non controllasse il viaggiatore francese al confine, questi potr\u00e0 dover esibire la sua carta d'identit\u00e0 in qualche momento all'interno del paese, sebbene in pratica questo sia raro. Eccetto che al confine non \u00e8 richiesto di portare con s\u00e9 le carte di identit\u00e0 in Gran Bretagna, ma comunque il nostro viaggiatore francese dovr\u00e0 mostrarla per ottenere un conto in una banca inglese o per ottenere un lavoro.\nRifugiati e apolidi.\nGli apolidi (persone sprovviste di cittadinanza, cos\u00ec come definiti dalla Convenzione di New York del 28/09/1954) e i rifugiati (coloro che hanno ottenuto asilo, cos\u00ec come definiti dalla Convenzione di Ginevra del 28/07/1951), viaggiano internazionalmente con documenti di viaggio emessi dal Paese che ha riconosciuto lo status. Questi sono accettati al posto del passaporto da tutti gli Stati che hanno sottoscritto le relative Convenzioni.\nCitt\u00e0 del Vaticano e San Marino.\nLa Citt\u00e0 del Vaticano e la Repubblica di San Marino non hanno controlli formali di immigrazione. Dato che il solo ingresso possibile in questi stati \u00e8 attraverso l'Italia, i requisiti \"de-facto\" per l'immigrazione sono quelli richiesti dall'Italia.\nViaggi organizzati.\nIn alcuni paesi, come Tunisia ed Egitto, \u00e8 possibile entrare con la sola carta di identit\u00e0 se si fa parte di un viaggio organizzato con Tour Operator riconosciuti da questi stati.\nLimitazioni sull'accettabilit\u00e0 dei passaporti.\nSebbene molte nazioni riconoscano i passaporti della maggior parte delle altre nazioni ci sono alcune eccezioni. Generalmente queste sono dovute a circostanze per cui una nazione si rifiuta di accettare l'esistenza di un altro territorio o governo come nazione legittima. Alcune nazioni declinano inoltre di accettare passaporti che non permettono al portatore il diritto di vivere nella nazione emittente.\nBrasile.\nIl Brasile non accetta passaporti da paesi di cui non riconosce la sovranit\u00e0 o l'indipendenza. I cittadini di queste nazioni devono richiedere un \"laissez-passer\" brasiliano, un tipo di documento di viaggio che di solito permette solo un singolo ingresso nella nazione emittente.\nCipro.\nLa Repubblica Turca di Cipro del Nord emette passaporti, ma \u00e8 riconosciuta ufficialmente solo dalla Turchia. Questi passaporti non sono accettati per l'ingresso nella Repubblica di Cipro. La Repubblica di Cipro rifiuta inoltre l'ingresso a possessori di passaporti emessi dalla Jugoslavia riportanti un timbro di rinnovo con il nome \"Macedonia\"\nHong Kong.\nN\u00e9 la Cina, n\u00e9 Taiwan accettano i passaporti britannici d'oltremare, che il governo britannico ha distribuito ad alcuni cittadini dei precedenti territori indipendenti, sebbene Taiwan distribuisca ai portatori di questi passaporti un visto d'ingresso su un documento separato. La Cina inoltre declina di accettare passaporti britannici normali distribuiti a precedenti cittadini dei territori indipendenti.\nIsraele.\nDiversi paesi arabi o musulmani non accettano passaporti israeliani, in gran parte a causa del rifiuto corrente o storico dei loro governi di riconoscere legalmente l'esistenza di Israele. Alcuni di questi Paesi, inoltre, non accettano passaporti stranieri non israeliani, ai quali sia stato apposto il visto di Israele.\nMicronazioni.\nMolte micronazioni, come Sealand, emettono passaporti e altri documenti di cittadinanza. Nessun paese membro delle Nazioni Unite riconosce questi documenti come validi per il transito o l'ingresso, sebbene molte micronazioni continuino a emetterli.\nTonga.\nAlcune nazioni non accettano i passaporti \"Tongan Protected Person\" (persona protetta da Tonga) sebbene accettino i passaporti standard emessi a cittadini di Tonga.\nCorea del Nord.\nLa Corea del Nord limita strettamente il conferimento di passaporti a una piccola minoranza fidata. L'appartenenza al Partito Coreano dei Lavoratori \u00e8 un prerequisito essenziale.\nPakistan.\nIl Pakistan richiede ai cittadini musulmani, quando questi richiedono un passaporto, di affermare quanto segue:\nCon la distribuzione del nuovo passaporto biometrico nel 2005 (nel quale la voce religione doveva essere cancellata) la dichiarazione precedente non sarebbe pi\u00f9 stata necessaria. Comunque questa decisione \u00e8 stata recentemente cambiata dal governo pakistano. I nuovi passaporti porteranno la definizione religione; quelli gi\u00e0 stampati verranno timbrati con una dichiarazione della religione del portatore.\nPassaporti comuni.\nUnione europea.\nL'Unione europea \u00e8 forse l'entit\u00e0 pi\u00f9 conosciuta che rilascia passaporti comuni. I passaporti UE hanno un formato e stile standardizzato (sebbene le informazioni sul portatore possano essere sia dietro la copertina che dietro la retrocopertina). I passaporti UE ordinari sono color borgogna (ad eccezione di quello della Croazia che \u00e8 blu scuro), le parole \"Unione europea\" scritte nella lingua nazionale (o nelle lingue nazionali) della nazione emittente sul fronte, seguono il nome ufficiale della nazione, l'emblema nazionale e sotto di esso il termine \"Passaporto\" nella lingua nazionale (o nelle lingue nazionali).\nCARICOM.\nLe nazioni membro del CARICOM (\"Caribbean Community\") hanno recentemente iniziato a distribuire passaporti comuni con il simbolo del CARICOM insieme al sigillo nazionale e al nome ufficiale dello stato membro nella sua lingua ufficiale. Il primo stato membro a emettere passaporti CARICOM \u00e8 stato il Suriname, seguito da Saint Vincent e Grenadine, Guyana, Antigua e Barbuda e altri paesi.\nComunit\u00e0 Sud Americana delle Nazioni.\nLa dichiarazione adottata a Cusco in Per\u00f9 che stabilisce la \"South American Community of Nations\" ha segnalato l'intento di stabilire un passaporto comune, ma rimane ancora una lunga strada da percorrere. Alcuni stati membri di raggruppamenti subregionali come il \"Mercosur\" e la \"Andean Community of Nations\" emettono passaporti con il loro nome ed emblema ufficiale insieme al nome del raggruppamento regionale. Esempi includono l'Argentina, il Brasile, il Paraguay e l'Ecuador.\nComunit\u00e0 economica degli Stati dell'Africa Occidentale.\nSui passaporti degli Stati membri dell'ECOWAS appare l'acronimo dell'organizzazione al disopra del nome dello Stato emittente.\nRequisiti politici o ideologici per i detentori di passaporto.\nAlcune nazioni, come visto, impongono particolari requisiti politici o ideologici a chi richiede un passaporto, concedendo passaporti e visti d'uscita solo a chi soddisfa questi requisiti."}
{"id": "126430", "revid": "1376357", "url": "https://it.wikipedia.org/wiki?curid=126430", "title": "Antudo", "text": "Antudo \u00e8 stato un termine usato nelle prime fasi convulse del Vespro siciliano (1282) dagli organizzatori come segno di riconoscimento. Lo stesso termine venne utilizzato durante le rivolte siciliane del 1647, durante i moti del 1820, durante la rivolta antiborbonica del 1848 e durante il separatismo siciliano degli anni quaranta del XX secolo e ripreso negli anni successivi da diversi movimenti autonomistici e indipendentistici nell'isola. Oggi questo termine (spesso sicilianizzato in \"antudu\") viene nuovamente utilizzato. \nAntudo e l'adozione del vessillo.\nAntudo fu un famoso simbolo della sollevazione del Vespro, ed inizialmente usata come parola d'ordine dagli organizzatori della rivolta. Il termine Antudo, di dubbia origine, \u00e8 stato spiegato dal famoso storico Santi Correnti nel XX secolo come incitamento: \u00ab\"ANimus TUus DOminus\"\u00bb e cio\u00e8 \"il coraggio \u00e8 il tuo Signore (non i francesi)\"!.\nIl 3 aprile 1282 veniva adottata la bandiera giallo-rossa, con al centro la Triscele, che diverr\u00e0 il vessillo della Sicilia. La bandiera venne formata dal rosso di Palermo e dal giallo di Corleone (v. Bandiera siciliana) a seguito di un atto di confederazione stipulato da 29 rappresentanti delle due citt\u00e0. Antudo fu scritto anche nel vessillo.\nAntudo ed il Separatismo.\nNel 1943 durante le tensioni del movimento separatista, legato al MIS ed alla figura di Andrea Finocchiaro Aprile, la parola, come al tempo del Vespro fu utilizzata spesso. Dopo l'ottenimento dell'autonomia il movimento separatista inizi\u00f2 ad eclissarsi, tuttavia il termine Antudo ha accompagnato tutti i movimenti e i partiti autonomisti e indipendentisti siciliani."}
{"id": "126431", "revid": "9", "url": "https://it.wikipedia.org/wiki?curid=126431", "title": "Pau brasil", "text": ""}
{"id": "126433", "revid": "919135", "url": "https://it.wikipedia.org/wiki?curid=126433", "title": "Funzione ricorsiva primitiva", "text": "Nella teoria della calcolabilit\u00e0, le funzioni ricorsive primitive sono una classe di funzioni che possono essere definite applicando un numero finito di volte la ricorsione e la composizione a partire da particolari funzioni base (funzioni zero, funzione successore e funzioni selettive o proiettive) e costituiscono un passo fondamentale nella costruzione di una completa formalizzazione della calcolabilit\u00e0.\nLe funzioni ricorsive primitive sono un sottoinsieme stretto delle funzioni ricorsive (queste ultime corrispondono esattamente alle funzioni calcolabili). La classe pi\u00f9 ampia delle funzioni ricorsive \u00e8 definita aggiungendo la possibilit\u00e0 di avere funzioni parziali e introducendo un operatore di ricerca non limitato.\nMolte delle funzioni solitamente studiate nella teoria dei numeri, e le approssimazioni di funzioni a valori reali, sono primitive ricorsive, come l'addizione, la divisione, il fattoriale, l'esponenziale, la ricerca dell'ennesimo numero primo, e molte altre (Brainerd and Landweber, 1974). Infatti \u00e8 difficile progettare una funzione che sia ricorsiva totale ma \"non\" primitiva ricorsiva, anche se se ne conoscono alcune, come la funzione di Ackermann. Perci\u00f2 studiando questo particolare tipo di funzioni \u00e8 possibile scoprire propriet\u00e0 che hanno conseguenza di ampia portata.\nLe funzioni ricorsive primitive possono essere calcolate dalle macchine che terminano sempre, mentre le funzioni ricorsive richiedono sistemi con la stessa potenza di calcolo delle macchine di Turing.\nDefinizione.\nDefiniamo primitiva ricorsiva una funzione che fa parte delle funzioni base, oppure pu\u00f2 essere ottenuta a partire da queste applicando la composizione e la ricorsione primitiva un numero finito di volte; equivalentemente, l'insieme formula_1 delle funzioni ricorsive primitive \u00e8 definito come il pi\u00f9 piccolo insieme contenente le funzioni ricorsive di base e che sia chiuso per composizione e ricorsione primitiva.\nLe funzioni ricorsive vanno dai naturali ai naturali: formula_2. In generale prendono come argomenti una tupla di formula_3 numeri naturali e restituiscono un numero naturale. Una funzione che prende formula_3 argomenti si dice formula_3-aria. \nFunzioni base.\nDefiniamo come funzioni base le seguenti:\nPrendiamo come tre assiomi il fatto che siano tutte ricorsive primitive.\nComposizione e ricorsione.\n\u00c8 possibile ottenere funzioni ricorsive primitive pi\u00f9 complesse di quelle base, applicando a queste ultime i seguenti operatori:\nSi noti che, grazie alle funzioni di proiezione, possiamo aggirare l'apparente rigidit\u00e0 del numero di argomenti delle funzioni suddette, dato che, grazie alla composizione, possiamo passare qualunque sottoinsieme degli argomenti.\nEsempi.\nAddizione.\nLa funzione Addizione (formula_32) in quanto funzione ricorsiva pu\u00f2 essere definita mediante ricorsione primitiva a partire dalla funzione di base Successore formula_33 nel seguente modo:\nSottrazione.\nPer definire la funzione Sottrazione (formula_36) come funzione ricorsiva ci si appoggia alla definizione della funzione ricorsiva Predecessore formula_37, definita a sua volta per ricorsione primitiva a partire dalla funzione di base Identit\u00e0 formula_38:\nSi ricava quindi la funzione Sottrazione (formula_36):\nMoltiplicazione.\nLa funzione Moltiplicazione (formula_44) in quanto funzione ricorsiva pu\u00f2 essere definita mediante l'ausilio della gi\u00e0 definita funzione Addizione (formula_32) e precisamente:\nFattoriale.\nLa funzione Fattoriale (formula_48) in quanto funzione ricorsiva pu\u00f2 essere definita mediante l'ausilio della gi\u00e0 definita funzione Moltiplicazione (formula_44) e precisamente:\nLimitazioni.\nSebbene tutte le funzioni primitive ricorsive siano totali, esistono funzioni totali che non sono primitive ricorsive: un esempio \u00e8 la funzione di Ackermann, che \u00e8 calcolabile, totale, ma non ricorsiva primitiva.\nEsistendo quindi delle funzioni non descrivibili da questo formalismo, esso non \u00e8 adeguato a rappresentare quelle che intuitivamente sono le funzioni calcolabili. L'estensione delle funzioni primitive ricorsive che rappresenta tutte le funzioni calcolabili (ovvero ha la stessa espressivit\u00e0 della macchina di Turing), \u00e8 quella delle funzioni ricorsive."}
{"id": "126434", "revid": "339392", "url": "https://it.wikipedia.org/wiki?curid=126434", "title": "Santa Emerenziana", "text": ""}
{"id": "126436", "revid": "1305772", "url": "https://it.wikipedia.org/wiki?curid=126436", "title": "Open Spectrum", "text": "Con Spettro Libero o Open Spectrum si intende il progetto di totale deregolamentazione dell'etere (o di una parte estesa delle frequenze) con possibilit\u00e0 di trasmissione per qualsiasi soggetto (anche privati cittadini) senza bisogno di autorizzazione (oggi chiesta ai radioamatori).\nDescrizione.\nLa trasmissione avverrebbe tramite una rete di microprocessori o antenne intelligenti, dette radio cognitive, che ripetono il segnale su una frequenza esplorata e rilevata libera da altri segnali e pulita da interferenze localmente (variandola da un'antenna all'altra) veicolando radio, internet, fonia fissa e mobile, tv digitale terrestre e satellitare in un unico segnale digitalizzato che viene interpretato e ricomposto grazie alle informazioni digitali contenute nel flusso trasmesso su emittente, numero di pacchetto, protocollo usato (non tramite informazioni analogiche ossia la frequenza trasmessa che varia in continuazione e non individua pi\u00f9 l'emittente di un segnale). Si realizza la convergenza di tutti i mezzi di comunicazione, e fra traffico voce e traffico dati, in un unico flusso convoluzionale.\nLa sicurezza, integrit\u00e0 e privacy dei dati trasmessi sarebbero garantite da meccanismi intrinseci all'informazione, ossia dalla crittografia. In mancanza di frequenze pulite da interferenze, che non siano altri segnali gi\u00e0 trasmessi, la trasmissione avviene ugualmente: il terminale ricevente se \u00e8 digitale, ha la tecnologia per depurare ogni rumore, per cui le interferenze di fatto non sono un problema. Ci\u00f2 supererebbe l'attuale necessit\u00e0 di dare pi\u00f9 frequenze allo stesso canale radio e tv e lasciarne parecchie vuote tra uno e l'altro, consentendo un uso di tutto lo spettro di frequenze, e degli spazi di trasmissione teoricamente illimitati, per un ampio numero di canali radio e tv emittenti. E soprattutto di dotare ogni cittadino di banda larga liberamente utilizzabile.\n\u00c8 anche un movimento d'opinione partito dagli Stati Uniti. Un famoso sostenitore dello spettro libero \u00e8 Lawrence Lessig fondatore di Creative Commons.\n\u00abOpen Spectrum \u00e8 l'idea che una parte dello spettro radio sia resa disponibile a chiunque. La prima iniziativa Open Spectrum ci ha donato il WiFi e tutti i frutti di questa incredibile innovazione. Minor regolamentazioni e controlli dello spettro porteranno a mercati per dispositivi pi\u00f9 grandi e vivaci. \u00bb\nIl Wi-Fi si differenzia dal Wi-Max, perch\u00e9 \u00e8 nato e funziona bene per connessioni fra terminali a piccola distanza, mentre l'Open Spectrum ha anche un'ambizione molto pi\u00f9 vasta. Un'ipotesi di connessione globale pu\u00f2 essere quella di una mir\u00ecade di collegamenti punto-punto a banda larga liberi, anonimi e gratuiti fra due terminali a breve distanza tra loro (come in teoria \u00e8 il Wi-Fi), che rilanciano la connessione verso altri pi\u00f9 distanti e finiscono per formare un fittissimo \"network\". Un tipo di rete informatica cos\u00ec fatto rischia di essere inefficiente e di una complessit\u00e0 ingestibile, laddove a parit\u00e0 di banda impiegata si potrebbe ridurre il numero di collegamenti punto-punto e migliorare la qualit\u00e0 di connessione (percentuale di connessioni fallite, tempo di latenza, velocit\u00e0, assenza di interferenze).\nL'Open Spectrum recepisce un'idea-chiave della progettazione di qualsiasi sistema informatico, sia \"hardware\" che \"software\", la separazione dei tre livelli di progettazione: concettuale, logica e fisica. I terminali di qualsiasi natura hanno in qualsiasi momento (\"always on\") e luogo la possibilit\u00e0 di connessioni di tipo voce e dati, anche multiple, libere e a banda larga, gratuite o comunque a un costo molto accessibile. La gestione fisica delle rete \u00e8 \"separata\" e indipendente dagli utenti, locale e distribuita, completamente automatica fra antenne e altri dispositivi \"intelligenti\", che modulano il segnale in funzione delle condizioni ambientali e di rete richieste e disponibili. Nessun attore umano modifica localmente o a distanza i parametri dell'hardware e software di gestione fisica della rete.\nPer l'assenza di un punto in cui converge fisicamente tutto il traffico, ovvero dal quale comunque \u00e8 possibile vedere intervenire a livello centrale sullo stesso, l'architettura di rete si differenzia quindi in modo sostanziale da Internet, \"governabile\" a livello centrale dall'ICANN (\"local as view\", vista globale su dati locali, presenti altrove), o dal traffico voce e dati degli operatori di fonia mobile che prevede a livello nazionale un punto in cui si incrociano i traffici della rete dei vari operatori (\"global as view\", vista locale su dati globali), e la possibilit\u00e0 di un controllo e intervento centralizzato all'interno di ogni rete. Oltre a non poter intervenire sulla singola connessione (terminali e contenuto/percorso fisico dei pacchetti scambiati), non \u00e8 previsto un controllo a distanza dei nodi di rete intermedi.\nI costi del progetto non sono eccessivi e sono facilmente recuperabili. L'iniziale incremento dei prezzi sar\u00e0 velocemente rimpiazzato da un grande decremento dei costi per le imprese, utenti finali e governo. L'Open Spectrum consentir\u00e0 un accesso illimitato e connessioni semplici tra tutti creando un nuovo mercato di valore inestimabile. Sulla creazione di queste reti non \u00e8 ancora molto chiara la normativa italiana: fino al 2001 il riferimento legislativo per l'utilizzo delle apparecchiature operanti nelle bande di frequenza da comunemente dette a banda 2.4\u00a0GHz e a banda 5\u00a0GHz, utilizzate per la trasmissione wireless LAN, era dato dal DPR 447 del 5 ottobre 2001, che consentiva l'utilizzo di dispositivi di WLAN che operano sulle bande di frequenza appositamente assegnate, senza pi\u00f9 la necessit\u00e0 di richiedere alcuna concessione.\nIl quadro regolamentare definitivo per l'utilizzo della tecnologia Wi-Fi in ambito pubblico \u00e8 dato per\u00f2 dal cosiddetto \"\", che regola le condizioni per il rilascio delle autorizzazioni generali per la fornitura al pubblico dell'accesso Radio-LAN alle reti ed ai servizi di telecomunicazioni. La delibera dell'Autorit\u00e0 per le Garanzie nelle Comunicazioni (num. 102/03/CONS) precisa che non \u00e8 necessario disporre di licenza o autorizzazione per l'erogazione di servizi di connettivit\u00e0 di rete nel caso l'attivit\u00e0 commerciale non abbia come oggetto sociale principale l'attivit\u00e0 di telecomunicazioni (es. bar, alberghi, centri commerciali).\nCon il decreto \"Misure urgenti per il contrasto del terrorismo internazionale\", noto come decreto Pisanu, del 27 luglio 2005, modificato con la legge 31 luglio 2005, n 155) alcune delle norme citate precedentemente sono state variate. Il decreto del Ministero delle Comunicazioni (decreto Landolfi) liberalizza l'erogazione di servizi Wi-Fi nel territorio nazionale, modificando il precedente decreto Gasparri 28 maggio 2003.\n1. L'articolo 1 liberalizza il servizio su tutto il territorio nazionale, eliminando l'obbligo di fornire il servizio in aree a frequentazione pubblica o locali aperti al pubblico.\n2. L'articolo 2 obbliga i soggetti autorizzati a consentire l'accesso indipendentemente dalla tecnologia utilizzati, favorendo di fatto gli accordi di roaming tra operatori diversi.\n3. Inoltre questo articolo si introduce il cosiddetto \"Diritto d'antenna\": l'installazione di\napparati e antenne deve essere garantita a condizioni \"eque, trasparenti e non discriminatorie\". Non ci potranno essere quindi installazioni di apparati in esclusiva per alcuni operatori.\n4. L'articolo 3 indica in 60 giorni il termine della sperimentazione per i soggetti che stanno gi\u00e0 fornendo un servizio in maniera sperimentale.\n5. L'articolo 4, riprendendo il decreto legislativo 1\u00ba agosto 2003 n. 259, mantiene il regime di autorizzazione generale per i soggetti che vogliono fornire servizi radiolan. Tale autorizzazione \u00e8 da richiedere alla Direzione generale per i servizi di comunicazione elettronica e radiodiffusione del Ministero delle Comunicazioni.\nCon la legge di conversione n. 10/2011 del decreto \"Milleproroghe\" N. 225/2010. pubblicate sul supplemento ordinario n. 53 alla G.U. n.47 del 26/02/2011 , viene definita la nuova normativa per la fornitura di accesso ad internet pubblico tramite wifi. Per quanto riguarda i provider i contratti ADSL non vietano di condividere banda e relative spese con un ponte radio tramite antenne paraboliche in linea retta col tetto di un'altra abitazione privata. \u00c8 vietato trarne profitto, addebitare all'utente collegato un costo uguale o superiore al canone pagato al provider dal titolare dell'abbonamento.\nTecnicamente esistono in commercio schede wireless esterne per portatili, non proprietarie di qualche gestore in particolare. Queste non hanno abbastanza guadagno/potenza emissiva, di solito gi\u00e0 a 40-50 metri perdono il segnale.\nPer collegamenti che devono reggere distanze maggiori, occorrono degli access point, opportunamente settati permettono di avere una infrastruttura di rete wireless molto veloce oltre che flessibile (ad esempio, i WRT54G della Linksys).\nUna collezione di nuove tecnologie sta prendendo piede riguardo allo spettro senza licenze incluse le tecnologie Wi-Fi, Ultra Wide Band, Espansione di spettro, software defined radio (SDR), cognitive radio e Wireless mesh network."}
{"id": "126437", "revid": "406204", "url": "https://it.wikipedia.org/wiki?curid=126437", "title": "Seamus Heaney", "text": "Biografia.\n\u00c8 uno dei pi\u00f9 grandi poeti del Novecento, grande esponente della cultura irlandese.\nNacque nella fattoria \"Mossbawn\", tra Castledawson e Toomebridge, in Irlanda del Nord, nella Contea di Antrim, primo di nove figli. Nel 1953 la famiglia si trasfer\u00ec a Bellaghy, a pochi chilometri, dove il poeta visse la giovinezza, turbata in modo rilevante da una tragedia che aveva colpito la famiglia quando lui aveva 14 anni la morte del fratellino Christopher, avvenuta in seguito a un incidente automobilistico.\nLa sua prima formazione scolastica avvenne ad Anahorish (in gaelico, \"il luogo delle acque chiare\"). Nel 1957 si iscrisse alla Queen's University Belfast; dopo la laurea in Lettere, insegn\u00f2 a Belfast, e in seguito a Dublino.\nL'Irlanda ricorre nella lirica del poeta attraverso paesaggi, ricordi giovanili e temi della rinascita irlandese (Celtic revival).\nHa vissuto tra l'Irlanda e gli Stati Uniti, dove dal 1984 ha insegnato all'Universit\u00e0 di Harvard.\nIn tutte le opere di Heaney hanno rilievo le vicende legate al problema dell'indipendentismo irlandese. La sua poetica \u00e8 legata alla sua terra, alla vita politica del paese. Come egli ha scritto nella poesia \"Digging\", il poeta user\u00e0 la penna come il nonno e il padre hanno usato la vanga.\nInfluenza.\nIl cantante Bono, leader degli U2, ha dichiarato come le opere del poeta fossero molto importanti per lui, in particolare \"From the Republic of Conscience\", che considera come un testo religioso. Dalla morte di Heaney, l'artista dona un'opera del premio Nobel a tutte le personalit\u00e0 che incontra durante la sua attivit\u00e0 di filantropo.\nOpere.\nTra le sue opere edite in italiano, ricordiamo:"}
{"id": "126439", "revid": "1305772", "url": "https://it.wikipedia.org/wiki?curid=126439", "title": "MIS", "text": ""}
{"id": "126441", "revid": "14365", "url": "https://it.wikipedia.org/wiki?curid=126441", "title": "Modello di Black", "text": ""}
{"id": "126443", "revid": "287204", "url": "https://it.wikipedia.org/wiki?curid=126443", "title": "Antonio Canepa (docente)", "text": "Biografia.\nNacque a Palermo, discendente dai Canepa una famiglia di origini genovesi stabilitasi nel Regno di Sicilia nel XVI secolo.\nSuo padre, Pietro, era un professore universitario. Sua madre, Teresa, sorella dell\u2019onorevole Antonino Pecoraro, deputato del Partito Popolare.\nStudi\u00f2 presso i gesuiti a Palermo e poi al collegio Pennisi di Acireale. Si laure\u00f2 in legge a Palermo nel 1930 discutendo una tesi intitolata \"Unit\u00e0 o pluralit\u00e0 degli ordinamenti giuridici?\". Fu in contatto con gruppi antifascisti con i quali voleva organizzare nel 1933 un colpo di mano nella Repubblica di San Marino, al solo scopo di dimostrare la presenza attiva di forze contrarie al regime fascista. Il piano fu sventato e Canepa venne arrestato il 17 giugno 1933 insieme al fratello Luigi e ad altri esponenti, che furono condannati a pene da due a quattro anni di carcere, mentre Canepa, fingendosi infermo di mente, fu ricoverato in manicomio fino al novembre 1934.\nNel 1937 divenne professore di \"Storia delle dottrine politiche\" all'Universit\u00e0 degli Studi di Catania, dove viene ricordato come severo docente universitario e autore del \"Sistema di dottrina del fascismo\", opera lodata dalla rivista fascista \"Gerarchia\". Canepa per\u00f2 non aveva mancato di inserire nel testo anche numerose citazioni tratte da opere proibite, per svolgere cos\u00ec un'indiretta propaganda antifascista. Parallelamente intraprese con lo pseudonimo di \"Mario Turri\" o \"prof. Bianchi\" un'attivit\u00e0 clandestina nelle file di Giustizia e Libert\u00e0 con il \"gruppo Etna\". Nel 1939 fece amicizia con Herbert Rowland Arthur, duca di Bronte, che successivamente gli fece da tramite con l\"Intelligence Service\" britannica.\nNel dicembre 1942 pubblic\u00f2, come Mario Turri, l'opuscolo \"La Sicilia ai siciliani\", che fu il manifesto della sua idea di indipendentismo siciliano. Egli riteneva che l'indipendenza siciliana fosse il mezzo per l'emancipazione delle classi popolari, ponendosi cos\u00ec in conflitto con il progetto di separazione propugnato dagli agrari, probabile causa \u00abnon solo della divisione del movimento indipendentista, ma anche della morte stessa del Canepa\u00bb.\nNello stesso periodo diresse, con alcuni suoi studenti, azioni di sabotaggio contro installazioni militari italo-tedesche in Sicilia, come l'attentato, insieme a un commando inglese, la notte del 9 giugno 1943, alla base aerea di Gerbini, a Motta Sant'Anastasia, in mano ai tedeschi. Dopo lo sbarco degli Alleati fu inviato in Toscana, e si aggreg\u00f2 nel 1944 a una brigata partigiana anarchica. A Firenze sembra aver avuto anche stretti rapporti con il Partito Comunista Italiano, ma la circostanza \u00e8 dubbia. Tornato a Catania alla fine di quello stesso anno, riprese l'insegnamento universitario e si pose a capo, insieme ad Antonino Varvaro, dell'ala sinistra del Movimento Indipendentista Siciliano. Nel febbraio 1945 costitu\u00ec una forza paramilitare clandestina, l'Esercito volontario per l'indipendenza della Sicilia (EVIS).\nLa mattina del 17 giugno 1945 Canepa fu ucciso in un conflitto a fuoco con i carabinieri, in contrada Murazzu Ruttu presso Randazzo, sulla strada statale 120 in circostanze non del tutto chiare e ancora oggi al centro di un dibattito scaturito dalle interpretazioni delle diverse versioni dei verbali ufficiali. Insieme a lui morirono il braccio destro, Carmelo Rosano di 22 anni, e Giuseppe Lo Giudice, di 18 anni. Una pattuglia composta dal carabiniere Calabrese, dal vicebrigadiere Cicci\u00f2 e comandata dal maresciallo Rizzotto, intim\u00f2 l\"alt\" al mezzo che non si ferm\u00f2. Nella sparatoria \u2013 conclusa con l'esplosione di una bomba a mano \u2013 Lo Giudice mor\u00ec sul colpo, Rosano e Canepa, in ospedale. Nando Romano sarebbe riuscito a sopravvivere, Antonino Velis e Pippo Amato, fuggirono nelle campagne circostanti.\nSecondo recenti studi si fa strada l'idea che nell'omicidio del leader dell'EVIS vi sia la mano combinata di servizi segreti internazionali perch\u00e9 gli accordi di Yalta avevano gi\u00e0 stabilito che la Sicilia dovesse far parte dell'Italia pertanto era necessario neutralizzare i focolai separatisti.\nSul luogo dell'eccidio sorge un cippo dedicato ai caduti dell'EVIS Antonio Canepa \u00e8 sepolto nel cimitero di Catania, nel viale dei siciliani illustri, accanto a Giovanni Verga e Angelo Musco.\nIl figlio Antonio Enrico Canepa, nato nel 1940, fu deputato socialista per tre legislature, ma mor\u00ec a soli 43 anni per overdose."}
{"id": "126444", "revid": "212348", "url": "https://it.wikipedia.org/wiki?curid=126444", "title": "Mario Turri", "text": ""}
{"id": "126447", "revid": "124995425", "url": "https://it.wikipedia.org/wiki?curid=126447", "title": "Nike", "text": ""}
{"id": "126448", "revid": "1522738", "url": "https://it.wikipedia.org/wiki?curid=126448", "title": "Gamal Abd el-Nasser", "text": "Biografia.\nPrimi anni.\nNasser nacque ad Alessandria d'Egitto il 15 gennaio del 1918 in una modesta famiglia originaria di Beni Morr, un piccolo centro abitato non molto distante dalla citt\u00e0 di Asy\u016b\u1e6d, figlio d'un funzionario postale, \u02bfAbd al-N\u0101\u1e63er. Il giovane Gam\u0101l studi\u00f2 per i primi due anni ad Asy\u016b\u1e6d e per otto anni ad al-Kha\u1e6d\u0101\u1e6dba, una localit\u00e0 sita a nord-ovest del Cairo, presso il confine libico.\nAll'et\u00e0 di otto anni, rimasto orfano per la morte dell'amatissima madre, venne inviato al Cairo, presso lo zio materno, Khal\u012bl \u1e24usayn, ma gi\u00e0 nel 1929 torn\u00f2 dal padre, trasferito ad Alessandria, che si era da poco risposato.\nNel corso dei suoi studi secondari superiori, come presidente del \"Comitato dei liceali\", partecip\u00f2 all'attivit\u00e0 politica nei ranghi dei nazionalisti, che cercavano di ottenere l'indipendenza dal Regno Unito. Il 13 novembre 1935, nel corso di una manifestazione, venne leggermente ferito da un colpo d'arma da fuoco esploso da un gendarme britannico.\nNel 1937 entr\u00f2 all'Accademia Militare Egiziana, dopo aver conseguito la laurea in Giurisprudenza nell'Universit\u00e0 del Cairo. Nel luglio 1938 ottenne i gradi di sottotenente. Partecip\u00f2 come ufficiale dell'esercito alla guerra arabo-israeliana del 1948.\nLa constatazione della manifesta impreparazione dell'esercito e del Paese rafforzarono i suoi sentimenti repubblicani. Prese parte cos\u00ec ai dibattiti all'interno dell'esercito, che sfociarono nella costituzione dell'organizzazione segreta dei \"Liberi Ufficiali\" (\"al-\u1e0cubb\u0101\u1e6d al-A\u1e25r\u0101r\"), divenuta poi il modello di riferimento di quasi tutti i movimenti clandestini filo-repubblicani del mondo arabo nel secondo dopoguerra (in Algeria, Siria, Iraq, Tunisia, Yemen, Sudan e Libia).\nSi spos\u00f2 nel 1944 con Ta\u1e25iya K\u0101\u1e93em, dalla quale ebbe cinque figli: Hod\u0101, Mona (che spos\u00f2 Ashraf Marwan), Khaled, \u02bfAbd al-\u1e24am\u012bd e \u02bfAbd al-\u1e24ak\u012bm.\nIl colpo di Stato repubblicano.\nNella notte fra il 22 e il 23 luglio 1952 la monarchia fu abbattuta da un colpo di Stato promosso dal movimento clandestino dei \"Liberi ufficiali\". Re F\u0101r\u016bq I venne detronizzato e costretto il sabato 26 all'esilio. Venne formato un governo provvisorio; a guidarlo fu chiamato il generale Mu\u1e25ammad Na\u01e7\u012bb, capo del Consiglio del Comando della Rivoluzione egiziano (CCR), organismo di cui Nasser era il vice. Il futuro \"Ra\u02be\u012bs\" assunse nel governo l'incarico nevralgico di ministro dell'Interno.\nNa\u01e7\u012bb il 18 giugno 1953, a seguito della dichiarazione della Repubblica, ne divenne il primo Presidente.\nNell'aprile 1954, Na\u01e7\u012bb fu per\u00f2 indotto a lasciare spazio all'\"uomo forte\" del regime, il tenente colonnello Gam\u0101l \u02bfAbd al-N\u0101\u1e63er, nominato Primo ministro, mentre un accordo firmato il 19 ottobre di quell'anno con il Regno Unito sullo sgombero entro 20 mesi delle forze militari britanniche, pur protraendo la presenza di tecnici nella zona del Canale di Suez, venne contestato dall'organizzazione islamica dei Fratelli Musulmani. A essa il governo rispose energicamente, cercando d'indurre l'organizzazione a destituire il proprio capo, \u1e24asan al-Hudayb\u012b.\nGam\u0101l \u02bfAbd al-N\u0101\u1e63er venne fatto oggetto il 26 ottobre di un attentato di cui vennero incolpati i Fratelli Musulmani. Due giorni dopo l'organizzazione fu sciolta d'autorit\u00e0; il 30 ottobre al-\u1e24udayb\u012b e i maggiori dirigenti della Fratellanza furono arrestati. Il 14 novembre il presidente Na\u01e7\u012bb fu destituito e posto agli arresti domiciliari. Sei dirigenti della Fratellanza furono condannati a morte, ma al-\u1e24udayb\u012b vede commutata la sua pena nell'ergastolo.\nLa nazionalizzazione della Compagnia del Canale.\nDopo l'adozione di una Costituzione repubblicana d'ispirazione socialista con partito unico il 16 gennaio 1956, Nasser, eletto il 23 giugno Presidente della Repubblica (\"Ra\u02be\u012bs\"), nazionalizz\u00f2 il 26 luglio 1956 la Compagnia del Canale di Suez (di propriet\u00e0 franco-britannica). Questo diede modo al Presidente egiziano di recuperare appieno l'indipendenza del paese ma forn\u00ec anche la giustificazione per Francia e Regno Unito di organizzare un'operazione militare congiunta contro l'Egitto, cui s'un\u00ec Israele, che riusc\u00ec a condurre una brillante operazione militare, in risposta alla minaccia di Nasser d'impedire allo Stato ebraico il transito attraverso il Canale di Suez, che si concluse con la rapida conquista dell'intero Sinai, da Rafah ad al-'Ar\u012bsh. Il 31 ottobre truppe anglo-francesi bombardarono Il Cairo, e il 5 novembre occuparono Port Sa\u02bf\u012bd.\nBisogna osservare che la crisi di Suez comport\u00f2 che le potenze democratiche occidentali (prevalentemente Francia e Regno Unito) e gli USA, non reagissero significativamente alla sanguinosa invasione sovietica dell'Ungheria, che raggiunse il culmine proprio nell'ottobre del 1956.\nLa guerra del 1956 venne interrotta dall'intervento congiunto sovietico-statunitense, si disse con la minaccia addirittura di un intervento nucleare su Londra e Parigi da parte dell'URSS, ma nulla venne fatto per impedire a Israele di realizzare il suo progetto malgrado il suo esercito, guidato dal genio tattico del generale Moshe Dayan, avesse proseguito nella sua rapida avanzata dopo l'ordine dell'ONU di cessate il fuoco fra le parti. Il \"cessate-il-fuoco\" entr\u00f2 in vigore l'8 novembre, e il 15 dello stesso mese, truppe di pace dell'ONU giunsero nella zona di guerra.\nIl socialismo arabo.\nA partire dal 1961, Gamal \u02bfAbd al-N\u0101\u1e63er lanci\u00f2 un vasto piano di nazionalizzazioni, che rispondeva a un ambizioso disegno di sviluppo di un suo originale modello di societ\u00e0 socialista, tarata sulle caratteristiche e particolarit\u00e0 del mondo arabo (in realt\u00e0, per molti suoi aspetti, somigliante pi\u00f9 ad una specie di capitalismo di Stato caratterizzato da un'abbondante attenzione rivolta a politiche sociali redistributive che a un sistema socialista vero e proprio). Rilevante fu il loro impatto sull'economia egiziana: banche e moltissime imprese furono nazionalizzate, la propriet\u00e0 terriera ulteriormente frammentata per essere poi redistribuita tra i braccianti e contadini poveri e i grandi patrimoni privati espropriati. Vennero introdotte riforme per creare un sistema di assistenza sanitaria, rafforzare i diritti delle donne, assicurare un salario minimo garantito e una riduzione dell'orario di lavoro e istituire un sistema d'istruzione gratuita per tutti.\nTuttavia, Nasser non riusc\u00ec a tradurre tutti questi suoi propositi in successi concreti; il ritmo serratissimo che impose alla sua riforma agraria e soprattutto al piano d'industrializzazione del Paese produssero infatti dei grossi scompensi.\nLa politica estera.\nDopo aver partecipato alla Conferenza di Bandung del 1955, Nasser si avvicin\u00f2 alle posizioni neutraliste del Presidente jugoslavo Josip Broz Tito e del Primo ministro indiano Jawaharlal Nehru, e con essi fond\u00f2 sei anni dopo il Movimento dei paesi non allineati, stabilendo forti legami tra i paesi del terzo mondo, nel tentativo di trovare una via alternativa alla logica \"bipolare\" prodotta dalla Guerra fredda.\nNasser intraprese una politica regionale tesa a promuovere una vasta solidariet\u00e0 tra tutti gli stati arabi: nel gennaio del 1958 la Siria pretese, per rafforzare la sua sicurezza, di avviare immediatamente un processo di fusione con l'Egitto, dando cos\u00ec origine alla Repubblica Araba Unita (RAU), alla quale presto si aggiunse quella parte dello Yemen che, a opera del colonnello Sall\u0101l, s'era ribellato all'Imam Ya\u1e25y\u0101 e al suo successore Muhammad al-Badr per costituire una repubblica nella zona di territorio sotto il proprio controllo. L'Egitto intervenne militarmente al fianco delle forze golpiste, mentre l'Arabia Saudita appoggiava le forze monarchiche; l'intervento in Yemen si rivel\u00f2 un grave errore politico per Nasser, poich\u00e9 lo costrinse a impegnare l'esercito in un logorante conflitto quinquennale.\nL'Egitto di Nasser ebbe tuttavia un ruolo di primo piano in seno alla Lega araba, utilizzando il conflitto contro Israele per realizzare una maggiore unit\u00e0 economica e politica dei paesi arabi. La creazione dell'Organizzazione per la Liberazione della Palestina (OLP) fu infatti ampiamente favorita dal Presidente egiziano.\nNel settembre 1961 la Siria pretese per\u00f2 di recuperare la sua piena indipendenza per l'eccessivo squilibrio di potere all'interno dell'unione e l'Egitto, per esplicita volont\u00e0 di Nasser, non prese alcuna misura per impedirlo; la Siria si ritir\u00f2 dalla RAU, il cui nome rimase all'Egitto per altri dieci anni.\nLa guerra dei sei giorni.\nLa \"guerra dei sei giorni\" del 1967 fu ancor pi\u00f9 devastante per l'Egitto e per le sorti del nasserismo e della sua concezione panaraba. Alla testa di una coalizione militare che, oltre all'Egitto, comprendeva la Siria e la Giordania, ottenne il ritiro delle truppe interposte dell'ONU lungo il confine israelo-egiziano e decise di bloccare i passaggi marittimi verso Israele.\nMalgrado fosse stato ammonito da Tel Aviv che la chiusura alla navigazione degli Stretti di Tiran avrebbe rappresentato un \"casus belli\", l'aviazione e l'esercito egiziani si fecero cogliere il 5 giugno 1967 del tutto impreparati nelle loro basi (con la distruzione in un solo attacco di 300 velivoli militari, tutt'altro che in stato di allerta e posizionati a terra) dalle forze armate israeliane guidate dal Capo di Stato Maggiore, generale Moshe Dayan.\nIsraele, che aveva con grande determinazione scatenato il suo attacco e conseguito i suoi obiettivi tattici e strategici, non ebbe alcuna difficolt\u00e0 a inglobare la Cisgiordania sotto amministrazione giordana, le alture siriane del Golan e l'intera penisola del Sinai egiziana mediante una rapidissima azione di accerchiamento, come pure la Striscia di Gaza che l'Egitto amministrava con un suo Governatore militare dal 1948.\nRiconosciuta la colossale sconfitta militare, Nasser rassegn\u00f2 le dimissioni, poi subito ritirate a seguito delle massicce pressioni dell'opinione pubblica egiziana: centinaia di migliaia di sostenitori si erano riversati nelle piazze arabe per manifestargli sostegno e rifiutare le sue dimissioni. Il Presidente continu\u00f2 infatti ad avere l'appoggio delle grandi masse di popolazione egiziana, grazie al suo innegabile carisma.\nRisale al 1967 la destituzione di \u02bfAbd al-\u1e24ak\u012bm \u02bf\u0100mer, amico e compagno di Nasser e primo responsabile dell'inadeguatezza della condotta militare egiziana, che si suicid\u00f2 subito dopo.\nL'allontanamento dagli Stati Uniti.\nMalgrado un'iniziale simpatia di Nasser nei confronti degli USA, specialmente dopo l'intervento di Eisenhower contro l'attacco militare anglo-francese nella zona del Canale, la politica egiziana prese sempre pi\u00f9 le distanze da Washington a causa del rifiuto del Cairo di entrare a far parte di uno schieramento anti-sovietico incentrato sul Patto di Baghdad composto da Iraq, Turchia, Iran, USA e Gran Bretagna, cui gli USA replicarono creando gravi difficolt\u00e0 per il necessario finanziamento da parte del Fondo Monetario Internazionale (FMI) al progetto esposto fin dal 1952 di costruire una diga (Alta Diga, \"al-Sadd al-\u02bf\u0100l\u012b\") ad Asw\u0101n, sul fiume Nilo, che avrebbe garantito l'autosufficienza energetica a un Paese povero di idrocarburi e che avrebbe permesso di bonificare le terre a ovest del Nilo, dalla depressione di al-Qa\u1e6d\u1e6d\u0101ra (nord ovest egiziano) alle aree a sud di Asw\u0101n, per un totale di diverse centinaia di migliaia di chilometri quadrati. Per reazione l'Egitto si rivolse allora all'Unione Sovietica che, cogliendo la favorevole opportunit\u00e0 politica e strategica, finanzi\u00f2 la gigantesca operazione.\nIl declino e la repressione del dissenso.\nNasser riusc\u00ec in qualche misura a raddrizzare la situazione grazie a imponenti rifornimenti di armi sovietiche e all'avvio nel luglio del 1969 di una \"guerra d'attrito\" con Israele che mantenne vivo lo spirito patriottico e nazionalistico egiziano.\nCi\u00f2 nondimeno l'esperienza nasseriana era ormai segnata dalla catastrofe militare e politica del 1967 e anche il dibattito interno \u2013 che pure era inizialmente stato molto vivace \u2013 fu sempre pi\u00f9 mal sopportato dal regime che, negli anni precedenti, aveva provveduto a soffocare qualsiasi tipo di opposizione, specie quella rappresentata dalla sinistra comunista (il socialismo panarabo nasseriano aveva infatti, a dispetto delle sue alleanze tattiche col Blocco Orientale, un'anima profondamente anti-marxista e ben poco propensa a molte delle istanze del comunismo) e dai Fratelli Musulmani, dei quali un esponente di spicco, Sayyid Qu\u1e6db, venne arrestato il 9 agosto 1965 e giustiziato al Cairo il 29 agosto 1966. L'arresto di Qu\u1e6db rappresent\u00f2 il momento culminante di una seconda ondata repressiva contro la Fratellanza a causa della sua implacabile ostilit\u00e0 al progetto nasseriano di cambiamento della societ\u00e0 egiziana. Nasser fece arrestare, torturare e impiccare un numero imprecisato di militanti (secondo i Fratelli Musulmani alcune decine di migliaia), detenuti per anni in prigioni e in campi di concentramento costituiti appositamente nel deserto, tanto da indurre molti di loro a cercare rifugio in Arabia Saudita.\nIntanto l'intensa attivit\u00e0 politica e il fumo avevano profondamente minato la salute del \"Ra\u02be\u012bs\": al diabete, diagnosticatogli gi\u00e0 nel 1960, s'erano aggiunti l'arteriosclerosi, l'ipertensione e altri problemi cardiaci. Mentre si trovava a Mosca per cure mediche nel maggio del 1970, venne persuaso ad accettare la proposta di tregua statunitense per la guerra d'attrito.\nIl 27 settembre 1970, Nasser riun\u00ec urgentemente al Cairo i \"leader\" arabi per trovare una soluzione al conflitto noto come Settembre nero in Giordania. La conduzione dell'estenuante maratona negoziativa, complessivamente riuscita, fra re Husayn di Giordania e il \"leader\" dell'OLP Y\u0101sser \u02bfAraf\u0101t, fu la sua ultima fatica politica.\nIl giorno successivo, mor\u00ec improvvisamente nella residenza presidenziale per un attacco cardiaco. La notizia venne accolta con estremo cordoglio in tutto il mondo arabo, dove la sua figura aveva raggiunto un valore emblematico, e al suo funerale al Cairo partecip\u00f2 una folla commossa di cinque milioni di persone nonch\u00e9 tutti i capi di Stato arabi (meno il re saudita Fay\u1e63al). Durante il passaggio del carro funebre, issato su un affusto di cannone, non mancarono disordini ed eccessi: furono almeno una cinquantina i morti tra la gente che voleva a tutti i costi toccare la bara per ingraziarsi la benedizione del defunto.\nVenne sepolto nella moschea al-Na\u1e63r, da allora ribattezzata moschea \u02bfAbd al-N\u0101\u1e63er.\nAlla Presidenza della Repubblica sal\u00ec il vicepresidente Anwar al-S\u0101d\u0101t, che con Nasser aveva fatto parte del movimento dei \"Liberi ufficiali\", che da l\u00ec in poi attu\u00f2 una ristrutturazione radicalissima dell'organizzazione socioeconomica egiziana, annullando molte delle riforme maggiori nasseriane.\nOpere.\nGam\u0101l \u02bfAbd al-N\u0101\u1e63er ha scritto vari libri che espongono i suoi punti di vista sull'Egitto e sulla situazione internazionale che lo coinvolgeva:"}
{"id": "126449", "revid": "1360634", "url": "https://it.wikipedia.org/wiki?curid=126449", "title": "ISO 2709", "text": "ISO 2709 \u00e8 una specifica per la rappresentazione dell'informazione bibliografica. Costituisce una generalizzazione e una ridefinizione rigorosa del formato adottato dalla specifica MARC per la rappresentazione dell'informazione bibliografica.\nGeneralit\u00e0.\nISO 2709 organizza l'informazione bibliografica in \"record\" successivi, divisi in \"campi\", a loro volta divisi in \"sottocampi\".\nPer limitare al massimo lo spreco di spazio, almeno nelle situazioni pi\u00f9 frequenti, l'accesso ai campi \u00e8 mediato da una struttura ausiliaria denominata \"directory\": scorrendo la directory, un'applicazione informatica pu\u00f2 estrarre da un record un campo qualsiasi, o eventualmente solo qualcuno dei suoi sottocampi, in due soli passaggi molto rapidi.\nAl tempo stesso, il record \u00e8 praticamente privo di parti vuote o non significative. Per contro, qualsiasi modifica ai dati tale da alterare la lunghezza di qualche componente, obbliga a ricostruire la directory.\nNormalmente, il formato ISO 2709 \u00e8 usato per la trasmissione, la memorizzazione e la presentazione dell'informazione.\nStruttura dei record.\nUn record \u00e8 costituito da tre parti contigue:\nOgni record termina con il carattere \"RT\" (\"Record Terminator\", il carattere IS3 della tabella ISO 646.)\nSchematicamente, si ha dunque la seguente struttura:\nI campi contengono solo i dati veri e propri. Le informazioni necessarie a distinguere i campi fra loro e ad accedere a uno qualsiasi di essi sono contenute nella directory. In particolare, nella directory si trovano i nomi dei campi, detti \"etichette\", sempre costituiti da tre caratteri con eventuali zeri iniziali di riempimento.\nLa struttura dei campi e delle voci della directory non \u00e8 completamente definita dallo standard: alcune caratteristiche sono determinate dal contenuto della label, e quindi dipendono dalle diverse implementazioni.\nSebbene le tre parti si presentino nel record nell'ordine sopra riportato, per illustrarle pi\u00f9 in dettaglio conviene procedere in senso inverso.\nStruttura dei campi.\nLo standard definisce due tipi di campo: \"campi dati\" e \"campi di controllo\" (in inglese, rispettivamente \"data fields\" e \"control fields\").\nCampi dati.\nContengono i dati veri e propri, e hanno sempre etichetta di valore superiore a 10. Sono sempre divisi in sottocampi, il primo dei quali pu\u00f2 essere preceduto da una serie di \"indicatori\". La struttura si pu\u00f2 dunque schematizzare come segue:\nIndicatori.\nNormalmente lo scopo degli indicatori \u00e8 fornire informazioni sul modo di elaborare i dati nel campo, o un particolare significato da attribuire ad essi in certe circostanze. Sono quindi indicazioni per l'applicazione, e non si possono considerare strettamente come dei dati.\nUn indicatore \u00e8 semplicemente un carattere, per lo pi\u00f9 una cifra o uno spazio bianco. Il numero di indicatori \u00e8 fisso per ogni record, ed \u00e8 stabilito nella label. Quasi tutte le specifiche basate su ISO 2709 prevedono due indicatori, ma \u00e8 comunque possibile pensare ad una specifica che non faccia uso degli indicatori, o che non ne usi esattamente due.\nSottocampi.\nI sottocampi di un campo dati sono costituiti da due parti: l\"'identificatore di sottocampo\" e i dati veri e propri. L'identificatore \u00e8 costituito da una sequenza di caratteri la cui lunghezza \u00e8 fissa per ciascun record ed \u00e8 indicata nella label. Il primo di questi caratteri \u00e8 invariabilmente il \"separatore di sottocampo\" (\"US\", \"Unit Separator\", il carattere IS1 della tabella ISO 646). Quasi tutte le specifiche basate su ISO 2709 prevedono due caratteri per l'identificatore, per cui i sottocampi, in definitiva, sono identificati da un singolo carattere, dato che il primo \u00e8 sempre US. \u00c8 comunque possibile pensare ad una specifica che non faccia uso di identificatore, o che adotti identificatori pi\u00f9 lunghi di due soli caratteri. Nel primo caso, per\u00f2, non ha pi\u00f9 senso parlare di sottocampi.\nCampi di controllo.\nSono di solito usati per vari tipi di informazioni di controllo. Non sono mai divisi in sottocampi e non sono provvisti di indicatori. Per questi campi sono riservate le etichette da 001 a 009 e da 00A a 00Z. L'unico campo obbligatorio, per qualsiasi specifica conforme allo standard, \u00e8 il campo 001, che costituisce l\"'identificatore del record\", e deve quindi essere unico all'interno di uno stesso gruppo di record.\nStruttura della directory.\nLa directory \u00e8 costituita da una serie di voci tutte di uguale lunghezza. Ognuna di esse \u00e8 divisa a sua volta in quattro parti:\nSchematicamente, la struttura di una voce si presenta come sotto:\nLa maggior parte delle specifiche basate su ISO 2709, e in particolare UNIMARC e MARC21, usano rispettivamente quattro, cinque e zero cifre per le tre parti variabili della voce. In particolare, quindi, non definiscono codici applicativi. Considerando i tre caratteri dedicati all'etichetta, in tutte queste specifiche la lunghezza della directory \u00e8 sempre un multiplo di dodici, escludendo il terminatore di campo.\nStruttura della label.\nCome si \u00e8 visto sopra, alcune caratteristiche del formato sono variabili, e i rispettivi valori sono indicati nella label. Essa per\u00f2 contiene anche alcune altre importanti informazioni, insieme ad alcuni valori fissati dallo standard stesso e che potrebbero essere utilizzati diversamente in future versioni dello standard.\nI ventiquattro caratteri che costituiscono la label, numerati a partire da 0, sono cos\u00ec organizzati:\nEsempi di specifiche basate su ISO 2709.\nDa quanto visto sopra a proposito della label, si comprende che le differenze fra le singole specifiche basate su ISO 2709 sono concentrate nelle aree 5-11 e 17-22 della label.\nCome esempi concreti, possiamo considerare UNIMARC e MARC21, praticamente identici per quanto riguarda l'aderenza allo standard ISO 2709. Entrambi, infatti, usano:\nRiportiamo ora un esempio di label UNIMARC e di label MARC21. Per comodit\u00e0, le label sono precedute da una riga utile a riconoscere le posizioni, e le parti fisse sono evidenziate in neretto:\n 012345678901234567890123\n 00830nam0M2200181 I450\n 00480nam 22001811 450\nAltre parti della label non evidenziate hanno un significato troppo strettamente legato al trattamento dell'informazione bibliografica, per cui non sono esaminate in questo contesto."}
{"id": "126450", "revid": "406204", "url": "https://it.wikipedia.org/wiki?curid=126450", "title": "Ossidante", "text": "In chimica, viene detta ossidante una specie chimica che acquista elettroni da un'altra specie chimica. Durante una reazione di ossidoriduzione, il numero di ossidazione di una specie ossidante diminuisce. Viene detta ossidazione l'azione della specie ossidante su un'altra specie, e quest'ultima, a cui sono stati strappati elettroni, viene detta ossidata.\nLa presenza di una specie ossidante in una reazione chimica implica necessariamente anche la presenza di una specie riducente; la reazione chimica che li coinvolge viene detta reazione redox. Durante tale reazione, una specie ossidante subisce una riduzione, o in altre parole \u00e8 ridotta.\nEsempi di specie ossidanti.\nGeneralmente le specie ossidanti sono composti (e con maggiore probabilit\u00e0 anioni) con alti numeri d'ossidazione (ad esempio MnO4-, CrO3, OsO4) o particolarmente elettronegativi (ad esempio O2, Cl2, F2 o Br2).\nL'ozono ha un altissimo potenziale ossidativo, con potenziale redox pari a +2.07 V.\nOssidanti e riducenti in una reazione redox.\nPer distinguere le due specie in una redox \u00e8 sufficiente osservare la variazione del numero di ossidazione delle singole sostanze all'inizio e al termine della reazione.\nSi consideri ad esempio la seguente reazione redox:\nL'idrogeno passa dallo stato elementare (n.o. 0) ad un composto (l'acido fluoridrico) in cui per differenza di elettronegativit\u00e0 con il fluoro \u00e8 costretto a cedere il proprio elettrone (n.o. +1). Viceversa il fluoro passa dallo stato elementare (n.o. 0) all'acido fluoridrico in cui prevalendo per elettronegativit\u00e0 strappa un elettrone all'idrogeno (n.o. -1):"}
{"id": "126453", "revid": "111049972", "url": "https://it.wikipedia.org/wiki?curid=126453", "title": "Riducente", "text": "In chimica, viene detta riducente una specie chimica che cede elettroni ad un'altra specie chimica. Durante una reazione di ossidoriduzione, il numero di ossidazione di una specie riducente aumenta. Viene detta riduzione l'azione della specie riducente su un'altra specie, e quest'ultima, a cui sono stati ceduti elettroni, viene detta ridotta.\nLa presenza di una specie riducente in una reazione chimica implica necessariamente anche la presenza di una specie ossidante; la reazione chimica che li coinvolge viene detta reazione redox. Durante tale reazione, una specie riducente subisce un'ossidazione, o in altre parole \u00e8 ossidata.\nEsempi di riducenti.\nIn generale, le specie riducenti possono essere suddivise nelle seguenti categorie:\nRiducenti e ossidanti in una reazione redox.\nPer distinguere le due specie in una redox \u00e8 sufficiente osservare la variazione del numero di ossidazione delle singole sostanze all'inizio e al termine della reazione.\nAlcuni elementi e composti possono essere sia riducenti che ossidanti. Ad esempio, l'idrogeno si comporta da un agente riducente quando reagisce con i non metalli, mentre si comporta da agente ossidante quando reagisce con i metalli.\nL'idrogeno si comporta da agente ossidante perch\u00e9 accetta una cessione di elettroni dal litio, che diviene pertanto ossidato.\nSemireazioni: 2 Li(s)0 \u2192 2 Li(s)+ + 2 e\u2212::::: H20(g) + 2 e\u2212 \u2192 2 H\u2212(g)\nL'idrogeno agisce come un agente riducente perch\u00e9 dona elettroni al fluoro, che in tal modo viene ridotto.\nSemireazioni: H20(g) \u2192 2 H+(g) + 2 e\u2212:::::\nF20(g) + 2 e\u2212 \u2192 2 F\u2212(g)\nEsempi.\nCorrosione.\nGli agenti riducenti e ossidanti sono i responsabili della corrosione, che \u00e8 la \"degradazione dei metalli in conseguenza dell'attivit\u00e0 elettrochimica\". Affinch\u00e9 il processo di corrosione possa avere luogo, occorre che vi siano un anodo e un catodo. L'anodo \u00e8 un elemento che perde elettroni (agente riducente), di conseguenza l'ossidazione avviene nell'anodo, mentre il catodo \u00e8 un elemento che acquista elettroni (agente ossidante), di conseguenza la riduzione avviene nel catodo. La corrosione avviene ogni volta che vi \u00e8 una differenza nel potenziale di ossidazione. Quando questa si determina il metallo dell'anodo comincia a deteriorarsi, poich\u00e9 c'\u00e8 un collegamento elettrico e la presenza di un elettrolita.\nFormazione di acido fluoridrico.\nSi consideri come esempio la seguente reazione:\nIn questo caso l'idrogeno passa dallo stato elementare (n.o. 0) ad un composto (l'acido fluoridrico) in cui per differenza di elettronegativit\u00e0 con il fluoro \u00e8 costretto a cedere il proprio elettrone (n.o. +1). Viceversa il fluoro passa dallo stato elementare (n.o. 0) all'acido fluoridrico, in cui prevalendo per elettronegativit\u00e0 strappa un elettrone all'idrogeno (n.o. -1):\nFormazione di ossido di ferro(III).\nUn altro esempio di reazione redox \u00e8 la formazione di ossido di ferro(III);\nNell'equazione precedente, il ferro (Fe) ha un numero di ossidazione di 0 prima e di 3+ dopo la reazione. Per l'ossigeno (O) il numero di ossidazione iniziale era 0 ed \u00e8 diminuito a 2\u2212. Questi cambiamenti possono essere descritti come due \"semireazioni\" che avvengono contestualmente:\nIl ferro (Fe) \u00e8 stato ossidato perch\u00e9 il numero di ossidazione \u00e8 aumentato. Il ferro \u00e8 l'agente riducente perch\u00e9 ha ceduto elettroni all'ossigeno (O2).\nA sua volta, l'ossigeno (O2) \u00e8 stato ridotto perch\u00e9 il numero di ossidazione \u00e8 diminuito ed \u00e8 l'agente ossidante perch\u00e9 ha preso elettroni dal ferro (Fe).\nCaratteristiche degli agenti riducenti.\nGli atomi o le molecole fortemente riducenti perdono (oppure donano) facilmente elettroni. Un atomo con un nucleo atomico relativamente grande tende ad essere un migliore riducente. In questa specie, la distanza dal nucleo agli elettroni di valenza \u00e8 cos\u00ec grande che questi elettroni non sono cos\u00ec strettamente attratti al nucleo rispetto ad altri. Questi elementi tendono ad essere agenti riducenti forti. I buoni agenti riducenti tendono ad essere composti da atomi con bassa elettronegativit\u00e0 (la capacit\u00e0 di un atomo o molecola per attrarre elettroni di legame) e da specie con una energie di ionizzazione relativamente piccole che servono anche come buoni agenti riducenti. \"La misura della capacit\u00e0 posseduta da un materiale per ossidare o perdere elettroni \u00e8 nota come il suo potenziale di ossidazione\". La tabella sottostante mostra alcuni potenziali di riduzione che possono essere facilmente cambiati in potenziali di ossidazione semplicemente per l'inversione del loro segno. Gli agenti riducenti possono essere classificati in base alla loro crescente forza che va di pari passo ai potenziali di ossidazione. L'agente riducente \u00e8 pi\u00f9 forte quando ha un potenziale di ossidazione pi\u00f9 positivo e risulta pi\u00f9 debole quando ha un potenziale di ossidazione negativo. La seguente tabella fornisce i potenziali di riduzione dello specifico agente riducente alla temperatura di 25 \u00b0C.\nPer individuare qual \u00e8 l'agente riducente pi\u00f9 forte, \u00e8 sufficiente cambiare il segno del suo rispettivo potenziale di riduzione per trasformarlo in potenziale di ossidazione. Pi\u00f9 grande \u00e8 il numero, pi\u00f9 forte \u00e8 l'agente riducente. Ad esempio, tra Na, Cr, Cu e Cl\u2212, Na \u00e8 la specie riducente pi\u00f9 forte e Cl\u2212 \u00e8 quella pi\u00f9 debole."}
{"id": "126454", "revid": "11497", "url": "https://it.wikipedia.org/wiki?curid=126454", "title": "Stratocaster", "text": ""}
{"id": "126458", "revid": "33751", "url": "https://it.wikipedia.org/wiki?curid=126458", "title": "Liverpool Football Club", "text": "Il Liverpool Football Club, o noto pi\u00f9 comunemente solo come Liverpool, \u00e8 una societ\u00e0 calcistica inglese con sede a Liverpool; milita nella Premier League, della quale \u00e8 stata uno dei fondatori, ed \u00e8 affiliato alla Football Association.\nFondato nel 1892, ader\u00ec un anno dopo alla Football League e dalla sua fondazione disputa le partite interne nello stadio di Anfield. Dalla seconda met\u00e0 degli anni 1970 alla prima degli '80 del si afferm\u00f2 come una delle squadre egemoni del calcio europeo sotto la guida dell'allenatore Bob Paisley. Gioca in tenuta rossa dal 1964, dopo aver utilizzato maglia rossa e calzoncini bianchi. Milita nella massima serie inglese dal 1962.\nCon 64 trofei ufficiali \u00e8 la seconda squadra pi\u00f9 titolata d'Inghilterra, alle spalle del Manchester United, e uno dei club pi\u00f9 titolati del mondo. A livello nazionale il club si \u00e8 aggiudicato 19 campionati, 7 Coppe d'Inghilterra, 9 Coppe di Lega, 15 (di cui 5 condivise) Supercoppe d'Inghilterra e 1 Supercoppa di lega inglese (trofeo disputato nella stagione 1985-86, prima annata dell'esclusione dei club inglesi dalle coppe europee post-Heysel, dalle squadre inglesi qualificatesi per le competizioni UEFA di quella stagione). A livello internazionale ha vinto 6 Coppe dei Campioni/Champions League, 3 Coppe UEFA, 4 Supercoppe europee (tutti e tre record inglesi), 1 Coppa del mondo per club FIFA, trofei grazie ai quali risulta il primo club inglese per titoli internazionali vinti, davanti al Chelsea ed al Manchester United.\nIl Liverpool fu coinvolto in due delle pagine pi\u00f9 funeste della storia del calcio europeo: il 29 maggio 1985 a Bruxelles (Belgio), quando 39 persone rimasero uccise negli incidenti allo stadio Heysel causati dagli \"hooligan\" inglesi prima della finale di Coppa dei Campioni con la Juventus, e il 15 aprile 1989 a Sheffield, quando 96 persone morirono nella calca per entrare allo stadio Hillsborough prima di una semifinale di Coppa d'Inghilterra con il Nottingham Forest.\nIl Liverpool \u00e8 stato membro fondatore del G-14, associazione di club calcistici europei consorziatisi per ottenere una tutela comune dei diritti sportivi, legali e televisivi di fronte all'UEFA e alla FIFA.\nStoria.\nLe origini e i primi successi.\nLa storia del Liverpool \u00e8 legata alle vicende di Anfield, lo stadio di casa dell'Everton. Originariamente lo stadio era utilizzato dall', altro club professionistico di Liverpool, nato nel 1878 e tra i fondatori della Lega Calcio inglese. Quando l'Everton giudic\u00f2 troppo alto il canone d'affitto dell'impianto, decise di lasciarlo per trasferirsi a Goodison Park.\nL'usufruttuario del terreno, John Houlding, decise quindi di fondare un nuovo club calcistico che registr\u00f2 alla Camera di Commercio di Londra come \"Everton FC and Athletic Ground plc\", abbreviato in \"Everton Athletic\" (in ragione del fatto che l'originale non aveva ancora una ragione sociale formalmente registrata); tuttavia, il Consiglio Calcistico (il prodromo della Lega Calcio) non accett\u00f2 di iscrivere la nuova squadra finch\u00e9 avesse tenuto quel nome e, di conseguenza, il 15 marzo 1892 il neonato club fu battezzato \"Liverpool Association Football Club\" e, poco dopo, solo \"Liverpool Football Club\".\nIl club vinse la Lancashire League nella sua prima stagione e riusc\u00ec con successo a iscriversi al campionato di Second Division nella stagione successiva. La squadra vinse il campionato al primo tentativo venendo promossa in First Division, la massima serie di allora. Nel 1900-1901 vinse il suo primo titolo, successo bissato nel 1905-1906. Nel 1914 il club raggiunse per la prima volta nella sua storia la finale di FA Cup perdendola per 1-0 contro il Burnley. La squadra non lasci\u00f2 grande impronta di s\u00e9 nel periodo tra le due guerre, se si eccettua il biennio sportivo 1921-1923, che vide il Liverpool vincere la sua prima serie di titoli consecutivi. Quei due titoli furono tuttavia il prologo al periodo pi\u00f9 infruttuoso della storia dei \"Reds\": quasi un quarto di secolo, interrotto solo dopo la fine della guerra, nel 1947.\nIl declino e la retrocessione.\nIl titolo vinto nel 1947, il quinto, sembr\u00f2 aver ridato lustro al club, ma fu un trionfo isolato. Nel 1950 il club perse la finale della Coppa d'Inghilterra e due anni pi\u00f9 tardi registr\u00f2 il record di 61.905 spettatori in occasione del quinto turno della stessa manifestazione contro il Wolverhampton Wanderers. Una serie di campionati molto al di sotto delle aspettative portarono il Liverpool sempre pi\u00f9 in basso, finch\u00e9 nel 1954 giunse la retrocessione in Seconda Divisione dopo 61 anni di massima serie. Il quinquennio successivo fu il periodo pi\u00f9 oscuro della storia del club, con la squadra fuori dal grande giro e l'onta di un 1-9 sub\u00ecto a opera del Birmingham City nel dicembre del 1954, con l'eliminazione nei quarti di finale della Coppa d'Inghilterra del 1957 ad opera del Southend United. In compenso arriv\u00f2 la vittoria per 4-0 sui rivali cittadini dell'Everton nel corso della Coppa d'Inghilterra 1954-1955.\nLa resurrezione.\nQuando nel 1959 lo scozzese Bill Shankly fu chiamato a prendere in mano il Liverpool, la squadra proveniva, come detto, da uno dei punti pi\u00f9 bassi della sua storia. In tre stagioni Shankly riusc\u00ec a riportare i \"Reds\" in Prima Divisione e costru\u00ec la base per i successi futuri: nel 1963-1964 giunse il sesto titolo di campione d'Inghilterra, il primo dopo diciassette anni. L'anno successivo il Liverpool arriv\u00f2 fino alla semifinale di Coppa dei Campioni: dopo aver prevalso all'andata per 3 a 1 sull', al ritorno i Reds subirono la clamorosa rimonta dei neroazzurri che ebbero la meglio per 3 a 0.\nIl 1965 fu anche l'anno della prima Coppa d'Inghilterra, ottenuta battendo 2-1 a Wembley il Leeds United. Ad essa segu\u00ec, l'anno successivo (1966) il settimo titolo inglese, la terza Charity Shield consecutiva e la prima finale europea, quella di Coppa delle Coppe, persa per 2-1 contro il .\nFurono in totale 15 gli anni di Bill Shankly alla guida del Liverpool: prima di ritirarsi, nel 1974, lasci\u00f2 alla squadra l'ottavo titolo nazionale (1973) e, prima di questo, la Coppa UEFA 1972-1973, che apriva al club la strada del dominio continentale.\nLa conquista dell'Europa.\nA prendere il posto di Shankly fu il suo vice Bob Paisley, sempre al fianco del tecnico scozzese nei suoi quindici anni alla guida della squadra. Grazie anche all'ossatura predisposta da Bill Shankly, Paisley pot\u00e9 disporre di una squadra formata da elementi di sicuro valore come il portiere Clemence, i difensori Neal e Alan Kennedy, i centrocampisti Case, Hughes e McDermott, gli attaccanti Ray Kennedy, Toshack e, su tutti, la classe di Kevin Keegan. Dopo aver portato a casa l'accoppiata titolo nazionale (il nono) e Coppa UEFA (la seconda in quattro anni) nel 1976, il Liverpool giunse alla finale di Roma della Coppa dei Campioni l'anno successivo, contro il Borussia M\u00f6nchengladbach, gi\u00e0 battuta nella finale di Coppa UEFA del 1973. I \"Reds\" vinsero 3-1 e si laurearono campioni d'Europa per la prima volta, successo che replicarono l'anno successivo nella finale di Wembley contro i belgi del Bruges, curiosamente gi\u00e0 battuti anche loro nella finale di UEFA, stavolta di due stagioni prima. Keegan, dopo questi successi, lasci\u00f2 il Liverpool nel 1977 per andare a giocare in Germania, nell', e il suo posto fu preso dallo scozzese Kenny Dalglish detto \"King\", e la squadra continu\u00f2 a ottenere successi: fino al 1983, l'anno del suo ritiro, Paisley vinse ancora un'altra Coppa dei Campioni (a Parigi nel 1981 contro il , grazie alla quale \u00e8 stato il primo tecnico di club a essersi laureato tre volte campione d'Europa, record eguagliato solo nel 2014 da Carlo Ancelotti e nel 2018 da Zin\u00e9dine Zidane), tre titoli nazionali, tre Coppe di Lega consecutive e una Supercoppa d'Europa.\nGli \"hooligan\" e la messa al bando.\nAnche con Joe Fagan, subentrato a Paisley, il Liverpool non smise di vincere: nel 1984 arriv\u00f2 il quindicesimo titolo nazionale e, soprattutto, la quarta Coppa dei Campioni, vinta ancora una volta allo Stadio Olimpico, questa volta contro la squadra che in quello stadio era normalmente di casa, la : dopo l'addio di Ray Clemence, il Liverpool s'era affidato allo zimbabwese Bruce Grobbelaar. Per la prima volta nella sua storia la finale di Coppa dei Campioni fu decisa ai calci di rigore (dopo un pareggio per 1-1 siglato da Neal e Pruzzo), e in quel frangente fu decisivo il portiere del Liverpool Grobbelaar che, facendo oscillare le gambe e sbattendo le ginocchia, distrasse i rigoristi romanisti, inducendo Conti e Graziani a sbagliare i loro tiri dal dischetto; in questo modo la Coppa vol\u00f2 in Inghilterra per la quarta volta in otto stagioni. In quell'anno il Liverpool vinse anche per la quarta volta consecutiva la \"League Cup\", diventando la prima squadra inglese a vincere tre trofei in una stagione. Ai successi in campo internazionale corrispondeva anche un elevato tasso delinquenziale di molti dei suoi tifosi (i famigerati \"hooligans\"), autori di autentici \"raid\" teppistici di inusitata violenza sia in Inghilterra che in giro per l'Europa. Anche nel 1984-1985 il Liverpool raggiunse la finale, e trov\u00f2 per il secondo anno di fila un'italiana, la Juventus. Gli incidenti che precedettero la partita costarono, tra tifosi italiani, francesi, belgi e un irlandese, 39 morti, il bando quinquennale di tutte le squadre inglesi dalle competizioni europee eccettuato lo stesso Liverpool per il quale il bando fu di sei stagioni, e la fine del ciclo continentale dei \"Reds\". Fagan si ritir\u00f2 dopo la partita che, per la cronaca, vide la squadra inglese essere sconfitta per 0-1 (gol di Platini su rigore).\nIn quel momento difficile, Kenny Dalglish assunse l'incarico di giocatore-allenatore: nonostante la squadra fosse rimasta fuori dall'Europa, in campo nazionale era ancora la pi\u00f9 forte, e vinse altri tre campionati, nel 1986, nel 1988 e nel 1990. I successi domestici vennero offuscati dall'ennesimo disastro, quello dell'Hillsborough Stadium, a Sheffield, dove, a causa di gravissimi errori organizzativi e logistici, 96 persone rimasero uccise.\nA guidare il club, dopo Dalglish, altri due ex giocatori dei \"Reds\": prima Ronnie Moran, poi Graeme Souness, entrambi campioni d'Europa a Roma nel 1984. La prima uscita europea del Liverpool si arrest\u00f2 nei quarti di finale della Coppa UEFA 1991-1992 contro il in quella che verr\u00e0 ricordata come la prima sconfitta casalinga del Liverpool contro una squadra italiana. La Coppa d'Inghilterra del 1992 e quella di Lega del 1995 segnarono la ripresa di un cammino che poi, sotto la guida prima di Roy Evans (1991-1998) e poi di G\u00e9rard Houllier (dal 1998), avrebbe riportato il club alla ribalta.\nIl nuovo millennio.\nG\u00e9rard Houllier, che peraltro si era sempre dichiarato tifoso del Liverpool fin da giovane, fu assunto all'inizio per affiancare Roy Evans, ma lo sostitu\u00ec nel 1999, quando quest'ultimo, in seguito a risultati inferiori alle aspettative, decise di farsi da parte. Houllier ottenne i primi successi della propria gestione nella stagione 2000-2001, in cui vinse la Coppa di Lega, la Coppa d'Inghilterra e la Coppa UEFA (battendo in finale i sorprendenti spagnoli del Deportivo Alav\u00e9s per 5-4 al golden goal). I mesi seguenti furono segnati dalle vittorie della Supercoppa d'Inghilterra e della Supercoppa europea (contro i campioni continentali del ), che chiusero cos\u00ec la cinquina stagionale di trofei Nel 2002-2003 fu messa in bacheca un'altra Coppa di Lega, ma nel 2004 Houllier e il Liverpool decisero di separarsi.\nNel 2004-2005 la squadra presa in mano dallo spagnolo Rafael \"Rafa\" Benitez non and\u00f2 oltre il quinto posto in campionato, ma in Europa vinse la UEFA Champions League con una clamorosa rimonta dallo 0-3 al 3-3 ai danni del , che permise ai \"Reds\" di aggiudicarsi ai rigori il massimo trofeo continentale a vent'anni esatti dalla loro ultima apparizione in finale (anche in quel caso contro un'altra italiana, la Juventus). Qualche mese pi\u00f9 tardi la Supercoppa europea vinta contro il fece coppia con la Champions League. Il quinto alloro europeo valse al Liverpool il \"multiple-winner badge\" dell'UEFA Champions League, oltre al diritto di tenere definitivamente l'originale del trofeo nella propria bacheca, sebbene, paradossalmente, non garant\u00ec l'automatica qualificazione all'edizione successiva, come avveniva con la vecchia Coppa dei Campioni. La questione fu successivamente risolta con una deroga speciale dell'UEFA valida solo per quel caso eccezionale.\nNella stagione 2005-2006 si registr\u00f2 la vittoria della Coppa d'Inghilterra, seguita da un altro successo in Supercoppa d'Inghilterra. Nel 2006-2007 il Liverpool giunse nuovamente in finale di Champions League, dove si trov\u00f2 di fronte, per la seconda volta nel giro di due anni, gli italiani del Milan, che il 23 maggio 2007 allo Stadio Olimpico di Atene ebbero la propria rivincita per 2-1.\nIl 6 febbraio 2007 gli industriali delle telecomunicazioni statunitensi George Gillett (proprietario della squadra canadese di hockey su ghiaccio dei Montr\u00e9al Canadiens) e Tom Hicks (proprietario della squadra di baseball dei Texas Rangers) acquistarono la maggioranza del club. Gli anni a venire furono caratterizzati da altre sfide contro il Chelsea in Champions League (da cui i \"Reds\" subirono l'eliminazione in semifinale nel 2007-2008 e ai quarti nel 2008-2009) e da piazzamenti nei primi quattro posti in campionato. Nel 2009-2010 al settimo posto in campionato si accompagn\u00f2 un buon percorso in Europa League, arrestatosi in semifinale.\nNell'aprile 2010 il club fu messo in vendita dopo l'abbandono dei proprietari statunitensi; Martin Brougthon, gi\u00e0 presidente della British Airways, divent\u00f2 advisor della societ\u00e0, indebitata per quasi 300 milioni di euro. Il 25 novembre 2010 la squadra fu acquistata dall'imprenditore televisivo statunitense Tom Werner, anche lui, come i precedenti proprietari, possessore di una franchigia americana (la squadra di baseball dei Boston Red Sox).\nAnni duemiladieci e duemilaventi.\nDopo circa cinque stagioni senza vincere alcun trofeo, nel 2011-2012, sotto la guida di Kenny Dalglish, i \"Reds\" sconfissero ai rigori il Cardiff City, squadra militante nel Championship, nella finale di Coppa di Lega, riportando la coppa a Liverpool dopo nove anni. Nella stessa stagione raggiunsero la finale di FA Cup, persa contro il Chelsea. In campionato i piazzamenti nel biennio 2011-2013 furono mediocri.\nLa stagione 2013-2014 vide i \"Reds\" di Brendan Rodgers battagliare per il titolo, grazie ad un filotto di 11 vittorie consecutive tra aprile e maggio, ma il Liverpool chiuse al secondo posto, qualificandosi comunque, dopo cinque anni, alla UEFA Champions League. Il sesto posto dell'annata seguente fece da preludio all'esonero di Rodgers, avvenuto agli inizi della stagione 2015-2016.\nAd allenare i \"Reds\" subentr\u00f2 J\u00fcrgen Klopp, sotto la cui guida il Liverpool \u00e8 tornato in pochi anni tra le grandi d'Europa. I \"Reds\" sfiorarono il successo in Europa League (sconfitta nella finale di Basilea contro il detentore del trofeo) e Coppa di Lega nel 2015-2016, annata chiusa all'ottavo posto. Dopo il quarto posto in campionato e la semifinale di League Cup della stagione seguente, nel 2017-2018 il Liverpool, sospinto dai gol del neo-acquisto Mohamed Salah (ben 44 gol in 50 presenze stagionali), torn\u00f2 a qualificarsi per la finale di UEFA Champions League dopo undici anni: allo Stadio Olimpico fu sconfitto per 3-1 dai detentori del trofeo, gli spagnoli del . Nel 2018-2019 i \"Reds\" contesero il titolo nazionale al Manchester City, che prevalse per un solo punto; sul fronte europeo vinsero per la sesta volta la UEFA Champions League, battendo per 2-0 allo Stadio Wanda Metropolitano di Madrid i connazionali del Tottenham nella seconda finale di fila disputata dai \"Reds\". L'anno d'oro del Liverpool fu suggellato dalla vittoria della Supercoppa europea ai tiri di rigore contro i connazionali del , nella prima finale tutta inglese della competizione, e dalla vittoria della prima Coppa del mondo per club nella storia del Liverpool, ottenuta battendo in finale i brasiliani del Flamengo per 1-0 ai tempi supplementari. Nel 2019-2020 il Liverpool torn\u00f2, dopo trent'anni, ad aggiudicarsi il campionato inglese, con ben sette turni di anticipo; nel 2021-2022 torn\u00f2, dopo dieci anni, al successo in Coppa di Lega, battendo in finale il ai tiri di rigore.\nColori e simboli.\nColori.\nI colori originari della squadra erano gli stessi dell'Everton, bianco e blu. Tuttavia, gi\u00e0 dal 1894, si decise di adottare il colore civico della citt\u00e0 di Liverpool, il rosso (da qui il tradizionale soprannome di \"reds\"). Fino agli anni sessanta le maglie rosse si appaiavano ai calzini bianchi e i colori si invertivano secondo necessit\u00e0 in caso di incontri fuori casa. Nel 1964 Bill Shankly decise di adottare una tenuta completamente rossa, che da allora non \u00e8 pi\u00f9 cambiata.\nMaglie da casa del Liverpool Football Club nel corso della sua storia\nDiverso il caso delle tenute da trasferta: tradizionalmente bianche con i pantaloncini neri, si sono spesso alternate ad altre completamente gialle. Nel 1987, tuttavia, fu introdotta una tenuta grigio argento, dismessa per il centenario del club nel 1992, allorch\u00e9 si adott\u00f2 una tenuta verde con pantaloncini bianchi. Comunque, sia la tenuta grigia che quella verde non incontrarono mai il gradimento del pubblico e furono abbandonate.\nAttualmente, la tenuta da trasferta del Liverpool \u00e8 nera con inserti bianchi.\nLe maglie da trasferta del Liverpool Football Club nel corso della sua storia\nSimboli ufficiali.\nStemma.\nNel 1901 fu adottato come stemma il \"Liver bird\", l'uccello mitologico met\u00e0 cormorano met\u00e0 aquila riprodotto in due statue bronzee che campeggiano sulle due torri del municipio della citt\u00e0. Secondo la leggenda, il giorno in cui il \"Liver bird\" voler\u00e0 via dal Royal Liver Building, ci sar\u00e0 la fine della citt\u00e0.\nRappresentato sulle maglie del Liverpool Football Club a partire dal 1955, il Liver bird era disegnato fino al 1969 in rosso su un ovale bianco sulla maglia di casa. I colori vennero poi invertiti (uccello bianco dentro un ovale rosso). Nella prima met\u00e0 degli anni settanta, l'uccello mitologico venne rappresentato bianco sulla maglietta rossa. Il colore del Liver bird divenne giallo nel 1976 e nelle successive nove stagioni. Le stagioni 1985-1986 e 1986-1987 sono le ultime in cui la maglia del Liverpool viene marchiata dal solo Liver bird di colore bianco.\nNel 1987, l'emblema del club apparve sulle maglie. Nel 1992, l'emblema divenne giallo. Rest\u00f2 sulle maglie del Liverpool Football Club fino al 2000, anno in cui avvenne un cambio di logo.\nLo stemma attuale del Liverpool raffigura il tradizionale \"Liver Bird\" dentro uno scudo. Il tutto \u00e8 sormontato da una stilizzazione dell'ingresso di Anfield dedicato a Bill Shankly e la scritta \"You'll Never Walk Alone\" (\"Non camminerete mai soli\"), che \u00e8 anche il titolo dell'inno ufficiale. Le fiamme ai lati dello scudo sono a ricordo delle vittime della citata strage di Hillsborough.\nStrutture.\nStadio.\nIl campo ufficiale di gioco per le gare interne del Liverpool \u00e8 Anfield fin dalla sua fondazione nel 1892. Anfield venne edificato nel 1884 su un terreno adiacente al Stanley Park, e venne originariamente utilizzato dall'. Quest'ultima squadra lasci\u00f2 lo stadio nel 1892 dopo una disputa sull'affitto avuta con il proprietario di Anfield, John Houlding, che decise di fondare una nuova squadra che giocasse in questo stadio. Lo stadio aveva una capienza di 20.000 posti, anche se solo 100 spettatori assistettero alla prima partita del Liverpool a Anfield.\nNel 1906 una sezione dello stadio venne ridenominata Spion Kop. Il nome \"Kop\" viene dal luogo di una battaglia - persa dai britannici - della seconda guerra Anglo-Boera. Nel corso di tale battaglia, che ebbe luogo nel 1900 in Sudafrica presso la cima di Spion Kop, morirono molti soldati provenienti proprio da Liverpool e inquadrati nel reggimento di fanteria del Lancashire. Nel suo periodo di massima capienza, la Kop poteva ospitare 28.000 spettatori (in piedi) ed era una delle tribune pi\u00f9 capienti del mondo: era in grado di ospitare pi\u00f9 persone di quanto potessero farlo alcuni stadi. La sezione venne considerabilmente ridotta di capienza a causa delle misure di sicurezza adottate in seguito al disastro di Hillsborough. Venne completamente ricostruita nel 1994, e attualmente ha una ridotta capienza di 12.390 spettatori.\nL'Anfield Road Stand si trova dalla parte opposta del Kop e ospita i tifosi della squadra in trasferta. Fu ricostruita nel 1998 con una capienza di 9.074 spettatori. Le due sezioni adiacenti sono la Main Stand, con una capienza di 20.600 spettatori, e la Kenny Dalglish Stand, che pu\u00f2 ospitare fino a 11.762 spettatori. La Main Stand \u00e8 la sezione pi\u00f9 antica di Anfield ed \u00e8 stata ampliata nel 2016. Ospita gli spogliatoi dei calciatori e il box del direttore. La Kenny Dalglish Stand era in precedenza nota come Kemlyn Road Stand fino a quando venne ricostruita in occasione del centenario del club nel 1992, quando prese il nome di Centenary Stand. Il 3 maggio 2017 fu intitolata a Kenny Dalglish, il miglior giocatore della storia del club. La capienza dello stadio \u00e8 di 54.074 posti. Anfield \u00e8 stato valutato come uno stadio a categoria quattro stelle dalla UEFA.\nCentro di allenamento.\nMelwood \u00e8 il centro d'allenamento del Liverpool FC. Si trova a West Derby, alla periferia di Liverpool, dove il Liverpool FC ha sede fin dagli anni cinquanta. Precedentemente, il terreno apparteneva a una scuola locale, che lo utilizzava come terreno di gioco. Padre Melling e Padre Woodlock, che lavoravano nella scuola, diffusero il gioco del calcio tra i ragazzini. Il terreno \u00e8 stato nominato \"Melwood\" in loro onore: infatti \"Mel\" e \"Wood\" sono le prime sillabe dei loro nomi.\nSociet\u00e0.\nOrganigramma societario.\nTredici membri sono attualmente in carica nel \"consiglio di amministrazione\" del Liverpool Football Club, tra cui l'antico proprietario David Moores che \u00e8 direttore e presidente a vita.\nStatus giuridico e legale.\nGli ex presidenti del Liverpool George Gillett e Tom Hicks, acquistarono il club il 6 febbraio 2007 dall'antico proprietario David Moores per la cifra di 218.900.000 di sterline. I due hanno pagato 5.000 sterline per azione, 174,1 milioni per l'azionariato totale del club e 44,8 milioni di sterline per coprire i debiti del club. Le relazioni tese tra gli Americani e il mancato sostegno dei tifosi sembravano mandare all'aria l'acquisto; in primo luogo perch\u00e9 \"Dubai International Capital\" (DIC), candidatosi per l'acquisto del club prima di Hicks e Gillett, voleva acquistare il club; poi, perch\u00e9 un altro gruppo, \"Share Liverpool FC\", mostr\u00f2 interesse per l'acquisto di club anche se non erano in grado di raccogliere i capitali necessari per fare un'offerta. L'offerta richiesta ammontava a 500 milioni di sterline per il club, con la partecipazione di 100.000 tifosi che pagarono 5.000 sterline a testa per acquistare una quota della societ\u00e0.\nPoich\u00e9 il club era indebitato i proprietari americani del Liverpool ottennero nel gennaio 2008 un prestito di 693 milioni di dollari dalle banche \"Royal Bank of Scotland\" e \"Wachovia\", consentendo loro di rinegoziare il debito del club e iniziare i lavori del nuovo stadio. Nel 2009, il Liverpool firm\u00f2 un contratto di sponsorizzazione con la \"Standard Chartered Bank\" per 80 milioni di sterline, un record che permise al club di migliorare le proprie finanze. Tuttavia, la situazione finanziaria del club non consente al Liverpool Football Club di iniziare la costruzione del suo nuovo stadio.\nNell'aprile 2008, la rivista Forbes classifica il Liverpool al quarto posto nella classifica delle squadre di calcio pi\u00f9 costose del mondo, dopo Manchester United, e Arsenal, stimando il valore del club a un milliardo di dollari, equivalenti a 605 milioni di sterline, escludendo il debito che rappresenta il 65% del valore del club.\nBilancio societario.\nLa societ\u00e0 Deloitte classifica il Liverpool, nella \"Deloitte Football Money League\" 2008, all'ottavo posto nella classifica delle squadre con maggior reddito, con una plusvalenza di 133,9 milioni di euro nel corso della stagione 2006-2007; rispetto alla classifica della stagione precedente, il club ha guadagnato due posizioni.\nI ricavi dipendono dai guadagni dei diritti di trasmissione, alcune variabili, ma anche dai risultati nelle competizioni. Nel 2005, la vittoria del Liverpool in Champions permise al club di moltiplicare per 5,8 i suoi ricavi derivanti da competizioni diverse dal campionato nazionale tra il 2004 e il 2005. I ricavi dal merchandising furono in aumento costante tra il 2004 e il 2006. I ricavi totali ammontarono approssimativamente a 120 milioni di lire nel 2005 e 2006. Il sito internet del club \u00e8 anche un negozio, dove si possono acquistare i prodotti ufficiali del club (magliette, sciarpe, scarpe) e molti altri prodotti. La costruzione del nuovo stadio, Stanley Park Stadium, dovrebbe consentire al Liverpool Football Club di beneficiare di maggiori entrate grazie a una capienza maggiore.\nSponsor.\nL'attuale fornitore tecnico del club \u00e8 la Nike. I precedenti fornitori tecnici del club furono Umbro dal 1973 al 1985, Adidas dal 1985 al 1996 e di nuovo dal 2006 al 2012, Reebok dal 1996 al 2006 e Warrior Sports dal 2012 al 2015.\nDalla stagione 2020-21 Nike \u00e8 il nuovo sponsor tecnico.\nIl Liverpool \u00e8 stato il primo club professionistico britannico a portare il logo dello sponsor sulle sue maglie. Il club ha conosciuto poche variazioni nei contratti di sponsorizzazione: si leg\u00f2 a Crown Paints e l'azienda italiana produttrice di elettrodomestici Candy prima di firmare con il loro sponsor Carlsberg nel 1992. Questo contratto di sponsorizzazione fu il pi\u00f9 antico della storia della massima divisione inglese di calcio. Nella stagione 2009-2010, gli sponsor del Liverpool Football Club furono Carlsberg, sponsor principale, il cui logo appare sulle maglie dei \"Reds\", Adidas, che era il fornitore tecnico del club, MBNA, Thomas Cook Sport, Getty Images, Lucozade Sport, Turespana e Maxxis. Per la stagione 2010-2011 e per le tre successive, il Liverpool Football Club e la banca Standard Chartered Bank hanno firmato un contratto di sponsorizzazione che stabilisce che la banca avr\u00e0 il suo nome scritto sulla maglia dei \"Reds\".\nSettore giovanile.\nNel 1998, venne fondata una nuova accademia per i giovani (\"Youth Academy\") a Kirkby, al nord di Liverpool. Essa sostituisce gli antichi metodi con quelli pi\u00f9 all'avanguardia, e permette al club di concentrare i suoi sforzi sui giovani, impiegando le nuove tecniche e rispettando le norme dei centri di formazione. L\"'Accademia\" \u00e8 supervisionata da un ex giocatore del Liverpool FC, Hughie McAuley, che \u00e8 stato in precedenza direttore del settore giovanile. Dopo l'istituzione dell'accademia, il principale campo di allenamento di Melwood viene utilizzato unicamente dalla prima squadra; il fatto che i giovani utilizzino altri campi ha permesso a tutti i campi di rimanere in buone condizioni. L'Accademia, inoltre, ha permesso ai giovani di incrementare le proprie abilit\u00e0 calcistiche a Liverpool.\nI reclutatori assistono alle numerose partite locali per cercare nuovi talenti. I giocatori selezionati sono invitati a partecipare a delle sessioni di allenamento all'accademia assieme ad altri iscritti al provino. Essi sono selezionati a partire dall'et\u00e0 di 8 anni. L'ex giocatore della nazionale inglese Jamie Carragher cominci\u00f2 a giocare nel Liverpool a 9 anni. Michael Owen entr\u00f2 nel club a 11 anni e Steven Gerrard a 8 anni. L'accademia permette ai giocatori di studiare dopo gli allenamenti. Essa dispone di una sala conferenze e di una sala fornita di computer per aiutare i giocatori negli studi scolastici. L'accademia pu\u00f2 gestire fino a trentaquattro ragazzi per gruppo, ogni gruppo \u00e8 diviso per anno di nascita, ma pi\u00f9 generalmente la cifra \u00e8 di circa ventidue o ventitr\u00e9 giocatori a salire. I ragazzi dagli 8 ai 12 anni giocano otto contro otto in partite che durano tre tempi di venti minuti. Il settore giovanile dispone di quattro terreni d'erba, uno avente una superficie Polytan, altri sette campi pi\u00f9 piccoli e un campo all'interno. I terreni coprono una superficie di 56 acri.\nAltre sezioni.\nSezione femminile.\nIl \"Liverpool Ladies Football Club\" \u00e8 la squadra di calcio femminile affiliata al Liverpool FC. Per la stagione 2008-2009, gioca nel campionato inglese femminile di calcio, la massima serie del calcio femminile inglese. Fondata nel 1989, il Liverpool Ladies FC gioca al Ashley Travel Stadium, e i suoi colori sociali sono il rosso e il bianco come la prima squadra maschile del Liverpool FC. Fondata come \"Newton LFC\", cambi\u00f2 nome in \"Knowsley LFC\" due anni dopo. Dal 1994, anno della fondazione del campionato femminile, porta il nome di Liverpool FC. Negli anni novanta, gioc\u00f2 in Premier League ma la mancanza di sostegno finanziario la port\u00f2 a retrocedere in divisione Nord nel 2000. Nel 2004, il Liverpool FC Ladies vinse il campionato di Divisione Nord ritornando in Premier League; un anno dopo ritorn\u00f2 in Divisione Nord avendo vinto solo due partite in tutta la stagione. Al termine della stagione 2007-2008 ritorn\u00f2 in massima serie. Come per i loro omologhi mascolini, il rivale del Liverpool LFC \u00e8 l'Everton.\nSquadra riserve.\nLe riserve del Liverpool Football Club giocano in \"Premier Reserve League North\". Nella stagione 2007-2008, ha vinto la \"\" e i play-off. La squadra riserve gioca allo stadio Halliwell Jones a partire dal 2 ottobre 2007, giorno in cui si gioc\u00f2 una partita contro il Sunderland. In precedenza le riserve del Liverpool giocavano al Haig Avenue. Le riserve disputano inoltre la Liverpool Senior Cup.\nSuperleague Formula.\nIl Liverpool FC ha una vettura che ha corso in Superleague Formula per la stagione 2008-2009, la prima della competizione. Il pilota, Adri\u00e1n Vall\u00e9s, ha concluso il campionato quarto, con 325 punti, ottenendo due vittorie nella prima corsa sul circuito di Zolder e sul circuito di Estoril, e due pole position nelle due ultime gare della stagione sui circuiti di Vallelunga e Jerez. Il pilota di prova ufficiale era Dan Clarke.\nNella cultura di massa.\nIn quanto uno dei maggiori club di successo nella storia del calcio inglese, il Liverpool si \u00e8 spesso distinto non solo in ambito calcistico ma anche nella cultura britannica. Il club fece la sua apparizione nella prima edizione del programma BBC \"Match of the Day\", che mostrava le scene pi\u00f9 importanti della partita Liverpool-Arsenal del 22 agosto 1964. Il club fu anche l'argomento della prima trasmissione tv a colori, la telecronaca in diretta dell'incontro Liverpool-West Ham United. I fan del Liverpool vengono citati nella canzone dei Pink Floyd \"Fearless\", in cui vengono cantati pezzi della canzone \"You'll Never Walk Alone\". Il Liverpool fece uscire una canzone chiamata \"Anfield Rap\" nel 1988. \u00c8 stato l'inno del club per la finale di FA Cup 1988 contro il , e viene cantata da John Barnes e altri calciatori della squadra.\nUn documentario sul disastro di Hillsborough scritto da Jimmy McGovern venne trasmesso nel 1996. In esso appare Christopher Eccleston nel ruolo di Trevor Hicks, sulla cui storia \u00e8 incentrata la trama del filmato. Hicks, che ha perso due figlie adolescenti nel disastro, partecip\u00f2 a una campagna per stadi pi\u00f9 sicuri e contribu\u00ec a formare il Hillsborough Families Support Group. Il club compare nel film \"The 51st State\" (o \"Formula 51\"). Felix DeSouza (Robert Carlyle) \u00e8 un fan della squadra e l'ultima scena del film \u00e8 ambientata allo stadio nel corso di un match tra Liverpool e Manchester United. Il club appare anche in un programma televisivo per bambini chiamato \"Scully\"; la trama riguarda un ragazzino, Francis Scully, che svolge un provino per entrare nel Liverpool. Nel programma appaiono famosi giocatori del Liverpool dell'epoca come Kenny Dalglish.\nIl 20 settembre 2007 il Liverpool ha lanciato il suo canale televisivo ufficiale, \"Liverpool FC TV\", che ha fatto parte delle reti a pagamento di Setanta Sport. Vengono trasmesse interviste esclusive, reportage, notiziari, oltre alle partite (spesso in diretta) della prima squadra e delle riserve. Il canale TV canadese VRAK.TV \u00e8 diventata la prima rete pubblica a trasmettere ufficialmente le partite di una squadra di calcio.\nIn una scena di \"Iron Man 3\" \u00e8 trasmessa alla televisione una partita dei \"Reds\" in cui si riconoscono Daniel Agger e Martin \u0160krtel.\nCalciatori.\nNella prima met\u00e0 del XX secolo vari giocatori militarono per la maggior parte della loro carriera nel Liverpool; tra questi spicca Ephraim Longworth, il primo giocatore del club ad aver avuto l'onore di capitanare la nazionale inglese (1921), che gioc\u00f2 nel club dal 1910 al 1928. Negli anni sessanta, Bill Shankly trasforma il club in un gigante europeo, con il suo colosso Ron Yeats e Roger Hunt miglior cannoniere del club in campionato con 245 reti e vincitore del campionato del mondo 1966. Altri giocatori celebri di quel periodo furono Ian Callaghan, che gioc\u00f2 857 partite con il club, un record, o ancora Kevin Keegan, futuro doppio pallone d'oro.\nGli acquisti effettuati da Bob Paisley nel corso degli anni settanta e ottanta hanno giocato un ruolo essenziale per i successi del club. In particolare, due scozzesi ingaggiati nel 1977 ebbero un impatto importante: Alan Hansen, vincitore di tre titoli europei e Kenny Dalglish (soprannominato \"King Kenny\" dai suoi sostenitori), che in seguito divennero allenatori del Liverpool dopo avervi militato da giocatori. Nel 1980, Paisley ingaggi\u00f2 il giovane Ian Rush che \u00e8 tuttora il miglior cannoniere della storia del club. Pi\u00f9 recentemente sono emersi nuovi giocatori che si sono fatti conoscere a Liverpool. All'inizio degli anni novanta, Steve McManaman e Robbie Fowler oltre a Michael Owen, Jamie Carragher e l'attuale capitano Steven Gerrard uscirono dal centro di formazione del club.\nIn totale, il Liverpool ha fornito 60 giocatori alla nazionale inglese; il club \u00e8 al quinto posto nella classifica dei club che hanno fornito pi\u00f9 giocatori alla nazionale inglese, dietro a Aston Villa, Tottenham Hotspur, Everton e Arsenal. Il Liverpool, fin dalle origini, ha avuto un rapporto privilegiato con la Scozia. In totale il club ha fornito 22 giocatori alla nazionale scozzese rendendo il club il sesto fornitore di questa nazionale e il quarto fornitore tra i club non scozzesi, dietro a Everton, Newcastle United e Sunderland.\nNell'ottobre 2006, dopo un conto alla rovescia di cinque mesi, una votazione a cui presero parte 110.000 persone, design\u00f2 Kenny Dalglish come il giocatore ad aver pi\u00f9 lasciato il segno al Kop del Liverpool Football Club, davanti a Steven Gerrard, Ian Rush, Robbie Fowler e John Barnes.\nVincitori di titoli.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Liverpool:\nStatistiche e record.\nLa prima partita in assoluto del Liverpool fu una vittoria per 8\u20130 contro l'Higher Walton (\"Lancashire League\"). Ian Callaghan detiene il record delle presenze in tutte le competizioni ufficiali, avendo giocato 857 partite in 19 stagioni dal 1958 al 1978; detiene anche il record delle presenze in campionato (640). Considerando solo la squadra attuale, Jamie Carragher ha il maggior numero di presenze; all'inizio del 2010 ha disputato la sua 600\u00aa partita in maglia del Liverpool.\nIl giocatore che detiene il record dei gol in assoluto \u00e8 invece Ian Rush, che segn\u00f2 346 gol tra il 1980 e il 1987 e tra il 1988 al 1996. Rush detiene inoltre il record del maggior numero di reti segnate in una stagione (ben 47 nel 1983\u201384). Nonostante ci\u00f2 Rush non riusc\u00ec a sorpassare Roger Hunt, che detiene tuttora il record del numero di gol in campionato (245). Nella stagione 1961\u201362, Hunt segn\u00f2 41 gol, che \u00e8 tuttora un record per quanto concerne unicamente il campionato. Gordon Hodgson, terzo nella graduatoria dei maggiori goleador del club con 240 gol, detiene il record delle triplette realizzate, 17. Cinque giocatori detengono il record del maggior numero di gol realizzati in una partita, cinque: John Miller, Andy McGuigan, John Evans, Ian Rush e Robbie Fowler. Fowler detiene anche il record della tripletta pi\u00f9 veloce nella storia del club e della Premier League: segn\u00f2 tre reti in quattro minuti e 32 secondi contro l' nella stagione 1994\u201395. Steven Gerrard \u00e8 il giocatore che ha segnato il maggior numero di reti nelle coppe europee con il Liverpool, ben 29.\nLa vittoria con il maggior numero di reti di scarto del Liverpool fu l'11\u20130 contro il Str\u00f8msgodset IF nel 1974. La vittoria per 10\u20131 contro il Rotherham Town nel 1896 \u00e8 tuttora la vittoria pi\u00f9 larga in campionato Questo record venne eguaiato quando il Crystal Palace venne battuto per 9\u20130 ad Anfield nel 1989. La sconfitta pi\u00f9 pesante del Liverpool, per 1\u20139, giunse contro il Birmingham City nel 1954. La vittoria del Liverpool per 8\u20130 contro il Be\u015fikta\u015f J.K. nella Champions League fu la vittoria pi\u00f9 larga della storia della competizione.\nStatistiche individuali.\nClassifica dei primi dieci primatisti di presenze e reti in tutte le competizioni.\nTifoseria.\nStoria.\nI tifosi del Liverpool sono chiamati comunemente \"Reds\" - dal colore totalmente rosso della tenuta di gioco della squadra - o \"Scousers\" ma la frangia pi\u00f9 appariscente e appassionata del tifo prende il nome di \"Kop\", dal nome della curva omonima dello stadio di Anfield.\nSecondo le note di colore della tifoseria locale, i tifosi della Kop possono \u00abrisucchiare la palla in rete\u00bb quando il Liverpool attacca verso la porta sotto tale curva, a sottolineare l'entusiasmo con il quale i \"fan\" sostengono senza sosta la loro squadra.\nUn minuto prima del triplice fischio finale, dagli spalti parte l'inno della squadra, \"You'll Never Walk Alone\", che tradotto dall'inglese significa \"Voi non camminerete mai da soli\", come a confermare la fedelt\u00e0 dei tifosi verso i giocatori e la squadra.\nAmicizie e rivalit\u00e0.\nL'amicizia pi\u00f9 forte \u00e8 senza dubbio quella con i tedeschi del Borussia M\u00f6nchengladbach, nonostante alcune delle pi\u00f9 scottanti sconfitte europee della squadra tedesca siano state causate dai Reds: i tifosi sono uniti da un solido rapporto, tanto che \"You'll never walk alone\" viene spesso cantata durante le partite casalinghe del Borussia. In occasione della finale della Coppa dei Campioni 1976-1977 e delle semifinali dell'edizione successiva i fan delle due squadre strinsero un'intensa amicizia. Le due tifoserie iniziarono ad incontrarsi annualmente per disputare un incontro amichevole e festeggiare assieme e dal 1992 centinaia di sostenitori del Borussia cominciarono ad approfittare della pausa invernale del campionato tedesco per raggiungere Liverpool e assistere ad un incontro di Premier League all'Anfield Road assieme agli amici inglesi. Pi\u00f9 tardi anche tra molti tifosi dei \"reds\" divenne consuetudine organizzare ad ogni stagione una trasferta a M\u00f6nchengladbach, la pi\u00f9 importante delle quali \u00e8 avvenuta nel 2007 in occasione delle grandi celebrazioni per il trentennale dell'amicizia. A testimonianza di quanto profondo sia il legame tra i sostenitori dei due club l'iniziativa che nel 1992 port\u00f2 i tifosi del Borussia a raccogliere donazioni per pi\u00f9 di 20.000 marchi tedeschi (oltre 10.000 euro) che furono devoluti a sostegno delle famiglie delle vittime della strage di Hillsborough.\nL'altro grande legame \u00e8 quello con gli scozzesi del . Il motivo di questa \"alleanza\" \u00e8 l'introduzione nel mondo del calcio dell'inno \"You'll Never Walk Alone\". Nelle partite tra questi due club, il coro \u00e8 cantato a squarciagola da entrambe le tifoserie, creando un'atmosfera veramente unica. Inoltre i tifosi del Liverpool hanno stabilito un'amicizia con quelli dell'Inter nella partita tra i nerazzurri e il Tottenham, con quelli della Sampdoria (in occasione della semifinale di Coppa UEFA con il Genoa) e con quelli della Fiorentina.\nUna rivalit\u00e0 molto sentita dai tifosi del Liverpool \u00e8 senza dubbio quella con i \"Red Devils\" del . Queste sono le due squadre pi\u00f9 titolate d'Inghilterra, sia all'interno dei confini nazionali, sia a livello internazionale. La rivalit\u00e0, gi\u00e0 fortissima per questi motivi, \u00e8 accentuata ancora di pi\u00f9 dal fatto che le citt\u00e0 di Liverpool e Manchester distano solo 60 chilometri l'una dall'altra.\nAltra forte rivalit\u00e0 \u00e8 quella con i concittadini dell'Everton, nonostante le partite tra queste squadre siano comunque definite \"derby amichevoli\", perch\u00e9 a Liverpool sono molte le famiglie che possono annoverare sia un tifoso dei \"Reds\" sia un tifoso dei \"Toffees\".\nDi pi\u00f9 recente nascita \u00e8 l'antipatia verso il . La rivalit\u00e0 nasce sia in campo nazionale, sia in campo europeo: infatti i \"Blues\" sono entrati nell'\u00e9lite del calcio inglese dal 2003, quando il magnate russo Roman Abramovi\u010d ha acquistato il club londinese. I continui scontri in campionato e in Champions League hanno acuito questa rivalit\u00e0, che adesso \u00e8 una delle pi\u00f9 sentite dai tifosi dei Reds, che cantano a squarciagola durante le partite contro il Chelsea \"...you ain't got no history!\", \"...voi non avete una storia!\", come a sottolineare che non si diventa il club pi\u00f9 titolato del paese in pochi anni.\nAi tempi d'oro del Nottingham Forest, sul finire degli anni settanta e all'inizio degli ottanta, un'accesa rivalit\u00e0 nacque nei confronti del Liverpool. Dalle sfide in Coppa Campioni con il Liverpool, nacque il canto dei tifosi del Forest \"Are You Watching, Are You Watching, Are You Watching Liverpool!\" Questo venne inizialmente cantato quando il Nottingham riusc\u00ec ad eliminare gli acerrimi rivali che ebbero per lo pi\u00f9 la colpa di aver preso la maglietta (rossa) e il relativo soprannome \"The Reds\" dal Forest. Fu proprio durante una partita di FA Cup contro il Nottingham Forest, a Sheffield il 15 aprile 1989, che si verific\u00f2 la spaventosa strage di Hillsborough in cui persero la vita 96 tifosi della squadra della Merseyside.\nDurante la finale di Champions League disputata a Bruxelles in data 29 maggio 1985 tra il Liverpool e la Juventus, gli hooligans inglesi si resero protagonisti di un avvenimento tristemente noto come \"strage dell'Heysel\", dove morirono 39 tifosi bianconeri. In seguito a questo avvenimento, alcune compagini degli ultras juventini hanno dimostrato ostilit\u00e0 nei confronti dei \"Reds\". Lo stesso Ian Rush, bandiera storica del Liverpool e giocatore anche della Juventus in passato, scrisse in occasione di Liverpool-Juventus del 5 aprile 2005 una frase dedicata a tutti i tifosi juventini, richiamando lo storico inno del Liverpool, che recitava \"We are sorry. You'll never walk alone.\"\nOrganico.\nRosa 2021-2022.\n\" Rosa, numerazione e ruoli, tratti dal sito ufficiale, sono aggiornati al 30 gennaio 2022.\""}
{"id": "126465", "revid": "2014155", "url": "https://it.wikipedia.org/wiki?curid=126465", "title": "Fr\u00e9d\u00e9ric Fran\u00e7ois-Marsal", "text": "\u00c8 stato il Primo Ministro della Francia dall'8 giugno al 15 giugno 1924."}
{"id": "126467", "revid": "1573940", "url": "https://it.wikipedia.org/wiki?curid=126467", "title": "Michael Johnson (atleta)", "text": ""}
{"id": "126469", "revid": "1516566", "url": "https://it.wikipedia.org/wiki?curid=126469", "title": "Georges Leygues", "text": "\u00c8 stato Presidente del Consiglio della Francia dal 24 settembre 1920 al 16 gennaio 1921, e fu fondatore della R\u00e9union des Mus\u00e9es Nationaux insieme a Raymond Poincar\u00e9."}
{"id": "126474", "revid": "2014155", "url": "https://it.wikipedia.org/wiki?curid=126474", "title": "Alexandre Ribot", "text": "\u00c8 stato il Presidente del Consiglio della Francia per cinque volte: la prima dal 6 dicembre 1892 all'11 gennaio 1893, la seconda dall'11 gennaio al 4 aprile 1893, la terza dal 26 gennaio al 1\u00ba novembre 1895, la quarta dal 9 giugno al 14 giugno 1914 e la quinta dal 20 marzo al 12 settembre 1917. Fu uno dei maggiori fautori dell'alleanza franco-russa.\nBiografia.\nAlexandre Ribot nacque a Saint-Omer il 7 febbraio 1842. Laureatosi alla facolt\u00e0 di diritto di Parigi nel 1866, entr\u00f2 nella magistratura (7 marzo 1870) come sostituto presso il tribunale della Senna, e nel 1875 Jules-Armand Dufaure gli affid\u00f2 la direzione degli affari criminali e di grazia al Ministero della giustizia, dalla quale si dimise nel dicembre del 1876. Eletto deputato per Boulogne-sur-mer (7 aprile 1878), prese parte attiva ai lavori parlamentari e assunse, con Georges Picot, la direzione del \"Parlement\". Rieletto il 21 agosto 1881, due anni dopo fu relatore del bilancio.\nRifiut\u00f2 di formare un ministero dopo la caduta di Jules Gr\u00e9vy (novembre 1887), in seguito allo scandalo del commercio delle decorazioni, e invece accett\u00f2 il portafoglio degli Affari esteri in un gabinetto Freycinet (17 marzo 1890-18 febbraio 1892), conservandolo quando a Freycinet succedette \u00c9mile Loubet (27 febbraio-28 novembre 1892). Durante il suo ministero fu sanzionato il protettorato francese sul Madagascar e assicurata una zona d'influenza nel Sudan; ma specialmente fu stretta, e proprio soprattutto grazie all'opera di Ribot, quell'alleanza franco-russa che serv\u00ec a controbilanciare la Triplice Alleanza (agosto 1891).\nIl 6 dicembre 1892 Ribot succedette a Loubet nella presidenza del consiglio dei ministri, rimanendo a capo del governo fino al 30 marzo 1893, e fu un periodo assai burrascoso per la vita politica francese, agitata dallo scandalo dell'Istmo di Panam\u00e1. Torn\u00f2 tuttavia al potere quando (17 marzo 1895) a Jean Casimir-Perier succedette F\u00e9lix Faure nella presidenza della repubblica, e questa volta assunse il portafoglio degli Affari esteri, ma per brevi mesi, poich\u00e9 si dimise il 28 ottobre quando il partito radicale and\u00f2 al potere. Tuttavia Ribot continu\u00f2 a partecipare attivamente alla vita pubblica, specialmente presiedendo l'inchiesta parlamentare per la riforma dell'insegnamento secondario, che fu svecchiato, e preparando quella legge del 10 aprile 1908 che \u00e8 nota sotto il suo nome, riguardante il miglioramento delle classi operaie. Il 12 giugno 1914, succedendo a Gaston Doumergue, assunse di nuovo la presidenza del consiglio dei ministri; ma lo stesso giorno il ministero da lui formato fu rovesciato dalla coalizione dei radicali con i socialisti.\nAppena cominciata la guerra mondiale, Ren\u00e9 Viviani lo chiam\u00f2 alle Finanze (26 agosto 1914), e Ribot tenne quel ministero anche nei due gabinetti Briand, rendendo grandissimi servigi al suo paese per fronteggiare le immense spese di guerra. Succedette a Briand nella presidenza del consiglio il 20 marzo 1917, in un momento estremamente critico, poich\u00e9 dovette provvedere ai cambiamenti nell'alto comando (sostituzione del generale Robert Georges Nivelle dopo la sfortunata offensiva dell'Aisne) e fronteggiare le manovre disfattiste. Si dimise il 7 settembre 1917, accettando tuttavia il portafoglio degli Affari esteri nel gabinetto Painlev\u00e9 (12 settembre), ma fu subito sostituito da Louis Barthou (23 ottobre). Il 20 gennaio 1920 fu eletto senatore per il dipartimento di Pas-de-Calais. Ribot appartenne all'Acad\u00e9mie des sciences morales et politiques dal 1903; e all'Acad\u00e9mie fran\u00e7aise dal 1906. Mor\u00ec a Parigi il 13 gennaio 1923."}
{"id": "126479", "revid": "2014155", "url": "https://it.wikipedia.org/wiki?curid=126479", "title": "Ren\u00e9 Viviani", "text": " \nJean Rapha\u00ebl Adrien Ren\u00e9 Viviani fu un politico francese della Terza Repubblica, Primo Ministro durante il primo anno della prima guerra mondiale.\nBiografia.\nNacque a Sidi Bel Abbes, nel Nordafrica francese, da una famiglia di italo-algerini. In giovane et\u00e0 si associ\u00f2 al partito socialista, divenendo presto uno dei suoi pi\u00f9 importanti oratori e capi prominenti. Quando il partito si riorganizz\u00f2 nel 1904 nel partito Socialista Unificato, Viviani, come Aristide Briand, ne rest\u00f2 fuori, e da allora si defin\u00ec un socialista indipendente.\nLa sua carriera parlamentare inizi\u00f2 nel 1893, quando fu eletto deputato del quinto dipartimento di Parigi. Tenne questa carica fino al 1902, quando non riusc\u00ec ad essere rieletto.\nFu membro della Massoneria, iniziato nel 1894 nella loggia \u00ab Droit et justice \u00bb del Grande Oriente di Francia.\nFu uno dei principali sostenitori della legge sulla libert\u00e0 di associazione (1901), che consent\u00ec la chiusura delle associazioni religiose, in particolare cattoliche, in Francia:\nNel 1907 fu eletto deputato del Dipartimento della Creuse. Lo stesso anno entr\u00f2 a far parte del governo di Georges Clemenceau.\nFu Ministro della Pubblica Istruzione nel governo di Gaston Doumergue.\nNella primavera del 1914 fu eletta una camera eccezionalmente radicale e sembr\u00f2 che non sarebbero riusciti ad accordarsi sul Premier, ma infine fu nominato Primo Ministro il 3 luglio 1914 dal presidente Raymond Poincar\u00e9. Ricevette un voto di fiducia di 370 a 137.\nLe istanze principali furono il mantenimento della legge che richiedeva un servizio militare triennale nell'esercito e l'ottenimento di un prestito di 1.800.000.000 franchi ($360,000,000) per i preparativi bellici. Viviani appoggi\u00f2 entrambe le misure. Durante la Crisi di luglio, fu ampiamente dominato dal Presidente Poincar\u00e9. Iniziata la guerra con la Germania, nell'agosto 1914 Viviani riorganizz\u00f2 il Governo per la guerra. Diede le dimissioni il 27 ottobre 1915, succeduto da Aristide Briand.\n\u00c8 stato il Primo Ministro della Francia due volte: la prima dal 13 giugno al 26 agosto 1914 e la seconda dal 26 agosto 1914 al 29 ottobre 1915."}
{"id": "126483", "revid": "31886", "url": "https://it.wikipedia.org/wiki?curid=126483", "title": "Louis Barthou", "text": "Biografia.\nAvvocato, nel 1889 fu eletto deputato per i Bassi Pirenei nelle file del centro-destra; da allora intraprese una rapida e brillante carriera politica, sostenendo sempre una politica moderata. Dal 1894 Barthou ricopr\u00ec vari incarichi ministeriali, fino a diventare Primo ministro di Francia dal marzo al dicembre 1913; una riforma del suo gabinetto fu l'introduzione del servizio militare obbligatorio triennale.\nDopo aver assunto il dicastero degli Esteri nel 1917, in piena Prima Guerra mondiale, e quello della Guerra nel biennio 1921-1922, Barthou fece parte della commissione incaricata delle riparazioni di guerra tedesche, sostenendo una politica d'intransigenza verso la Germania. Nominato senatore nel 1922, divenne infine ministro degli Esteri il 22 marzo 1934: in tale veste cerc\u00f2 di trovare un'intesa con l'Unione Sovietica, facendola ammettere nella Societ\u00e0 delle Nazioni, e lavor\u00f2 ad un \"patto dell'Est\" in funzione antitedesca, allacciando rapporti con la Polonia e la Piccola Intesa.\nIn quest'ottica si colloca la visita di re Alessandro I di Jugoslavia in Francia il 7 ottobre 1934: Barthou, in rappresentanza del governo, lo accolse personalmente a Marsiglia, ma, appena saliti sulla vettura governativa, sia lui che il re morirono in un attentato condotto dall'indipendentista macedone Vlado \u010cernozemski, che apr\u00ec il fuoco sul sovrano slavo, finendo poi crivellato di colpi dagli agenti di scorta. Paradossalmente furono proprio questi a uccidere il ministro francese, che spir\u00f2 il 9 ottobre.\nNel 1919 era stato eletto membro dell'Acad\u00e9mie fran\u00e7aise, e aveva pubblicato varie opere storico-letterarie: \"Mirabeau\" (1913), \"Lamartine orateur\" (1914) e \"Les amours d'un po\u00e8te\" (1920)."}
{"id": "126486", "revid": "1821847", "url": "https://it.wikipedia.org/wiki?curid=126486", "title": "Joseph Caillaux", "text": " Fu presidente del Consiglio francese tra il 1911 e il 1912.\nBiografia.\nPresidente del Consiglio durante la crisi di Agadir (1911), evit\u00f2 la guerra con la Germania. Ministro delle Finanze (1913), si dimise dopo che la moglie Henriette, il 16 marzo 1914, uccise il direttore del quotidiano \"Le Figaro\" Gaston Calmette, che lo aveva attaccato. Arrestato il 14 gennaio 1918 con l'accusa di intelligenza col nemico e di essere stato in contatto con alcuni traditori, fu assolto dall'imputazione pi\u00f9 grave nel 1920. Torn\u00f2 alla vita politica nel 1925 e fino al 1940 fece parte del Senato. Come presidente della \"Commissione Finanze\" ebbe un ruolo fondamentale nella redazione e nel controllo del bilancio preventivo. Strenuo avversario del partito socialista francese, nel 1937 contribu\u00ec alla caduta del governo del fronte popolare di L\u00e9on Blum."}
{"id": "126488", "revid": "767487", "url": "https://it.wikipedia.org/wiki?curid=126488", "title": "Ernest Monis", "text": "\u00c8 stato il Primo Ministro della Francia dal 2 marzo al 27 giugno 1911."}
{"id": "126492", "revid": "767487", "url": "https://it.wikipedia.org/wiki?curid=126492", "title": "Ferdinand Sarrien", "text": "\u00c8 stato il Primo Ministro della Francia dal 14 marzo al 25 ottobre 1906."}
{"id": "126501", "revid": "838137", "url": "https://it.wikipedia.org/wiki?curid=126501", "title": "Unione per un Movimento Popolare", "text": "L'Unione per un Movimento Popolare (in francese: \"Union pour un mouvement populaire\", UMP) \u00e8 stato un partito politico francese fondato nel 2002, nato dall'unione di varie formazioni. Nel 2015 l'UMP cambia nome diventando I Repubblicani.\nL'UMP era membro del Partito Popolare Europeo, dell'Internazionale Democratica Centrista e dell'Unione Democratica Internazionale.\nStoria.\nNell'aprile 2002, in occasione delle elezioni presidenziali (21 aprile-5 maggio) e legislative (9 e 16 giugno), venne creata l'Unione per la maggioranza presidenziale (\"Union pour la majorit\u00e9 pr\u00e9sidentielle\"), un'alleanza elettorale formata da partiti di ispirazione conservatrice, liberale e cristiano-democratica:\nNelle due tornate elettorali, Jacques Chirac ottiene la rielezione Presidente della Repubblica Francese e l'UMP conquista la maggioranza dei seggi alla Camera (33% dei consensi).\nIl 17 novembre 2002 le formazioni politiche costituiscono l'Unione per un movimento popolare. Il PR (radicali), il CNIP (destra indipendente e tradizionalista) ed il FRS (cristiano-sociali) non si sono sciolti per confluire nel nuovo partito, ma hanno assunto la qualifica di \"partiti associati\", mantenendo, quindi, una propria autonomia organizzativa, seppur limitata, partecipando per\u00f2 a tutte le consultazioni elettorali con l'UMP; nel frattempo sono nate associazioni culturali, che rappresentano alcune delle varie sensibilit\u00e0 all'interno dell'UMP:\nAlle elezioni europee del 2004, l'UMP, privata del traino del Presidente della Repubblica e a causa del sistema elettorale proporzionale, ottenne appena il 17% di voti, contro il 29% del Partito Socialista Francese ed il 12% dell'UDF, presentatasi come l'unica formazione politica pienamente europeista. Alle regionali dello stesso anno, nonostante l'apparentamento in molte regioni con l'UDF, il centro-destra risult\u00f2 sconfitto in 20 regioni su 22.\nL'UMP \u00e8 il partito dell'ex primo ministro francese Fran\u00e7ois Fillon, nominato il 17 maggio 2007 dal Presidente Sarkozy, e dei suoi pi\u00f9 recenti predecessori Dominique de Villepin e Jean-Pierre Raffarin. Nicolas Sarkozy, gi\u00e0 ministro degli interni, \u00e8 il presidente del Partito, ma considerati gli impegni governativi \u00e8 operativamente sostituito dal \"presidente delegato\" Jean-Claude Gaudin. \u00c8 stato il candidato dell'UMP per le elezioni presidenziali 2007, vinte al secondo turno il 6 maggio a discapito della socialista S\u00e9gol\u00e8ne Royal.\nAlle elezioni politiche del 2007 l'UMP ha eletto 313 deputati, ben 44 seggi in meno del 2002, nonostante un netto incremento in termini percentuali (+6,3%) a tutto svantaggio del Fronte Nazionale. Nel giugno 2008 il CNIP ha deciso di confermare l'adesione all'UMP solo fino alla successiva tornata elettorale.\nAlle Elezioni presidenziali in Francia del 2012 il leader del partito Nicolas Sarkozy si candida per la riconferma a Presidente della Repubblica francese ma viene sconfitto sia al primo turno dal candidato socialista Fran\u00e7ois Hollande ottenendo il 27% dei voti contro il 28,6% di Hollande, sia al secondo turno (6 maggio), dopo il quale Hollande diventa il 24\u00ba presidente della Repubblica Francese.\nNel 2012 il Partito radicale e il CNIP hanno abbandonato l'UMP per aderire alla nuova formazione centrista Unione dei Democratici e Indipendenti.\nSarkozy torna in politica alla guida della coalizione Ump-Udi per le elezioni provinciali di fine marzo 2015 vincendo il primo turno con il 29,4% dei voti rispetto al 25,19% di Marine Le Pen mentre i socialisti e i loro alleati raccolgono il 21,8%..\nIl 30 maggio 2015, su proposta di Sarkozy, l'UMP cambia ufficialmente nome diventando I Repubblicani.\nIdeologia.\nL'UMP \u00e8 un moderno partito di centro-destra che, fin dalla sua nascita, ha avuto il merito di coinvolgere conservatori, gollisti, liberali classici, democristiani e persino radicali.\nTali anime, nella loro indiscutibile diversit\u00e0, coesistono all'interno di correnti strutturate.\nNella consapevolezza che la persona debba essere libera, vi \u00e8 innanzitutto l'avversione al Marxismo ed a ogni dittatura.\nLa meritocrazia deve essere sempre riconosciuta e funzionale alla libera iniziativa, alla crescita economica e al calo della disoccupazione.\nGli esponenti della destra sociale affermano che lo Stato debba garantire equit\u00e0 e sicurezza sociale, mentre i seguaci delle idee liberali hanno ripetutamente denunciato i limiti dellassistanat, il \"welfare\".\nI conservatori si oppongono da sempre all'immigrazione clandestina e alle abitudini dei rom, sostenendo piuttosto l'integrazione e l'assimilazione culturale di coloro i quali hanno un valido permesso di soggiorno.\nNel 2012 dirigenti ed elettori hanno discusso di un possibile avvicinamento al Fronte Nazionale.\nAlla fine \u00e8 stato deciso di non procedere con alcuna alleanza elettorale, concetto valevole anche nei riguardi della \"sinistra repubblicana\".\nCorrenti.\nSin dalla sua fondazione nel 2002, lo Statuto dell'UMP prevedeva la possibilit\u00e0 di creare correnti formali o movimenti interni al partito per rappresentare le varie famiglie politiche di cui \u00e8 composto. Tuttavia, per evitare divisioni interne e guerre di leadership, Alain Jupp\u00e9, Jacques Chirac e successivamente Nicolas Sarkozy hanno \"rimandato\" il permesso di creazione di tali movimenti organizzati fino a data da destinarsi. Tuttavia, ci fu comunque una buona organizzazione delle componenti ideologiche che ancora compongono l'UMP.\nNel 2012, durante il Congresso del partito nel novembre 2012, il neoeletto presidente Jean-Fran\u00e7ois Cop\u00e9, di matrice gollista, ha consentito l'organizzazione di movimenti formali ed il pieno riconoscimento delle componenti ideologiche tradizionali.\nCorrenti.\nEsse sono state riconosciute ufficialmente durante il Congresso del 2012 e il loro contributo in seno alla Direzione nazionale segue criteri di proporzionalit\u00e0.\nTra i temi proposti abbiamo l'opposizione all'aborto e ai matrimoni omosessuali, sgravi fiscali alle imprese che assumono, la salvaguardia dell'identit\u00e0 nazionale, la lotta all'immigrazione clandestina, la meritocrazia, nonch\u00e9 l'abolizione dei finanziamenti pubblici al sindacato.\nAltri prestigiosi esponenti sono Bernard Accoyer, Brice Hortefeux, Joseph Daul e Michel Barnier.\n\u00c8 inoltre vicina a Fran\u00e7ois Fillon e vuole spezzare il predominio della Sinistra sui temi sociali, riformando profondamente il Welfare.\nSi oppone all'idea di un incondizionato europeismo e al liberalismo.\nAlcuni la considerano vicina a \"Gollismo, un passo avanti per la Francia\", in ragione della doppia appartenenza dei suoi membri.\nPartiti associati.\nI partiti associati, si dividono in quelli francesi come il Partito Cristiano Democratico, il Raggruppamento per la Francia ed I Progressisti, che operano come componenti ideologiche tradizionali e sotto le insegne dell'UMP, e quelli d'oltremare come O Porinetia Per Tatou Ai'a in Polinesia francese e Il Raggruppamento-UMP in Nuova Caledonia, che fungono come braccio locale dell'UMP."}
{"id": "126502", "revid": "339392", "url": "https://it.wikipedia.org/wiki?curid=126502", "title": "Union pour un mouvement populaire", "text": ""}
{"id": "126504", "revid": "2091899", "url": "https://it.wikipedia.org/wiki?curid=126504", "title": "Coluccio Salutati", "text": "Considerato uno dei pi\u00f9 importanti uomini di governo tra la fine del XIV e gli inizi del XV secolo, Coluccio Salutati, nei suoi trent'anni di cancelliere della Repubblica di Firenze, svolse un importantissimo ruolo diplomatico nel frenare le ambizioni del duca di Milano Gian Galeazzo Visconti, intenzionato a creare uno Stato comprendente l'Italia centro-settentrionale. Nel contesto di questa lotta elabor\u00f2 la sua dottrina della \"libertas\" fiorentina. Oltre all'impegno politico, il Salutati svolse un importante ruolo nella diffusione dell'umanesimo petrarchesco e boccacciano, divenendone l'esponente pi\u00f9 importante e il \"praeceptor\" della prima generazione degli umanisti. Il suo lascito pi\u00f9 importante presso i posteri fu la codificazione \"civile\" dell'umanesimo, cio\u00e8 l'uso dello spirito e dei valori dell'antichit\u00e0 classica all'interno dell'agone politico internazionale. Grazie a Salutati (autore tra l'altro di un vastissimo epistolario e di trattati politici, filosofici e letterari), difatti, il mito della \"florentina libertas\", cio\u00e8 di quel complesso di valori ispirati alla libert\u00e0 promosso dall'ordinamento politico fiorentino, si rafforz\u00f2 enormemente sotto il suo cancellierato, e fu utilizzato quale strumento diplomatico per accrescere il prestigio di Firenze presso gli altri Stati della Penisola.\nBiografia.\nOrigini e formazione giuridica.\nNato a Stignano in Valdinievole (oggi frazione di Buggiano, in provincia di Pistoia), Lino Coluccio Salutati fu costretto, a pochi mesi dalla nascita, ad abbandonare il luogo nat\u00eco per raggiungere il padre Piero (detto dal Villani \u00abdi buoni costumi e di prudenzia laudabile\u00bb) a Bologna, ove il genitore serviva il signore della citt\u00e0 Taddeo Pepoli, che a sua volta garantiva protezione alla famiglia Salutati. Nella citt\u00e0 felsinea Coluccio comp\u00ec, per volont\u00e0 paterna (ma pi\u00f9 probabilmente del Pepoli che, morto Piero Salutati nel 1341, aveva preso sotto la sua protezione la famiglia e il giovane Coluccio in particolare), studi giuridici, bench\u00e9 fosse maggiormente interessato alle discipline letterarie, e segu\u00ec le lezioni di logica e di grammatica di Pietro da Moglio.\nNel 1350 Coluccio, ormai diciannovenne, lascia Bologna a causa anche della caduta dei Pepoli e ritorna a Stignano, dove un rogito testimonia la sua presenza nel 1353. Gli anni successivi all'allontanamento da Bologna (1351-1367), videro Salutati esercitare il mestiere di notaio in vari centri toscani (specialmente in Valdinievole), coltivando, come si vedr\u00e0 nella sezione dedicata alla passione umanistica, lo studio dei classici, come dimostra la lettera a Luigi de' Gianfigliazzi del 1362, colto politico fiorentino col quale Coluccio discute su Valerio Massimo e altri autori antichi.\nCancelliere di Firenze.\nPremesse.\nNel frattempo, la carriera amministrativa del Salutati lo spinse ad intraprendere anche la carriera politica: cancelliere del Comune di Todi prima (1367), della Repubblica di Lucca poi (1372), ed infine, dopo essere giunto nel 1374 a Firenze ed avervi esercitato per breve periodo l'incarico di \"scriba omnium scrutinorum\", Cancelliere di quella citt\u00e0 proclamato il d\u00ec 19 aprile 1375. Coluccio tenne, pertanto, nelle sue mani la carica pi\u00f9 importante della diplomazia della Repubblica fiorentina dal 1375 fino alla morte, divenendo un personaggio di spicco della politica italiana di fine Trecento. Demetrio Marzi, importante studioso di Coluccio per la sua attivit\u00e0 istituzionale, sottolinea che, nei trentun anni in cui tenne ininterrottamente la sua carica, Coluccio:\nLa guerra degli Otto Santi (1375-1378).\nNel 1375, le relazioni tra Santa Sede (all'epoca ad Avignone) e la Repubblica fiorentina degenerarono rapidamente a causa della volont\u00e0 di papa Gregorio XI (1370-1378) di ritornare a Roma e ripristinarvi l'autorit\u00e0 della Chiesa. La paura che si formasse, nel centro Italia, un forte stato ecclesiastico allarm\u00f2 sia Firenze (intimorita di essere inglobata nel nuovo Stato) che le citt\u00e0 degli Stati Pontifici, che a causa della lontananza del Papato avevano acquisito una grande forza ed indipendenza. La guerra, durata tre anni, fin\u00ec frettolosamente a causa della scissione interna alla Chiesa stessa tra cardinali francesi ed italiani, fatto che port\u00f2 alla nascita del gravoso Scisma d'Occidente (1378-1417). Il nuovo papa, l'italiano Urbano VI (1378-1389), assolse Firenze dalla scomunica per avere alleati contro l'antipapa Clemente VII.\nTra gli scomunicati, c'era anche Coluccio Salutati, in quanto figura chiave della politica dell'epoca. \u00abColuccium Pieri de Florentia, excellentissimum cancellarium comuni Florentie\u00bb, ricevette l'assoluzione da parte del Papa tramite i legati Simone Pagani, vescovo di Volterra, e Francesco d'Orvieto, frate appartenente all'ordine degli Eremitani, il 26 ottobre del 1378.\nDal tumulto dei Ciompi alla restaurazione oligarchica (1378-1382).\nFirenze, mentre stava stipulando la pace con papa Urbano VI, fu sconvolta dalla rivolta del popolo minuto che, gi\u00e0 soggiogato e perseguitato dalla prepotenza politico-economica del popolo grasso, fu sobillato dagli operai salariati (i \"ciompi\") a rivoltarsi. Nell'estate del 1378 si ebbero i primi scontri e i ciompi, risultati vincitori, imposero Michele di Lando quale gonfaloniere di Giustizia e riformatore della Signoria in senso democratico. L'animosit\u00e0 degli sconfitti si fece sentire molto presto: dopo aver chiuso gli opifici riducendo alla fame gli operai, la grande borghesia e l'aristocrazia riuscirono a trarre dalla loro parte Michele di Lando che, dopo aver disperso i capi dei ciompi, si dimise dalla carica di gonfaloniere e ridando il potere ai magnati, tra i quali primeggiarono gli Albizi che instaureranno un regime oligarchico durato fino alla venuta di Cosimo de' Medici nel 1434.\nDall'epistolario di Coluccio, sappiamo che egli inform\u00f2 Domenico Bandini di Arezzo dei tumulti avvenuti in citt\u00e0 e stimando gli uomini assurti al potere quali degni e pieni di considerazione. L'atteggiamento emerso in quest'epistola, datata il mese d'agosto, si riveler\u00e0 contrario a quanto Coluccio in realt\u00e0 pensasse del nuovo governo. Marco Cirillo ci descrive lo stato d'animo del Cancelliere e la sua scelta di rimanere in tale carica nonostante l'avversione per i Ciompi:\nLa guerra contro Gian Galeazzo Visconti (1385-1402).\nColuccio ebbe un ruolo decisamente pi\u00f9 attivo ed importante nell'animare Firenze perch\u00e9 si difendesse dalle ambizioni di conquista di Gian Galeazzo Visconti (1385-1402), duca di Milano, desideroso di sottomettere l'intera Penisola al suo controllo schiacciando le resistenze delle Signorie dell'Italia Settentrionale (1385-1390). Dopo il 1390, Galeazzo spost\u00f2 infatti le sue attenzioni sulla Repubblica di Firenze, e Coluccio gioc\u00f2 un ruolo importante in questa situazione spronando il popolo fiorentino a difendere la sua tradizionale libert\u00e0 (la \"florentina libertas\") e rispondendo egli stesso dalle accuse dei nemici attraverso l'opera \"Invectiva in Antonium Loscum\" (1403-4). La situazione per i fiorentini, all'inizio del conflitto, era alquanto drammatica, in quanto si ritrovarono praticamente circondati dai domini di Gian Galeazzo e solo l'ausilio di bande mercenarie, guidate da Giovanni Acuto, riuscirono a frenare i piani di dominio del Visconti. La guerra, che riprese dopo una momentanea tregua a partire dal 1396, vide la formazione di una vasta coalizione antiviscontea di cui fecero parte tutti gli stati italiani del centro-nord, tenuti assieme dalla politica estera fiorentina e da quella veneziana. Nonostante gli alleati fossero stati gravemente surclassati dalle forze milanesi, i fiorentini riuscirono a salvare la loro indipendenza resistendo a dodici anni di guerra, cio\u00e8 fino alla morte improvvisa di Gian Galeazzo nel 1402 a causa della peste, lasciando Firenze in una posizione di potenza nell'Italia centro-settentrionale.\nGli ultimi anni e la morte.\nColuccio trascorse gli ultimi anni della sua vita terrena celebrato sia per la sua posizione di guida dell'umanesimo, sia per l'abilit\u00e0 politica dimostrata contro il Visconti, ma anche in grandi amarezze a causa dei lutti (morte della seconda moglie il 28 febbraio 1396 e la morte di alcuni dei suoi figli in occasione della pestilenza del 1400). Quando poi mor\u00ec, la sera del marted\u00ec 4 maggio 1406, la Signoria, il giorno successivo, gli fece celebrare funerali solenni in Santa Maria del Fiore, ponendo sulla sua bara una ghirlanda d'alloro per le sue virt\u00f9 poetiche. I suoi discepoli Leonardo Bruni suo successore, Poggio Bracciolini, futuro cancelliere e Pier Paolo Vergerio lo piansero amaramente, ricordandolo come un padre e come il pi\u00f9 grande decoro di Firenze.\nColuccio umanista.\nLa guida dell'umanesimo italiano.\nAlla morte del Boccaccio (1375), Coluccio Salutati, sia per ragioni anagrafiche (era di una generazione sita tra quella di Petrarca e Boccaccio e la successiva degli umanisti del XV secolo), sia per la propria grandezza letteraria e filosofica, fu il principale esponente dell'umanesimo italiano, come ricorda infatti Carlo Dionisotti e altri studiosi, quel \u00ab\"trait d'union\" tra la generazione che aveva vissuto in prima linea il rinnovamento petrarchesco e quella dei nuovi umanisti gi\u00e0 pienamente quattrocenteschi\u00bb. Il Salutati ebbe, sia per il ruolo istituzionale sia per quello culturale, rapporti anche con i Paesi europei: tenne corrispondenza con un colto cortigiano di Carlo VI di Francia, Jean de Montreuil, e con l'arcivescovo di Canterbury Thomas Arundel, conosciuto mentre il presule inglese si trovava a Firenze. Fecondo scrittore, apologeta \"diplomatico\" della classicit\u00e0 contro gli attacchi degli aristotelici e di alcuni ecclesiastici ostili all'antropologia umanista, Coluccio alterner\u00e0 il suo magistero culturale con quello politico, difendendo la libert\u00e0 repubblicana di Firenze adottando lo stile e il genere degli antichi trattatisti.\nLa formazione umanistica.\nNonostante Lino avesse preso definitivamente l'attivit\u00e0 notarile, come testimonia il suo primo rogito effettuato nella nativa Stignano (1353), l'amore per la cultura e la letteratura non venne meno. Anzi, a partire dalla fine degli anni sessanta, Coluccio divenne il segretario di Francesco Bruni, amico a sua volta di Francesco Petrarca: inizi\u00f2, come esposto dalla \"Senile\" XI, 4 (datata 4 ottobre 1368), un rapporto epistolare a distanza, che permise al Salutati di avvicinarsi alle proposte umanistiche del poeta aretino. Nel periodo che intercorse tra questa prima epistola e la morte del Petrarca, Coluccio entr\u00f2 sempre pi\u00f9 nella mentalit\u00e0 classicista del maestro, grazie anche ai contatti che egli ebbe con l'altro grande umanista e allievo del Petrarca stesso, Giovanni Boccaccio, quest'ultimo animatore del circolo umanista di Santo Spirito a Firenze.\nTra Santo Spirito e la sua casa. L'educazione dei giovani umanisti.\nSeguendo la scia del maestro Boccaccio, sinceramente pianto dal Salutati al momento del trapasso, il Cancelliere della Repubblica continu\u00f2 il suo magistero a Santo Spirito, tenendovi lezioni cui partecipavano umanisti non solo fiorentini (si ricordano, tra i pi\u00f9 importanti, Niccol\u00f2 Niccoli, Leonardo Bruni e Poggio Bracciolini), ma anche di altre regioni italiane (quali il vicentino Antonio Loschi e il gi\u00e0 ricordato Pier Paolo Vergerio). Nel convento degli agostiniani Salutati, aiutato nel suo magistero culturale dal coltissimo frate Luigi Marsili, non si fece soltanto portavoce degli ideali dell'umanesimo classicista petrarchesco, ma continu\u00f2 a tenere in alta considerazione Dante Alighieri, deprecato da una cerchia dei giovani umanisti in quanto scrittore volgare e pessimo latinista.\nLa fondazione della cattedra di greco a Firenze (1397).\nOltre al suo compito di formazione dei giovani umanisti che andranno a diffondere il nuovo sapere presso gli altri centri culturali italiani, Salutati ebbe il merito non solo di affidare le cattedre tradizionali dello \"Studium\" fiorentino ad umanisti discepoli di Petrarca (quali Giovanni Malpaghini), ma soprattutto quello di far rifiorire in Italia il greco classico. Grazie all'incontro avvenuto a Venezia tra i giovani umanisti Roberto de' Rossi e Giacomo Angeli da Scarperia e i due colti bizantini Manuele Crisolora e Demetrio Cidone, il Salutati inizi\u00f2, usufruendo dei poteri di Cancelliere, ad intessere rapporti con Crisolora per invitarlo ufficialmente a Firenze quale docente di greco classico nello \"Studium\". Questi, giunto nell'Europa Occidentale per conto dell'imperatore Manuele II Paleologo per cercare alleanze contro i turchi ottomani, cerc\u00f2 di instaurare rapporti di amicizia con gli Stati che visitava trasmettendo la conoscenza del greco classico ai nascenti circoli umanistici, edotti di latino ma non della lingua di Omero. Pertanto Crisolora accett\u00f2 l'offerta del Salutati, rimanendo nella citt\u00e0 toscana dal 1397 al 1400 e lasciando in eredit\u00e0 ai suoi discepoli (e amici) fiorentini gli \"Erotemat\u00e0\", compendi linguistici di greco classico caratterizzati da una sinossi con la grammatica latina.\nIl pensiero.\nLa proposta etica e cristiana del Salutati.\nL'umanesimo incontr\u00f2, durante la sua diffusione, il sospetto e l'ostilit\u00e0 di alcuni ambienti religiosi a causa della libert\u00e0 e responsabilit\u00e0 etica del singolo uomo che Coluccio andava insegnando, e del suo progetto di conciliare la natura della cultura classica con quella cristiana. I principali antagonisti dell'umanesimo fiorentino, il camaldolese Giovanni di San Miniato e il domenicano Giovanni Dominici (quest'ultimo poi cardinale), intendevano sostanzialmente mantenere l'istruzione e la morale rigidamente nelle mani della gerarchia, rifiutando la ventilata autonomia spirituale dei pagani e riaffermando la loro interpretazione allegorica.\nLe \"humanae litterae\" non sono antitetiche agli \"studia divinitatis\".\nColuccio, davanti a questi attacchi, sostenne la necessit\u00e0, anche da parte dei laici, di avere coscienza di ci\u00f2 che dicono e professano nella vita attiva, ribadendo il valore positivo di questo modello di vita e combattendo il vuoto nominalismo tomista che la cultura ecclesiastica ufficiale difendeva strenuamente, quest'ultimo visto come nocivo perch\u00e9, avendo ormai intriso la stessa Bibbia di sillogismi filosofici, allontanava dalla Verit\u00e0 gli uomini:\nLa poesia \"vehiculum ad Deum\".\nLa disputa sulla verit\u00e0 teologica della poesia, genere privilegiato nella conoscenza di Dio, \u00e8 quello che impegner\u00e0 maggiormente Salutati. Seguendo il tracciato delle \"Genealogie deorum gentilium\" del maestro Boccaccio, Coluccio Salutati risponde alle accuse dell'immoralit\u00e0 della poesia a Giovanni di San Miniato, in una lettera del 21 settembre del 1401, affermando non solo che ogni verit\u00e0 proviene da Dio stesso, ma anche che Dio ha usufruito della poesia attraverso i salmisti, Giobbe e Geremia: per cui la poesia \u00e8 il genere letterario pi\u00f9 vicino a Dio. Tale tesi verr\u00e0 poi ulteriormente rinforzata nell'incompiuto \"De laboribus Herculis\", in cui si arriver\u00e0 a sostenere una vera e propria poesia teologica, per cui anche gli antichi poeti pagani, con le loro opere, si avvicinavano a Dio.\nL'attivit\u00e0 filologico-paleografica.\nLa Biblioteca del Salutati.\nSalutati form\u00f2, impiegando gran parte delle sue retribuzioni, una biblioteca di pi\u00f9 di 100 volumi, collezione molto grande per l'epoca e simbolo del suo fervore culturale. Coluccio possedette un manoscritto delle tragedie di Seneca ricopiato ottimamente di suo pugno con l'aggiunta dell\"Ecerinide\" del preumanista padovano Albertino Mussato, ma anche esemplari di autori poco conosciuti nel Medioevo quali Tibullo e Catullo, ed una rarissima copia d'et\u00e0 carolingia delle \"Ad familiares\" di Cicerone, scoperta dall'amico e cancelliere milanese Pasquino Capelli a Vercelli. A questa scoperta in terra di Lombardia, si aggiunse negli anni seguenti anche le \"Epistole ad Atticum\", rendendo il Salutati \u00abil primo dopo secoli a possedere entrambe le raccolte di lettere [di Cicerone]\u00bb. Remigio Sabbadini riporta che, nella sua biblioteca, Coluccio \u00abfu il primo a possedere il \"De agricultura\" di Catone, il \"Centimeter\" di Servio, il commento di Pompeo all\"Ars maior\" di Donato, le \"Elegie\" di Massimiano e le \"Differentiae\" pseudociceroniane\u00bb, mentre Francesco Tateo continua elencando \u00abi \"Dialoghi\" di Gregorio Magno e l'esame dei vari manoscritti di Cicerone, di Lattanzio, di Agostino, di Seneca, di Ovidio [e] di Stazio\u00bb in suo possesso.\nNonostante questa passione da bibliofilo, che rese la biblioteca del Salutati la pi\u00f9 significativa dopo quella del Petrarca agli albori del XV secolo, Coluccio non sfoggi\u00f2 mai eccellenti doti filologiche, al contrario del Petrarca stesso o del suo discepolo Leonardo Bruni.\nLa questione dell\"Africa\".\nColuccio cercher\u00e0, inoltre, di avere da parte di Lombardo della Seta, fedele discepolo del Petrarca, una copia dell\"Africa\" perch\u00e9 fosse poi pubblicata\".\" Gli sforzi di Salutati e dei primi umanisti risultarono sempre pi\u00f9 insistenti nel corso degli anni settanta: Lombardo aveva timore a pubblicare un'opera \u00abrimasta in un testo incompiuto ed incerto\u00bb, rischiando cos\u00ec di oscurare la gloria del Petrarca. Quando poi, al principio del 1377, giunge a Firenze il sospirato poema epico dell'Aretino, \u00ab...il Salutati \u00e8 afflitto dalle sospensioni, dalle lacune e certamente anche dalla pesantezza d'ala del poema tanto vantato e sognato\u00bb. La delusione, trasmessa in una lettera a Francescuolo da Brossano, spinse il Salutati a non farsi pi\u00f9 editore e commentatore dell'opera.\nL'inizio della scrittura umanistica.\nColuccio intervenne anche nel campo della paleografia. Nel vivo studio dei classici, Coluccio fece un'introduzione fondamentale: dopo aver adottato, per gran parte della sua vita, \u00abuna scrittura cancelleresca e una libraria 'semigotica'\u00bb, a partire dal 1400 lesse e trascrisse un codice delle \"Lettere\" di Plinio il Giovane contenente nessi e legature che si erano persi nel corso del Medioevo: \u00abl'uso di -\"s\" diritta in fine di parola, i nessi e le legature \"ae\", \u0119 e &amp;, di cui si era persa memoria. Con questo esperimento inizia la storia della scrittura umanistica\u00bb.\nOpere.\nEpistolario.\nPremessa.\nComposto da 344 lettere, l'epistolario di Coluccio, \u00abdocumento fondamentale di questa lunga ed efficace opera di rinnovamento\u00bb culturale, tratta dei temi pi\u00f9 disparati. Organicamente, la raccolta si divide in due filoni: le lettere private, indirizzate ad amici e conoscenti, e quelle pubbliche, scritte a nome della Repubblica di Firenze. Stilisticamente, l'epistolario di Coluccio spicca per l'uso di uno stile che si allontana da quello delle lettere medioevali, fitte della retorica della \"ars dictandi\", per lasciare il posto ad una serenit\u00e0 cordiale e stoica che si richiamava alle \"Familiares\" di Cicerone e al repertorio lessicale degli altri autori classici, determinando cos\u00ec quello che \u00e8 stato definito \u00ablatino misto\u00bb.\nEpistolario privato.\nNella prima categoria, le lettere scritte a nome dell'umanista Coluccio mettono in mostra le tendenze socio-culturali del primo umanesimo italiano. Da un lato, la percezione del divario cronologico tra i contemporanei e gli antichi, eredit\u00e0 diretta della sensibilit\u00e0 petrarchesca; dall'altro, l'esposizione in pi\u00f9 punti del suo pensiero, dalla rivendicazione del valore della vita attiva contro i monaci e quegli ecclesiastici che sottolineavano invece l'eccellenza della vita claustrale al valore della poesia. Immancabile \u00e8 la tematica politica, esposta nella lunga lettera a Carlo di Durazzo e ritenuta essere il sunto del pensiero politico del primo umanesimo.\nEpistolario pubblico.\nQueste lettere, scritte in qualit\u00e0 di cancelliere della Repubblica, sono di carattere puramente politico, in quanto rivolte a contrastare l'azione egemonica di Gian Galeazzo Visconti. Riprendendo i modelli dei classici latini (Seneca, Sallustio, Cicerone), Coluccio additava Gian Galeazzo quale tiranno in contrasto con la \"florentina libertas\". Il tono di queste lettere doveva essere cos\u00ec grave e tagliente che, secondo la tradizione, il duca di Milano rispondeva che un'epistola del Salutati era pi\u00f9 deleteria di una sconfitta militare di Milano in campo aperto. Dal punto di vista pi\u00f9 tecnico, come fa notare Marco Cirillo:\nTrattati.\nPolitici.\n\"De Tyranno\" (1400).\nEpistola-trattato inviata a Francesco Zabarella, filosofo padovano, il \"De Tyranno\" (basato sull'omonimo trattato di Bartolo da Sassoferrato e sul \"Polycraticus\" di Giovanni di Salisbury) riflette sulla nascita della tirannide e sulla liceit\u00e0 dell'assassinio del tiranno stesso. Indotto a fare questa riflessione su spunto del giovane Antonio dell'Aquila, studente padovano che aveva chiesto al Salutati la liceit\u00e0 dell'assassinio di Giulio Cesare, e dalla volont\u00e0 di difendere la scelta dantesca di porre Bruto e Cassio nelle fauci di Lucifero, Coluccio ammette la liceit\u00e0 di un tale gesto nei confronti di un despota, ma negandola per\u00f2 al generale romano, in quanto \u00abfu un benemerito capo di stato, che fu tradito dagli stessi uomini che erano stati da lui beneficiati\u00bb.\n\"Invectiva ad Antonium Luschum\" (1403-1404).\nScritta contro un suo ex discepolo, Antonio Loschi, cancelliere dell'ormai defunto Gian Galeazzo (morto nel 1402) e autore di una perduta \"Invectiva in florentinos\", ha un tono pi\u00f9 concreto rispetto al teorico \"De Tyranno\". Nell\"Invectiva\" Coluccio mostra la partigianeria repubblicana sostenitrice della \"florentina libertas\", emula dell'Atene di Pericle fautrice della \"concordia partium\" tra lei e i suoi alleati. Salutati ricorda al Loschi come Firenze sia nel giusto perch\u00e9 \u00e8 sottoposta alle leggi, che non possono essere violate, mentre a Milano il diritto \u00e8 strumento arbitrario nelle mani di un vero e proprio tiranno, che sta al di sopra delle leggi.\nGli scritti filosofico-teologici.\n\"De seculo et religione\" (1381-1382).\nScritta all'amico Niccol\u00f2 di Lapo da Uzano (che prese poi il nome di Girolamo appena entrato nell'ordine dei camaldolesi) si articola in due libri ed \u00e8 datata 1381, in quanto Coluccio invi\u00f2 a \"Fra' Gerolamo da Uzzano\" una lettera d'accompagnamento insieme al testo da lui realizzato. L'opera tratta di una esortazione assai fervida alla vita claustrale, ma rivendica anche la validit\u00e0 della vita quale laico, in quanto strada \u00abvalida nell'ambito gerarchico delle occupazioni umane, a cui egli rimane ancora legato\u00bb. L'opera del Salutati, esaltante la vita ritirata prendendo spunto anche da Cicerone, Livio, Macrobio e Omero, tratta anche della condanna morale di cui \u00e8 afflitta la Chiesa, dai papi fino ai predicatori.\n\"De fato et fortuna\" (1396-1397).\nDiviso in cinque libri, il trattato espone l'argomento del libero arbitrio e del rapporto che esiste tra quest'ultimo e gli avvenimenti che possono ostacolarne i progetti. La tematica, assai complessa ed erede di una lunga tradizione teologico-filosofica (i modelli sono Alberto Magno, Tommaso d'Aquino e il \"De bona fortuna\" di Aristotele), si sviluppa nel tentativo di dimostrare come l'esistenza umana si inquadri in una \u201ccausa prima\u201d (Dio), la quale opera in comunione, talvolta incontrandosi, talvolta scontrandosi, con la volont\u00e0 dell'uomo.\n\"De Nobilitate legum et medicine\" (1399).\nTrattato che cerca di proporre una gerarchia dei saperi, proponendo la legge come valore supremo sulla medicina, intesa come sapere tecnico-scientifico: come l'anima \u00e8 superiore al corpo, cos\u00ec le leggi (che si rifanno al campo spirituale) sono superiori alla medicina, che fa parte della meccanica. Le leggi, infatti, regolano la vita sociale, determinano il convivere civile, stabiliscono l'ordine e devono essere ottime perch\u00e9 possano produrre uomini migliori. Coluccio continua affermando che le leggi, dal momento che appartengono alla sfera spirituale e quindi celeste, sono legate direttamente a Dio: gli uomini, perci\u00f2, possono collaborare con Dio nella costruzione perfetta della societ\u00e0 grazie al fatto che esse sono ispirate dalla divinit\u00e0 medesima.\n\"De Laboribus Herculis\" (1383 e 1391).\nOpera di grande impegno intellettuale, Coluccio lavor\u00f2 per pi\u00f9 di vent'anni su questo vasto saggio di poesia, com'\u00e8 testimoniato dalla versione del 1383 e da quella del 1391. Quest'ultima, divisa in 4 libri e lasciata incompiuta, intende continuare il progetto culturale di Boccaccio delle \"Genealogie\", vale a dire una difesa della poesia a livello universale basata sulle vicende terrene dell'eroe mitologico Ercole, reinterpretate in senso allegorico e indirizzate verso la via della virt\u00f9 (Salutati si bas\u00f2 su Ercole anche per la radice etimologica del nome greco, risalente ad \"\u03b5\u03c1\u03bf\u03c2 \u03ba\u03bb\u03b5\u03c1\u03bf\u03c2\" (heros cleos), cio\u00e8 uomo forte e glorioso).\nPer Coluccio, come aveva gi\u00e0 scritto a Giovanni di San Miniato, infatti, la poesia ha un valore universale in quanto il senso interpretativo di un testo classico supera la dimensione culturale in cui \u00e8 stato scritto: per cui le opere dei pagani, se piene di valori positivi, non devono essere rigettate, ma accolte in quanto provenienti da Dio stesso.\nAltre.\n\"Carmen de morte Francisci Petrarce\".\nCarme in latino commemorativo del Petrarca e accennato in varie epistole a Roberto Guidi conte di Battifolle, a Benvenuto da Imola e a Francescuolo da Brossano, del quale \u00e8 quasi dubbio il completamento.\n\"De verecundia\" (1390).\nTrattatello in forma epistolare indirizzato ad Antonio Baruffaldi sulla natura positiva o negativa della \"verecundia\" (cio\u00e8 il rispetto).\nAscendenza e discendenza.\nGrazie agli studi genealogici di Francesco Novati, si \u00e8 potuti ricostruire l'ascendenza e la discendenza del cancelliere fiorentino, appartenente al ramo dei Salutati di Stignano. Qui sotto \u00e8 riportato un albero genealogico che espone l'ascendenza e la discendenza di Coluccio Salutati:"}
{"id": "126505", "revid": "125363039", "url": "https://it.wikipedia.org/wiki?curid=126505", "title": "Rocco Chinnici", "text": "Il suo nome \u00e8 legato all'idea dell'istituzione del \"pool antimafia\", che diede una svolta decisiva nella lotta alla mafia.\nBiografia.\nLa formazione e l'ingresso in magistratura.\nFu alunno del Liceo Classico Umberto I di Palermo. Dopo i bombardamenti alleati che sconvolsero Palermo, ultim\u00f2 gli studi liceali percorrendo a piedi quotidianamente il tratto di strada che separava Misilmeri, dove viveva, da Palermo, perch\u00e9 la ferrovia era ormai inutilizzabile. Consegu\u00ec la maturit\u00e0 nel 1943. Si iscrisse poi alla Facolt\u00e0 di Giurisprudenza dell'ateneo della stessa citt\u00e0 e si laure\u00f2 il 10 luglio 1947. Durante gli studi, per alleviare l'impegno economico sostenuto dalla famiglia, aveva lavorato all'ufficio del registro di Misilmeri. Qui conobbe anche Agata Passalacqua, giovane docente di scuola media che sarebbe poi divenuta sua moglie.\nEntr\u00f2 nella magistratura italiana nel 1952, avendo come prima destinazione il tribunale di Trapani come uditore giudiziario. In seguito fu pretore a Partanna, dal 1954 al 1966, anno in cui pervenne a Palermo, ove il 9 aprile prese servizio presso l'Ufficio Istruzione del Tribunale, nel ruolo di giudice istruttore.\nNel 1970 gli fu assegnato il caso della cosiddetta \"strage di viale Lazio\", in cui figuravano molti nomi di criminali di mafia destinati a successiva maggior notoriet\u00e0. Nel 1975, giunto al grado di magistrato di Corte d'Appello, fu nominato Consigliere Istruttore Aggiunto. Divenne magistrato di Cassazione e Consigliere Istruttore dopo altri quattro anni e come tale, in quel 1979 in cui fu ucciso Cesare Terranova, fu chiamato alla carica di dirigente dell'Ufficio in cui gi\u00e0 lavorava sull'onda dell'emozione per quel delitto \"eccellente\".\nLa lotta a Cosa nostra e il \"pool antimafia\".\nAltri omicidi seguirono non molto tempo dopo, nel 1980, quando Cosa nostra uccise il capitano dell'Arma dei Carabinieri Emanuele Basile (4 maggio) e il procuratore Gaetano Costa (6 agosto), amico di Chinnici, con cui aveva condiviso indagini sulla mafia, i cui esiti i due giudici si scambiavano in tutta riservatezza dentro un ascensore di servizio del palazzo di Giustizia. Dopo questo omicidio Chinnici ebbe l'idea di istituire una struttura collaborativa fra i magistrati dell'Ufficio (poi nota come pool antimafia), conscio che l'isolamento dei servitori dello stato li espone all'annientamento e li rende vulnerabili, in particolare i giudici e i poliziotti poich\u00e9, uccidendo chi indaga da solo, si seppellisce con lui anche il portato delle sue indagini.\nEntrarono a far parte della sua squadra alcuni giovani magistrati fra i quali Giovanni Falcone e Paolo Borsellino. Con quest'ultimo condivideva il giorno di nascita, il 19 gennaio. Altro avrebbe legato le tre figure qualche anno dopo. Disse Chinnici in un'intervista:\n Tra le indagini pi\u00f9 delicate di quel periodo, vi fu la cosiddetta \"inchiesta Spatola\", che riguardava una pericolosa banda di trafficanti internazionali di eroina ed era scaturita dai mandati di cattura che costarono la vita al procuratore Costa: Chinnici non esit\u00f2 ad affidare l'indagine a Falcone, il quale avvi\u00f2 rivoluzionarie verifiche bancarie sui movimenti di denaro sporco e sulle misteriose relazioni dei trafficanti con il bancarottiere Michele Sindona. Chinnici coordin\u00f2 anche le scottanti inchieste sui \"delitti politici\" del segretario provinciale della DC Michele Reina, del Presidente della Regione siciliana Piersanti Mattarella, del segretario regionale del PCI Pio La Torre e del Prefetto di Palermo Carlo Alberto dalla Chiesa. \nNel luglio 1982, sulla scrivania di Chinnici arriv\u00f2 il cosiddetto \"Rapporto dei 162\" (Greco Michele + 161), redatto congiuntamente da Polizia e Carabinieri che metteva in luce, per la prima volta, gli schieramenti mafiosi coinvolti nella seconda guerra di mafia allora in corso, sia i gruppi \"perdenti\" (la fazione Bontate-Inzerillo-Badalamenti) che \"vincenti\" (i Corleonesi di Tot\u00f2 Riina), e i relativi omicidi con scrupolose verifiche e riscontri, ottenuti anche servendosi di preziosi \"confidenti\": Chinnici decise di affidare l'istruttoria riguardante le indagini basate sul Rapporto sempre al giudice Falcone e il risultato di tale imponente lavoro sar\u00e0 il primo grande processo a Cosa nostra, il cosiddetto maxi processo di Palermo. Sulla base delle risultanze del Rapporto dei 162, Chinnici avrebbe voluto emettere un mandato di cattura per associazione mafiosa nei confronti dei potenti imprenditori Nino ed Ignazio Salvo ed espresse tale volont\u00e0 ad alcuni suoi collaboratori (i funzionari di polizia Ninni Cassar\u00e0 e Francesco Accordino e il capitano dei carabinieri Angiolo Pellegrini) ma Falcone si oppose, affermando che occorrevano pi\u00f9 prove per procedere all'arresto.\nL'attivit\u00e0 culturale.\nChinnici partecip\u00f2 in qualit\u00e0 di relatore a molti congressi e convegni giuridici e socioculturali, e credeva nel coinvolgimento dei giovani nella lotta contro la mafia, recandosi nelle scuole per parlare agli studenti della mafia e del pericolo della droga. Questo pericolo ebbe ad esplicitare poco prima di morire, in una nota intervista a I Siciliani di Pippo Fava:\nIn altra occasione aveva detto:\nFu anche uno studioso del fenomeno mafioso, del quale diede in pi\u00f9 occasioni definizioni molto decise. Nella sua relazione sulla mafia tenuta nell'incontro di studio per magistrati organizzato dal Consiglio Superiore della Magistratura a Grottaferrata il 3 luglio 1978 cos\u00ec si era espresso:\ne pi\u00f9 oltre aggiunge:\nPi\u00f9 tardi, nella detta intervista a I Siciliani, approfond\u00ec la definizione:\nIn una delle sue ultime interviste, Chinnici disse:\nL'attentato e la morte.\nRocco Chinnici fu ucciso alle 8 del mattino del 29 luglio 1983 con una Fiat 126 verde, imbottita con 75\u00a0kg di esplosivo parcheggiata davanti alla sua abitazione in via Pipitone Federico a Palermo, all'et\u00e0 di cinquantotto anni. Ad azionare il telecomando che provoc\u00f2 l'esplosione fu Antonino Madonia, boss di Resuttana, che si trovava nascosto nel cassone di un furgone rubato parcheggiato nelle vicinanze di via Pipitone Federico. Accanto al suo corpo giacevano altre tre vittime raggiunte in pieno dall'esplosione: il maresciallo dei carabinieri Mario Trapassi e l'appuntato Salvatore Bartolotta, componenti della scorta del magistrato, e il portiere dello stabile di via Pipitone Federico, Stefano Li Sacchi. L'unico superstite fu l'autista Giovanni Paparcuri, che riport\u00f2 gravi ferite. I primi ad accorrere sul teatro della strage furono due dei figli di Chinnici, Elvira e Giovanni, rispettivamente di 24 e 19 anni, che erano in casa al momento dell'esplosione.\nIl \"diario\" di Chinnici.\nDopo la strage di via Pipitone Federico, i familiari del giudice Chinnici trovarono tra le sue carte un'agenda su cui erano annotati una serie di pensieri, appunti e considerazioni in merito alle situazioni che viveva, in particolare riguardanti l'ambito della sua vita professionale: si leggevano commenti molto pesanti soprattutto sull'attivit\u00e0 dei colleghi della Procura di Palermo (Giovanni Pizzillo, Ugo Viola, Francesco Scozzari e Vincenzo Pajno), accusati addirittura da Chinnici di complicit\u00e0 con ambienti mafiosi e di ostacolare le indagini del suo ufficio. La famiglia consegn\u00f2 il \"diario\" alla Procura di Caltanissetta, che si occupava delle indagini sulla strage, che a sua volta lo trasmise al Consiglio Superiore della Magistratura, la quale apr\u00ec un procedimento nei confronti dei magistrati citati. Falcone, convocato in audizione davanti al CSM, afferm\u00f2:\nLa pubblicazione di ampi stralci del \"diario\" sulla stampa caus\u00f2 numerose polemiche, con conseguente imbarazzo e preoccupazione nelle Istituzioni e negli uffici giudiziari coinvolti. Infine nel settembre 1983 il CSM chiuse il caso, disponendo il trasferimento d'ufficio nei confronti del solo Scozzari, che invece prefer\u00ec dimettersi spontaneamente dalla magistratura.\nLe indagini e i processi.\nIl primo processo.\nLe prime indagini sulla strage di via Pipitone Federico vennero condotte dalla Procura della Repubblica di Caltanissetta, guidata dal procuratore capo Sebastiano Patan\u00e9, e si basarono sulle confidenze di un informatore, il narcotrafficante libanese Bou Chebel Ghassan, che pochi giorni prima dell'attentato aveva avvertito il vicequestore Tonino De Luca che sarebbero stati uccisi con autobomba l'alto commissario Emanuele De Francesco o un giudice impegnato in indagini antimafia; Ghassan rivel\u00f2 ai giudici che la fonte delle sue confidenze furono due commercianti palermitani, Vincenzo Rabito e Pietro Scarpisi, e un loro accompagnatore, un certo Pippo o Michele (mai identificato), che lo contattarono a Milano per comprare armi ed esplosivo necessari per compiere la strage e che i mandanti erano i Greco di Ciaculli-Croceverde Giardina.\nIl 5 dicembre 1983, a pochi mesi di distanza dalla strage, si apr\u00ec il processo di primo grado presso la Corte d'assise di Caltanissetta, presieduta dal giudice Antonino Meli, che vedeva imputati i fratelli Salvatore e Michele Greco, soprannominati rispettivamente \u201c\"il Senatore\"\u201d e \"\"il Papa\"\u201d, ed il loro cugino omonimo Salvatore Greco detto \u201c\"l\u2019Ingegnere\"\u201d (accusati di essere i mandanti ma assenti dal processo perch\u00e9 latitanti), Pietro Scarpisi e Vincenzo Rabito (indicati come esecutori materiali) e Bou Chebel Ghassan. Il 24 luglio 1984, dopo otto mesi e 113 udienze, si concluse il dibattimento con la condanna all'ergastolo per i fratelli Greco mentre Scarpisi e Rabito vennero condannati a quindici anni di reclusione per associazione mafiosa ma assolti con formula piena dal reato di strage; il libanese Ghassan e Salvatore Greco \"l'Ingegnere\" furono invece assolti per non aver commesso il fatto.\nDurante il processo d'appello vennero sentiti anche i nuovi collaboratori di giustizia Tommaso Buscetta, Salvatore Contorno, Stefano Calzetta e Angelo Epaminonda, i quali testimoniarono sul ruolo di vertice nell'organizzazione mafiosa dei fratelli Greco. Infine il 14 giugno 1985 la Corte d'assise d'appello di Caltanissetta, presieduta dal giudice Antonino Saetta (anche lui ucciso, insieme al figlio Stefano, in un tragico attentato il 25 settembre 1988), conferm\u00f2 l'ergastolo per i fratelli Greco e l'assoluzione di Ghassan e Greco \u201c\"l\u2019Ingegnere\"\u201d ma condann\u00f2 Scarpisi e Rabito a ventidue anni per concorso in strage.\nIl 3 giugno 1986 la prima sezione penale della Cassazione, presieduta dal giudice Corrado Carnevale, annull\u00f2 le condanne d'appello per vizi nella motivazione e stabil\u00ec che la Corte d'assise d\u2019appello di Catania avrebbe dovuto celebrare il nuovo processo di secondo grado, nonostante il sostituto procuratore generale Antonio Scopelliti avesse invece chiesto la conferma delle condanne.\nNel febbraio 1987 si apr\u00ec il secondo processo d'appello presso la Corte d'assise d'appello di Catania, presieduta dal giudice Giacomo Grassi: in aula era presente anche l'imputato Michele Greco (la cui latitanza era stata interrotta da pochi giorni dal suo arresto) che, interrogato dalla Corte, neg\u00f2 di conoscere Rabito e Scarpisi (da lui definiti \"due poveracci\"), accusando Ghassan di mentire; in aula venne interrogato anche il libanese Ghassan, che con una lettera aveva ritrattato le accuse per poi riconfermarle, affermando di aver paura di essere ucciso in carcere; inoltre a marzo la Corte si rec\u00f2 in trasferta negli Stati Uniti per ascoltare nuovamente i collaboratori Buscetta e Contorno. Infine il 2 luglio 1987 la Corte d'assise d'appello di Catania conferm\u00f2 le condanne del precedente processo d'appello di Caltanissetta. Ma il 18 febbraio 1988 le Sezioni unite penali della Cassazione, presiedute da Ferdinando Zucconi Galli Fonseca, annullarono la sentenza emessa di giudici di Catania nella parte relativa all'accusa e disposero un nuovo giudizio, il terzo, dinanzi alla Corte d\u2019assise d'appello di Messina.\nIl 21 dicembre 1988 la Corte d\u2019assise d'appello di Messina, presieduta dal giudice Giuseppe Recupero, assolse per insufficienza di prove i fratelli Greco, Rabito e Scarpisi dal reato di strage ma li condann\u00f2 per associazione mafiosa: Michele Greco a dodici anni di reclusione ed il fratello Salvatore a dieci anni come capi dell'associazione mentre Rabito e Scarpisi furono invece condannati a cinque anni e dieci mesi in quanto affiliati all'associazione medesima. Il 9 gennaio 1990 la quinta sezione penale della Cassazione, presieduta da Raffaele Dolce, rese definitive le assoluzioni di tutti e quattro gli imputati dall'imputazione di strage.\nInchiesta sull'\"aggiustamento\" del processo d'appello.\nIl 4 agosto 1995 la Procura di Reggio Calabria apr\u00ec un nuovo filone d\u2019inchiesta che riguardava per\u00f2 la sentenza di assoluzione per la strage emessa dalla Corte d\u2019appello di Messina: sulla base di dichiarazioni dei collaboratori di giustizia messinesi Paolo Samperi, Paolo De Francesco e Umberto Santacaterina, vengono emessi avvisi di garanzia nei confronti del giudice Giuseppe Recupero, dell'ex ministro della Difesa Salvo And\u00f2 e dell'ex presidente della Regione siciliana Giuseppe Campione, che sarebbero intervenuti per \"aggiustare\" il processo e favorire l'assoluzione degli imputati. Nel 1998 il gip di Reggio Calabria si dichiar\u00f2 incompetente e trasmise gli atti alla Procura di Palermo, dove l'inchiesta si aren\u00f2.\nIl processo \"Chinnici-bis\".\nNel 1996 le dichiarazioni dei collaboratori di giustizia Calogero Ganci, Francesco Paolo Anzelmo, Giovan Battista Ferrante, Giovanni Brusca e Francesco Di Carlo indussero la Procura di Caltanissetta a riaprire le indagini sulla strage di via Pipitone Federico: per queste ragioni, nel 1998 vennero rinviati a giudizio i \"boss\" Salvatore Riina, Bernardo Provenzano, Raffaele Ganci, Salvatore Buscemi, Antonino Geraci, Giuseppe Cal\u00f2, Francesco Madonia, Salvatore e Giuseppe Montalto, Matteo Motisi e Giuseppe Farinella (accusati di essere i mandanti della strage in quanto membri della \"Commissione\" provinciale di Cosa Nostra) ma anche Antonino Madonia, Calogero e Stefano Ganci, Vincenzo Galatolo, Giovanni Brusca, Giovan Battista Ferrante e Francesco Paolo Anzelmo (accusati di essersi occupati della fase esecutiva dell'attentato, dalla preparazione dell'autobomba fino all'azionamento del telecomando che provoc\u00f2 l'esplosione): secondo le dichiarazioni di questi collaboratori, la strage venne compiuta per \u201c\"fare un favore a degli amici\"\", cio\u00e8 ai potenti cugini Nino e Ignazio Salvo, sfiorati dalle indagini di Chinnici.\nNel 2000 la Corte d'assise di Caltanissetta condann\u00f2 all'ergastolo Salvatore Riina, Bernardo Provenzano, Raffaele e Stefano Ganci, Salvatore Buscemi, Antonino Geraci, Giuseppe Cal\u00f2, Antonino e Francesco Madonia, Salvatore e Giuseppe Montalto, Matteo Motisi, Giuseppe Farinella e Vincenzo Galatolo mentre i collaboratori Giovanni Brusca, Giovan Battista Ferrante, Francesco Paolo Anzelmo e Calogero Ganci vennero condannati a diciotto anni di carcere ciascuno. Nel giugno 2002 la Corte d'assise d'appello di Caltanissetta modific\u00f2 leggermente la sentenza di primo grado: vennero confermate le condanne all'ergastolo per Salvatore Riina, Bernardo Provenzano, Stefano e Raffaele Ganci, Salvatore Buscemi, Antonino Geraci, Giuseppe Cal\u00f2, Antonino e Francesco Madonia, Salvatore e Giuseppe Montalto e Vincenzo Galatolo ma vennero assolti Matteo Motisi e Giuseppe Farinella; i collaboratori Francesco Paolo Anzelmo e Giovanni Brusca ricevettero pene tra i quindici e i sedici anni mentre furono confermati i diciotto anni per Calogero Ganci e Giovan Battista Ferrante. Nel novembre 2003 la Cassazione conferm\u00f2 la sentenza d'appello.\nCommemorazioni.\nIn suo onore nel 1985 \u00e8 stato istituito il \"Premio Rocco Chinnici\". Tra i vincitori: Valentino Picone, Michele Guard\u00ec, Giuseppe Tornatore, Fortunato Di Noto, Marco Travaglio, Giorgio Bongiovanni, Marco Benanti, Roberto Scarpinato, Guido Lo Forte, Pif, Leonardo Guarnotta, Carlo Palermo, Luigi Savina, Enrico Bellavia, Luigi Rizzi, Federico Cafiero De Raho, Antonio Tajani, Sergio Castellitto, Federica Angeli, Paolo Borrometi, Luca Barbareschi, e tanti altri. Tra i premiati nelle sezioni scuole, anche i ragazzi di Addiopizzo di Palermo.\nRocco Chinnici \u00e8 ricordato ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi.\nNel 2014 la figlia Caterina, anche lei magistrato, ha pubblicato un libro di ricordi dal titolo \"\u00c8 cos\u00ec lieve il tuo bacio sulla fronte\". Attualmente \u00e8 europarlamentare del Partito Democratico dal 2014.\n\u00c8 uno dei personaggi del film \"La mafia uccide solo d'estate\", della miniserie TV \"Il capo dei capi\", della miniserie TV \"Paolo Borsellino\" e del film \"Felicia Impastato\".\nIl 6 marzo 2014 in occasione della terza Giornata europea dei Giusti gli \u00e8 stato dedicato un albero nel Giardino dei Giusti di tutto il mondo di Milano.\nIl 23 gennaio 2018 va in onda su Rai1 il film TV \"Rocco Chinnici - \u00c8 cos\u00ec lieve il tuo bacio sulla fronte\", diretto da Michele Soavi, in cui il magistrato \u00e8 interpretato da Sergio Castellitto.\nRiconoscimenti.\nDal 2015 \u00e8 onorato come Giusto al Giardino dei Giusti di tutto il mondo di Milano.\nEra il 29 luglio 1983 quando il capo dell'ufficio istruzione di Palermo, Rocco Chinnici, salt\u00f2 in aria insieme alla scorta composta dal maresciallo dei carabinieri Mario Trapassi, l'appuntato Salvatore Bartolotta. Rimase gravemente ferito, ma riusc\u00ec a sopravvivere l'autista Giovanni Paparcuri. Nella strage rimase anche ucciso il portiere dello stabile, Stefano Li Sacchi. Il magistrato fu colpito mentre stava uscendo di casa in Via Federico Pipitone a Palermo alle ore 8.05 da un'esplosione partita da una 126 imbottita di ben 75\u00a0kg di tritolo ed era parcheggiata davanti all'abitazione del consigliere istruttore. Erano anni che non si vedeva agire Cosa nostra con quella enorme ferocia mostrando la sua parte terroristico-stragista, che prima si era mostrata con la strage di Ciaculli nel 1963. \"Palermo come Beirut\" scrivevano i giornali il giorno dopo.\nL'assassinino di Rocco Chinnici \u00e8 il proseguimento di una scia di sangue che si era gi\u00e0 manifestata con gli omicidi di Boris Giuliano, Cesare Terranova, Gaetano Costa, Calogero Zucchetto, Pio La Torre, Piersanti Mattarella, Emanuele Basile, Carlo Alberto dalla Chiesa ed altri.\nMa perch\u00e9 Cosa nostra decise di agire con quella ferocia? Rocco Chinnici da capo dell'ufficio istruzione aveva deciso di dichiarare guerra alla mafia, cosa che fino a quel momento non era stato mai fatto. Il magistrato fu anche il primo a intuire che oltre ai boss e ai picciotti, c'era un \"terzo livello\" oltre alla Cupola mafiosa. Soggetti occulti che agivano nell'ombra della mafia e che rafforzavano l'organizzazione criminale. Per queste sue intuizioni, Chinnici si rese autore e ispiratore del cosiddetto \"pool antimafia\", che poi fu attuato dal suo successore Antonino Caponnetto. Di quel pool di magistrati fecero parte prima Giovanni Falcone, Paolo Borsellino e Giuseppe Di Lello e dopo la morte di Chinnici, Caponnetto decise di aggiungere Leonardo Guarnotta. Un team di lavoro che inizi\u00f2 la sua attivit\u00e0 con un rapporto chiamato \"Michele Greco+161\" che poi fu incorporato nel maxi processo alla mafia. Il giudice fu tra i primi a comprendere l'importanza di studiare unitamente il fenomeno mafioso nel tentativo di ricercare tutte le interconnessioni tra i grandi omicidi che si erano verificati, e non solo. \"Non si stanc\u00f2 mai di ripetere, ogni volta che ne ebbe occasione, che solo un intervento globale dello Stato, - disse Paolo Borsellino di Chinnici - nella variet\u00e0 delle sue funzioni amministrative, legislative ed, in senso ampio, politiche, avrebbe potuto sicuramente incidere sulle radici della malapianta, avviando il processo del suo sradicamento\u201d.\nLe inchieste di Chinnici avevano come centro focale il rapporto tra mafia e politica e nel suo mirino finirono i cugini Ignazio e Nino Salvo, esattori e considerati la \"cerniera\" tra la mafia e la politica, come ha dimostrato la sentenza, nel 2000, in cui fu ricostruito anche il movente per cui fu ucciso il magistrato. Infatti, per la strage di via Pipitone, la Corte d\u2019Assise di Caltanissetta condann\u00f2 all'ergastolo esecutori e mandanti (tra cui Salvatore Riina, Bernardo Provenzano ed Antonino Madonia che premette il telecomando della bomba). Le condanne divennero definitive in Cassazione nel 2003, ad esclusione di Matteo Motisi e Giuseppe Farinello (assolti in Appello).\nSecondo i pm Nino Di Matteo e Anna Maria Palma, che rappresentarono l'accusa nel processo di primo grado sulla strage di via Pipitone, avevano evidenziato il fatto che \u201cl\u2019uccisione del giudice Chinnici fu voluta dai cugini Ignazio e Nino Salvo e ordinata dalla cupola mafiosa, per le indagini che il magistrato conduceva sui collegamenti tra la mafia e i santuari politico-economici\u201d. I Salvo, come \u00e8 scritto nelle carte, erano \u201cuomini d'onore della famiglia di Salemi. Avevano un ruolo di raccordo, nel panorama politico siciliano, quali esponenti di spicco di un importante centro di potere politico-finanziario, tra Cosa nostra ed una certa classe politica\u201d. In particolare con la corrente andreottiana della Democrazia cristiana. Questo venne alla luce grazie alle importanti rivelazioni del collaboratore di giustizia, Giovanni Brusca, ex capo mandamento di San Giuseppe Jato. Di Matteo riusc\u00ec a trovare i riscontri delle dichiarazioni del pentito insieme a numerosi dettagli dell'aspetto organizzativo dell'attentato. Brusca raccont\u00f2 anche i retroscena della decisione del progetto di morte, parlando di una riunione tra Nino Salvo, il padre Bernardo Brusca e Tot\u00f2 Riina al termine della quale gli fu detto dal Capo dei Capi in persona: \u201cFinalmente \u00e8 venuto il momento di rompere le corna a Chinnici, mettiti a disposizione di don Nino\u201d.\nIl magistrato, oltre al suo lavoro giudiziario portato avanti, fu anche un \u201cpioniere\u201d della lotta culturale: andava nelle scuole per sensibilizzare i giovani sui rischi della tossicodipendenza e sui collegamenti tra droga e mafia. In un suo celebre discorso diceva: \"Parlare ai giovani, alla gente, raccontare chi sono e come si arricchiscono i mafiosi fa parte dei doveri di un giudice. Senza una nuova coscienza, noi, da soli, non ce la faremo mai\".\nCome ogni anno oggi sar\u00e0 ricordata la strage in cui il giudice perse la vita insieme alla sua scorta per non dimenticare mai quello che \u00e8 stato il suo esempio."}
{"id": "126506", "revid": "1529788", "url": "https://it.wikipedia.org/wiki?curid=126506", "title": "Basilica di San Petronio", "text": "La basilica di San Petronio (\"Ba\u1e61\u00e9llica ed San Ptr\u00f2ni\" in bolognese) \u00e8 la chiesa pi\u00f9 grande di Bologna: domina l'antistante piazza Maggiore e, nonostante sia ampiamente incompiuta, \u00e8 una delle chiese pi\u00f9 vaste d'Europa. Le sue imponenti dimensioni (132 metri di lunghezza e 60 di larghezza, con un'altezza della volta di 44,27 metri, mentre sulla facciata tocca i 51 metri) ne fanno la quarta chiesa pi\u00f9 grande d'Italia (la terza, se si esclude San Pietro, che dal 1929 fa parte del territorio dello Stato della Citt\u00e0 del Vaticano). Con il suo volume di 258.000\u00a0m\u00b3, la basilica \u00e8 la chiesa gotica costruita con mattoni pi\u00f9 grande del mondo. Ha il titolo di basilica minore. \nNon \u00e8 comunque la chiesa episcopale di Bologna, titolo che spetta alla vicina cattedrale metropolitana di San Pietro.\nStoria.\nDedicata a San Petronio, il santo patrono della citt\u00e0, la sua fondazione risale al 7 giugno 1390 con la posa della prima pietra in una solenne processione.\nNel 1388, il Consiglio dei Seicento del Comune di Bologna, in riconoscimento dell'impegno speso dal Vescovo Petronio (V secolo), elevato al rango di Patrono della citt\u00e0 nel 1253, decise di iniziare la costruzione di un tempio a lui dedicato.\nSi tratta dell'ultima grande opera tardo gotica d'Italia, iniziata poco dopo il Duomo di Milano (1386).\nIl contesto politico.\nNel XIV secolo la borghesia artigiana, mercantile e professionistica, aveva sviluppato una sempre maggiore coscienza politica. Imponendosi di fronte alle maggiori famiglie, riuscirono a far risorgere l'antico mito di governo popolare: \"il governo del popolo e delle arti\", il quale poi former\u00e0 il primo Consiglio dei Quattrocento, con sedici gonfalonieri posti a capo dell'organizzazione cittadina e, successivamente, dei Seicento. Il nuovo governo si occup\u00f2 ben presto di rilanciare il culto di San Petronio (sembra che le prime ipotesi di erigere una chiesa dedicata al santo risalgano al 1307, ma per diverse vicissitudini politiche non ne venne considerata la realizzazione). Nella seconda met\u00e0 del Trecento erano sorti importanti edifici cittadini: la basilica e l'elegante portico dei Servi per opera di Andrea Manfredi da Faenza, la loggia della Mercanzia e il palazzo dei Notai realizzati da Antonio di Vincenzo. A quel tempo Bologna era una delle citt\u00e0 pi\u00f9 popolose d'Europa e non poteva rimanere impassibile nei confronti dei due poli politici pi\u00f9 vicini: Firenze e Milano. Firenze gi\u00e0 da un secolo aveva iniziato la costruzione della sua cattedrale, mentre Milano aveva avviato la fabbrica del duomo nel 1386. Tuttavia, nel caso di Bologna, l'edificio non sarebbe stato costruito per volont\u00e0 ecclesiastica come Duomo cittadino (peraltro gi\u00e0 esistente), ma per volont\u00e0 civica, come atto sia di fede religiosa che politica, per rappresentare, come un vero e proprio monumento, gli ideali comunali di libert\u00e0 e autonomia. Alla fine del 1388 viene presa la decisione della costruzione, inserendola il 1\u00ba gennaio 1389 in un'apposita rubrica negli statuti della citt\u00e0.\nIl finanziamento.\nNella rubrica vengono fissati anche i primi cespiti per il finanziamento dell'impresa, fra cui una \"decima sui legati pii\" (una tassa del 10% che colpiva in particolar modo gli ecclesiastici), che rimase in vigore fino al 1741. Non essendo stati interpellati per partecipare alla realizzazione della chiesa, gli ecclesiastici furono molto contrariati, anche e forse soprattutto, per un'iniziativa cos\u00ec diretta e autonoma di intransigente giurisdizionalismo. Nel XV secolo, per aumentare le entrate della fabbrica, vennero create imposte, in base alle pene inflitte, per ogni tipo di grazia da condanna, dai giocatori d'azzardo fino ai condannati a pena capitale. Il 31 gennaio 1390 vengono raccolti i primi fondi.\nIl progetto originale di Antonio di Vincenzo.\nIl 26 febbraio il Consiglio commissiona a maestro Antonio di Vincenzo la progettazione con la consulenza di padre Andrea Manfredi da Faenza. L'architetto realizza un enorme modello in legno e scagliola in scala 1/12 (circa 15 metri di lunghezza), basandosi su disegni gi\u00e0 elaborati, visto che si era gi\u00e0 interessato alla progettazione dell'edificio da prima del 26 febbraio. Il modello, incomprensibilmente distrutto assieme ai disegni nel 1402, verr\u00e0 posizionato nel cortile di Palazzo Pepoli.\nCos\u00ec del progetto originario di Antonio di Vincenzo non si sa nulla se non le dimensioni annotate nei verbali custoditi nella fabbriceria. Si apprende che la Basilica al completo avrebbe dovuto essere lunga 183 metri e con un transetto largo 137 metri. Quindi a croce latina, a tre navate con cappelle laterali (anche nel transetto) e presumibilmente 4 campanili. Adottando il modulo diagrammatico \"ad quadratum\", la pianta della navata maggiore sarebbe stata cadenzata da 10 campate (ognuna di circa 19 metri di lato) per la lunghezza e da 7 campate per il transetto (con cupola a tiburio esterno). La nona e decima campata avrebbero formato il coro con deambulatorio absidale e cappelle radiali (come nella Chiesa di San Francesco). Ognuno dei 4 campanili si sarebbe dovuto trovare nella rispettiva cappella d'angolo fra il corpo principale ed il transetto. Tuttavia, considerando le 10 campate di 19 metri di lato, \u00e8 ipotizzabile una lunghezza totale finale di poco oltre i 190 metri per 133 metri di larghezza nel transetto. L'architetto, per gli interni, non voleva eccessi decorativi come fregi, statue o guglie, tipici del gotico ortodosso, che avrebbero fatto perdere il senso strutturale dell'insieme, bens\u00ec attraverso la grandiosit\u00e0, la luminosit\u00e0 delicatamente diffusa, le linee semplici ed essenziali, creare un'atmosfera di sovra realt\u00e0, di spazi visivamente indeterminati che riportassero nella mente del visitatore la solennit\u00e0 e compostezza dell'antica Roma. Un concetto che verr\u00e0 ripreso da Brunelleschi per la grandiosa cupola del Duomo di Firenze e per gli interni delle basiliche di San Lorenzo e di Santo Spirito e che sancir\u00e0 l'inizio del Rinascimento.\nI lavori ebbero inizio con le complesse operazioni di esproprio e abbattimento di numerose \"insulae\" della citt\u00e0 medievale prospicienti piazza Maggiore; contrariamente alla prassi costruttiva del tempo, il cantiere si svilupp\u00f2 dalla facciata verso l'abside. Inizialmente vennero realizzate le navate laterali e le relative volte, e sul paramento in mattoni grezzi della facciata fu realizzato un basamento marmoreo, con formelle a bassorilievo (I \"Santi protettori\", secondo la prima versione del progetto 1393) eseguite da maestranze della bottega dei fratelli Dalle Masegne.\nTra il 1401 ed il 1402 muore Antonio di Vincenzo, con le sole due campate compiute, le navatelle e le quattro cappelle laterali. Nel Concilio di Pisa viene eletto papa (antipapa) Alessandro V ma alla sua morte gli succede proprio il Cossa col nome di Giovanni XXIII (si dice che fu proprio il Cossa ad avvelenare il Papa). L'antipapa Giovanni XXIII verr\u00e0 poi deposto dopo il Concilio di Costanza per simonia, scandalo e scisma (e per i fatti di San Petronio). Nel 1425 lo scultore senese Jacopo della Quercia fu incaricato di decorare il portale maggiore con rilievi, che nel 1438 furono per\u00f2 interrotti dalla sua morte.\nI lavori di costruzione procedettero a singhiozzo, ma da un documento datato 1469 per la messa in posa della pavimentazione, si apprende che l'altare maggiore era posto a circa 75 metri dalla porta principale, quindi nella quarta campata, per cui a questa data si evince che l'edificio era stato sicuramente completato fino alla quinta campata dov'era situato il momentaneo coro e che fossero gi\u00e0 iniziati i lavori per la sesta campata (che sar\u00e0 poi anche l'ultima). Le cappelle verranno completate successivamente.\nLa grande statua in bronzo di Michelangelo.\nNel 1507 i Fabbricieri di San Petronio incaricarono l'architetto Arduino Arriguzzi, nominato ingegnere della fabbrica, di continuare i lavori della Basilica, soprattutto curando la definizione della decorazione del paramento marmoreo di facciata e la realizzazione dei portali minori (tra il 1518 e il 1530). Il 21 febbraio 1508 viene posta sulla facciata la grande statua in bronzo di papa Giulio II realizzata da Michelangelo (l'unica che fece in bronzo assieme al perduto David De Rohan). Fu un gesto politico chiaro e inequivocabile: con la statua il papa voleva sottolineare che, nonostante la basilica fosse stata creata per volont\u00e0 civica come simbolo di libert\u00e0 e autonomia, la citt\u00e0 era sotto il dominio papale. La statua venne cos\u00ec distrutta nel 1511 da seguaci dei Bentivoglio (la famiglia venne precedentemente cacciata dopo la conquista di Bologna da parte proprio di Giulio II) mentre i figli di Giovanni erano impegnati nel tentativo, poi fallito, di riappropriarsi della citt\u00e0. I frammenti vennero venduti al duca di Ferrara, Alfonso d'Este, il quale poi li fuse per farne una colubrina alla quale diede il nome di \"Giulia\".\nIl progetto di Arduino degli Arriguzzi.\nIl 14 marzo, l'Arriguzzi fu mandato a Firenze per vedere e studiare la cupola del Duomo realizzata da Brunelleschi. Il 30 aprile 1514, ricevette l'incarico di completare la parte meridionale dell'edificio, avviando cos\u00ec la nuova fase incentrata sulla costruzione di una grandiosa cupola poggiante su otto enormi e poderose pilastrate, sulla definizione del transetto con quattro campanili ai lati delle relative facciate, l'ampia abside con deambulatorio e dodici cappelle radiali. Il progetto \u00e8 documentato da una serie di piante e da un modello ligneo, il tutto visibile al pubblico all'interno del Museo di San Petronio. Il nuovo progetto avrebbe dovuto portare la chiesa a ben 224 metri di lunghezza, e 158 metri di larghezza, per diventare cos\u00ec la pi\u00f9 grande basilica della cristianit\u00e0. Bologna, soprattutto grazie allo Studium (cos\u00ec l'Universit\u00e0 era chiamata sino al 1800), era gi\u00e0 una delle citt\u00e0 pi\u00f9 grandi d'Europa, e questo primato avrebbe largamente consolidato il suo potere. Il progetto non verr\u00e0 mai portato a termine, tuttavia si possono vedere sulle fiancate esterne, vicino all'abside, le bifore d'angolo che avrebbero contraddistinto l'inizio del transetto.\nL'incoronazione di Carlo V Imperatore.\nNel 1530 la Basilica godette di un momento di grande notoriet\u00e0: fu scelta da Carlo V come sede per l'incoronazione a imperatore del Sacro romano impero da parte di Clemente VII il 24 febbraio di quell'anno. A seguito del sacco dei lanzichenecchi, avvenuto nel 1527, l'ipotesi di una incoronazione a Roma era stata scartata e Bologna, che era la seconda citt\u00e0 per importanza dello Stato Pontificio, con la magnifica (per quanto largamente incompiuta) basilica di San Petronio, era parsa la scelta pi\u00f9 opportuna, anche se fu un modo, neanche troppo mascherato, di ribadire la dominazione papale della citt\u00e0.\nLa fine del cantiere: l'Archiginnasio.\nPapa Pio IV decise di dare la priorit\u00e0 alla costruzione di edifici circostanti, fra cui l'Archiginnasio. L'Archiginnasio, palazzo finanziato interamente da risorse Pontificie e completato nel 1562, venne edificato a soli 12 metri dalla basilica, parallelamente alla navata principale, in modo da sovrapporsi interamente, tagliandolo, al luogo dove avrebbe dovuto essere edificato l'imponente transetto sinistro. In questo modo la realizzazione dell'ambizioso progetto a croce latina veniva di fatto reso impossibile.\nDalla costruzione dell'Archiginnasio, il cantiere conobbe una lunga stasi dovuto soprattutto alla volont\u00e0 quasi febbrile di vedere ultimata la facciata. Il problema verteva su come terminare il vecchio progetto di Domenico da Varignana, sostenuto a suo tempo da Arduino Arriguzzi. Sar\u00e0 solo dal 1587 che si inizier\u00e0 a discutere della copertura della navata centrale.\nLe volte.\nSul completamento delle volte viene inizialmente presentata una relazione firmata anche da Francesco Morandi Terribilia, il quale riceve l'incarico per la realizzazione. I lavori cominciano dalla quinta campata (l'ultima fino ad allora costruita), innalzando una crociera la cui chiave di volta si trova a 105 piedi e mezzo d'altezza, ovverosia a circa 40 metri. Una volta terminata iniziano lunghissime e violente diatribe sul proseguimento dei lavori. Si costituiscono due parti: una capeggiata dal Terribilia e l'altra da Carlo Carrazzi detto il Cremona, il quale sosteneva che l'altezza delle volte doveva corrispondere all'altezza del triangolo equilatero avente come base la larghezza della facciata, suggerendo un'altezza di 50,73 metri per le volte (da quello che si sa, Antonio di Vincenzo per gli alzati si bas\u00f2 proprio su una diagrammazione \"ad triangulum\"). Venne cos\u00ec incaricato Floriano Ambrosini di costruire due modelli lignei (visibili nel museo della basilica) accompagnati da un disegno (dal quale venne fatta anche un'incisione), per valutare meglio le due soluzioni. Tuttavia non si pervenne ad una decisione, fino a quando il 7 giugno 1594, Papa Clemente VIII dispose che venisse chiuso il cantiere e venne venduto tutto il materiale edile.\nSolo nella prima met\u00e0 del Seicento ci fu una ripresa del progetto: venne incaricato un architetto forestiero, il romano Girolamo Rainaldi, il quale sugger\u00ec, tra il 16 maggio 1625 e il 27 febbraio 1626, una soluzione di compromesso fra il progetto del Terribilia e quello del Cremona, con le volte ad una altezza pari a 116 piedi e mezzo, cio\u00e8 44,27 metri, proposta che fu poi finalmente accettata dai fabbricieri. Bisogner\u00e0 aspettare per\u00f2 una ventina d'anni prima che i lavori inizino e nel 1646, sotto la direzione di Francesco Martini, inizi\u00f2 il completamento delle volte cominciando dalla prima campata, secondo il progetto di Rainaldi. La quinta campata costruita dal Terribilia venne demolita e la sesta campata venne completata nel 1658. Le volte vennero costruite in muratura, sostituendo man mano la temporanea copertura in legno, in stile gotico nonostante fosse ormai passato di moda, mantenendo cos\u00ec uno stile unitario con il resto della basilica.\nNel 1656 fu costruita l'abside attuale, a chiusura delle navate, senza pi\u00f9 ovviamente proseguire i lavori dei transetti, che sono ancora attualmente ben visibilmente solo abbozzati, e incompiuti. Nel 1658 viene pagata la fattura del vetraio per i finestroni del coro e nel 1659 quella per la scalinata dell'altare maggiore. Nel 1662 viene innalzato il ciborio sopra l'altare maggiore e terminato nel 1663. I lavori di edificazione si concludono a questa data.\nLa basilica, voluta e compiuta dal libero Comune di Bologna, fu trasferita alla diocesi solo nel 1929 e consacrata nel 1954; dal 2000 conserva le reliquie del santo patrono, fino ad allora conservate nella basilica di Santo Stefano.\nScrive Luigi Vignali alla fine del suo libro (\"La basilica di San Petronio\"):\nLa facciata.\nLa facciata incompiuta di San Petronio misura 60 metri di larghezza per 51 metri d'altezza, ed \u00e8 divisa in due fasce orizzontali: quella inferiore, con le specchiature marmoree eseguite tra la fine del Trecento e gli inizi del Cinquecento, e quella superiore, con materiale laterizio a vista e dal profilo sfaccettato, che avrebbe dovuto consentire l'ancoraggio del rivestimento decorativo.\nLa parte inferiore decorata \u00e8 composta dal basamento tardo gotico disegnato da Antonio di Vincenzo dove sono inseriti dei rilievi polilobati raffiguranti santi realizzati da Paolo Di Bonaiuto, Giovanni di Riguzzo e dal tedesco Giovanni Ferabech (Hans von Fernach). Dal rivestimento superiore in pietra bianca d'Istria e marmo rosso di Verona su disegno di Domenico Aimo da Varignana in stile tosco-fiorentino e vi si aprono tre portali.\nQuello centrale \u00e8 opera dello scultore Jacopo della Quercia per la realizzazione del portale maggiore, rimasto parzialmente incompiuto (\u00e8 privo della cuspide): Jacopo scolp\u00ec le formelle a bassorilievo sugli stipiti del portale che raffigurano \"Storie della Genesi\" (studiate attentamente da Michelangelo, che dimostr\u00f2 di avere appreso la lezione nelle pose di alcune figure della Cappella Sistina), l'architrave istoriato con \"Scene del Nuovo Testamento\" e il gruppo a tutto tondo della lunetta con una \"Madonna col Bambino e i santi Petronio e Ambrogio\" (Michelangelo la defin\u00ec \"la pi\u00f9 bella Madonna del Quattrocento\"). I profeti nell'arco al centro sono invece opera di Antonio Minello e Antonio da Ostiglia, tranne il \"Mos\u00e9\" al centro, opera di Amico Aspertini.\nI due portali laterali furono disegnati tra il 1524 e il 1530 da Ercole Seccadenari e sono decorati da formelle di numerosi autori, tra i quali il Tribolo, Alfonso Lombardi, Girolamo da Treviso, Amico Aspertini, Zaccaria da Volterra e lo stesso Saccadenari. I pilastri ospitano \"Scene bibliche\", e gli architravi \"Storie del Nuovo Testamento\". La lunetta del portale di sinistra \u00e8 decorata dalla \"Resurrezione\" del Lombardi, e quella destra presenta un \"Cristo deposto\" dell'Aspertini, una \"Vergine\" del Tribolo e un \"San Giovanni\" del Saccadenari.\nAd ognuna delle estremit\u00e0 della facciata, posto in opera nell'ultimo decennio del Trecento, si trova un pilone trilobato che si sviluppa attorno ad un nucleo quadrangolare, innestato diagonalmente sull'angolo e il contorno mistilineo della planimetria, richiamando quello delle formelle o dei reliquiari gotici. Probabilmente sarebbe stato terminato con una o pi\u00f9 guglie.\nNel '500 furono studiate numerose varianti al progetto della facciata, inserendo o meno il basamento del Vincenzi: importanti architetti del tempo (Giacomo Ranuzzi, il Vignola, Baldassarre Peruzzi, Giulio Romano e poi Domenico Tibaldi e il Palladio) hanno lasciato interessanti disegni, oggi custoditi nel Museo diocesano di San Petronio. Tuttavia il rivestimento marmoreo della facciata rimarr\u00e0 incompleto, sia a causa delle diatribe su come completarla (dovute soprattutto alla discordanza stilistica fra il basamento tardo gotico su fondo rosso del Vincenzi e il rivestimento superiore rinascimentale su fondo bianco del Varignana), sia a causa delle alterne vicende della citt\u00e0 e della mancanza di finanziamenti.\nI progetti ottocenteschi.\nNel 1830 sorse in Francia un movimento per il restauro del patrimonio medievale, di cui il maggiore esponente fu Eug\u00e8ne Viollet-le-Duc. Questo movimento si diffuse poi in tutta Europa ed in Italia. Esempi noti di questo \"revival\" medievale, furono i completamenti delle facciate del Duomo e della Basilica di Santa Croce a Firenze e il completamento del Duomo di Milano. Anche Bologna si apr\u00ec a questo movimento neomedievalista di cui il maggiore portavoce fu Alfonso Rubbiani. Nel 1887 fu varato un concorso promosso dal Comitato esecutivo dell'Opera della Facciata della Basilica, per la progettazione del completamento della facciata, a cui parteciparono numerosi architetti fra cui: Giuseppe Ceri, Edoardo Collamarini, Alfonso Rubbiani, Emilio Marcucci e altri, ma che poi non ebbe seguito. Neppure successive proposte nel 1933-35 per completare la decorazione marmorea del tempio furono prese in seria considerazione. Un noto oppositore al completamento fu l'avvocato Giuseppe Bacchelli, che nel suo scritto del 1910 dichiar\u00f2:\nIl restauro del 1972-1979.\nIl pi\u00f9 importante restauro della facciata di San Petronio venne realizzato tra il 1972 e il 1979 dalla Soprintendenza per i beni artistici e storici. L'importanza dell'impegnativo restauro non consistette semplicemente nel solo recupero dell'opera, bens\u00ec costitu\u00ec il primo esempio di una nuova impostazione scientifica multidisciplinare per la conservazione dei materiali lapidei, assumendo quindi un significato storico.\nSituazione storica dei restauri.\nIl deterioramento dei materiali lapidei \u00e8 un fenomeno naturale conosciuto fin dall'antichit\u00e0, menzionato nei pi\u00f9 importanti trattati d'architettura come in quelli di Vitruvio, Alberti, Vasari fino a quelli ottocenteschi. In questi trattati vengono suggeriti metodi e accorgimenti, per lo pi\u00f9 empirici, su come proteggere dagli agenti atmosferici le superfici lapidee con idrorepellenti quali cera, olio o resine. In San Petronio anche lo stesso Jacopo della Quercia us\u00f2 trattamenti di questo tipo, come \u00e8 documentato negli atti. A partire dalla seconda met\u00e0 dell'Ottocento vennero proposti vari metodi empirici, atti non solo a prevenire i danni ma anche a proteggerli, con spessi strati di materiale intonacante o con sostanze quali i fluosilicati, che per\u00f2 alla distanza spesso si sono rivelati assai dannosi. Un principio di abbandono di questi metodi empirici avvenne prima e dopo la seconda guerra mondiale. Vennero condotte ricerche scientifiche atte a fornire notizie pi\u00f9 precise sulle cause di alterazioni e sull'influenza dell'inquinamento atmosferico quale fattore accelerante, tuttavia non furono collegate allo studio e al controllo dell'efficacia di specifici trattamenti conservativi. Tutto ci\u00f2 produsse una situazione di paralizzante incertezza su come procedere nella salvaguardia dell'immenso patrimonio storico-architettonico italiano, bisognoso di un urgente intervento restaurativo, compresa ovviamente anche la facciata di San Petronio, la quale si trovava in uno stato di precarie condizioni.\nL'intervento di Cesare Gnudi.\nVa a Cesare Gnudi il merito di avere affrontato nel modo pi\u00f9 rigoroso il complesso problema del restauro dei materiali lapidei, associando sia studi scientifici che metodologici, poco considerati nel passato ma di fondamentale importanza. A tale scopo fond\u00f2 a Bologna il Centro per la conservazione delle sculture all'aperto (intitolato oggi a suo nome), non solo per condurre ricerche scientifiche, ma anche per stabilire contatti con ricercatori di tutto il mondo, reperire e divulgare informazioni, promuovere discussioni tra scienziati, tecnici, conservatori e storici dell'arte. Quest'attivit\u00e0 venne dimostrata in pratica con il pionieristico intervento di restauro della facciata di San Petronio, che per gli approfonditi studi scientifici preliminari e le metodologie applicate non ha precedenti a livello mondiale, costituendo un modello di riferimento per i futuri restauri in tutto il mondo. Il restauro suscit\u00f2 grande interesse, tanto che venne affidato al Centro bolognese il restauro della porta centrale della basilica di San Marco a Venezia e i portali della cattedrale di Chartres in Francia.\nFiancate, campanile e campane.\nLe fiancate della basilica sono decorate dall'alternanza tra contrafforti e finestroni in marmo traforato, dove all'interno si vedono le vetrate delle cappelle. I mattoni delle fiancate sono \"sagramati\", cio\u00e8 a vista nonostante l'intonaco. Sul fianco sinistro, in corrispondenza del transetto incompiuto, si trova oggi una bifora a libro. Probabilmente si tratta della parte pi\u00f9 originale e geniale di tutto l'intero progetto del Vincenzi: l'uso misto in prevalenza di mattoni rispetto ai marmi pregiati (mentre la facciata invece avrebbe avuto una decorazione totale). Questo avrebbe permesso un migliore inserimento della basilica nel contesto urbano degli altri edifici adiacenti, senza distaccarsi esteticamente troppo per eccesso di decorativismo che l'avrebbe resa sicuramente pi\u00f9 magnifica, ma nello stesso tempo decisamente pi\u00f9 isolata e decontestualizzata.\nAll'altezza dell'undicesima cappella di destra si innalza il campanile di Giovanni da Brensa (1481-1495), alto 65 metri. Nella torre campanaria \u00e8 installato un concerto di 4 campane risalente al XV secolo e cos\u00ec composto:\nLe campane (che vennero limate nel 1818 da Gaetano Brighenti per migliorarne l'accordo) sono suonate manualmente dalle associazioni campanarie cittadine, secondo l'antica tecnica tradizionale bolognese, nata probabilmente nel campanile stesso. La \"mezzanella\" \u00e8 anche detta \"la scolara\", perch\u00e9 scandiva l'inizio delle lezioni universitarie all'Archiginnasio.\nInterno.\nL'interno della basilica presenta sei campate a pianta quadrata di circa 19 metri di lato della navata centrale, alle quali corrispondono altrettante campate laterali divise in due parti: sei mezze campate a pianta rettangolare corrispondenti alle navatelle su cui, per ciascuna, si aprono una coppia di cappelle. La sesta campata della navata centrale \u00e8 occupata dal presbiterio, che esorbita fino a met\u00e0 della quinta campata con l'ampio ciborio del Vignola. La suddivisione in navate \u00e8 realizzata tramite enormi pilastri in mattoni sagramati, con basi elaborate e capitelli a foglie in arenaria. Lo spazio alla fine delle campate \u00e8 violentemente interrotto da un muro di testata che blocca il \"naturale\" svolgimento dello spazio interno, dimostrando palesemente l'incompiutezza dell'edificio, mentre la navata centrale si conclude in un'abside, priva per\u00f2 di vetrate verticali tipiche dello stile gotico. La particolarit\u00e0 dell'edificio sta nel fatto di non essere orientato in maniera tradizionale con l'abside a est e la facciata ad ovest, bens\u00ec rispettivamente a sud e a nord. Questo ha fatto in modo che le fiancate, essendo loro rivolte a est e ovest, venissero penetrate dalla luce solare durante tutto l'arco della giornata, inondando con una luce particolarmente diffusa tutto l'interno, senza esaltare i contrasti.\nLa tensione del pilastro dell'architettura gotica ortodossa d'oltralpe, con le caratteristiche fasce di nervature portanti che spingono verso l'alto, qui semplicemente non esiste, nonostante l'elevatissimo slancio verticale (circa 45 metri alle volte). In San Petronio c'\u00e8 il rifiuto di qualsivoglia tensione lineare, realizzando uno slancio verticale con i muri privi di segni figurativi di tensione e con i pilastri che si presentano come strutture portanti, regalando uno spazio enorme di superba coerenza nei rapporti interni fra pianta e alzato, con notevoli giochi cromatici fra tutte le parti e, non ultimo, le vetrate policrome.\nIn controfacciata \u00e8 un monumento sepolcrale in cotto eseguito da Zaccaria Zacchi (1526).\nSui robusti pilastri alcuni pannelli ad affresco con \"Santi\" della prima decorazione pittorica del tempio (prima met\u00e0 del secolo XV).\nLe cappelle.\nLe ventidue cappelle che si aprono nelle navate laterali conservano interessanti opere d'arte.\nLe cappelle della navata sinistra.\nSul pilastro, due orologi, tra i primi in Italia fatti con la correzione del pendolo (1758).\nLa meridiana.\nLa meridiana di Danti.\nLa prima meridiana costruita in San Petronio venne realizzata da Egnazio Danti fra il 1575 e il 1576, (dopo aver iniziato, senza completare, quella della Basilica di Santa Maria Novella a Firenze), chiamandola \"grande gnomone\". Di essa sono rimasti un foglio illustrativo dello stesso Danti, le descrizioni e gli schizzi di Giovanni Riccioli, pubblicati nelle sue opere del 1651 e 1655. Il Riccioli verific\u00f2 l'orientamento dello gnomone assieme al confratello gesuita Francesco Maria Grimaldi e constat\u00f2 che declinava verso ponente rispetto alla direzione del sud, di 9\u00b0, 6 minuti d'arco e un terzo. Questo per\u00f2 non impediva di verificare l'inizio delle varie stagioni lungo la striscia marmorea, dov'erano incisi anche i segni dello zodiaco.\nLa meridiana di Cassini.\nCome riportato negli atti della fabbriceria, il 12 giugno 1655 viene incaricato l'astronomo Giovanni Domenico Cassini di realizzare una nuova meridiana in sostituzione della precedente, questo perch\u00e9 il Riccioli fece presente che lo gnomone del Danti, essendo la basilica ancora in fase di completamento, avrebbe cessato di funzionare, cosa che avvenne nel 1656 quando poi venne demolito il muro di fondo della navata sinistra.\nLa meridiana di Cassini venne terminata nel dicembre del 1657. Le sue misure sono eccezionali: con una lunghezza pari a 66,8 metri, ancora oggi ne fanno la meridiana pi\u00f9 grande al mondo. Per la realizzazione, Cassini decise di sfruttare la massima altezza possibile e riusc\u00ec a fissare la lastra col foro gnomonico ad un'altezza pari a \"1000 once del piede regio di Parigi\" (all'epoca l'unit\u00e0 di misura lineare usata normalmente dagli scienziati europei), corrispondente a 27,07 metri, pi\u00f9 volte verificata per via di piccoli cedimenti strutturali o a terremoti. Il foro della lastra, avendo un diametro (1 Oncia Francese, cio\u00e8 27,07\u00a0mm) inferiore a quello apparente del Sole, assumeva la funzione di un vero e proprio foro stenopeico, proiettando sul pavimento non una semplice macchia di luce, ma l'immagine stessa del Sole rovesciata come in una camera oscura (il 30 giugno 1973, ad esempio, si pot\u00e9 osservare l'eclisse parziale di Sole con la classica immagine, rovesciata, a mezzaluna). Le ore all'italiana erano indicate in lastrine sporgenti a est e a ovest, indicando la lunghezza del meridiano dal \"punto verticale\" in secondi e terzi d'arco. Una volta certo di tali misure, Cassini fece scolpire sul marmo a grandi lettere che la lunghezza della Linea corrispondeva alla seicentomillesima parte del meridiano terrestre, ponendo cos\u00ec per la prima volta una corrispondenza fra una misura lineare e la dimensione della Terra, esattamente come verr\u00e0 fatto alla fine del Settecento, quando il metro sar\u00e0 usato quale unit\u00e0 di misura internazionale rapportandolo alla quarantamilionesima parte del meridiano terrestre. Alcuni anni dopo il Cassini venne richiesto a Parigi dal re Luigi XIV per dirigere il nuovo Osservatorio Astronomico appena terminato. Soltanto nel 1695 ritorn\u00f2 a Bologna in occasione di un suo viaggio per Roma in compagnia del figlio Jacques e con la collaborazione di Domenico Guglielmini provvide al restauro della Meridiana: alcuni degli strumenti utilizzati allo scopo sono ancora conservati nel Museo della Basilica. La determinazione del giorno dell'equinozio di primavera allora effettuata dissip\u00f2 i dubbi relativi all'opportunit\u00e0 di omettere il bisestile nell'anno 1700, come previsto dalla riforma gregoriana. \nUna completa ricostruzione della Meridiana avvenne nel 1776 ad opera di Eustachio Zanotti, il quale pur mantenendo le caratteristiche della Linea, sostitu\u00ec completamente i marmi realizzando quanto ora vediamo: oltre ai marmi che recano i segni dello zodiaco con funzione di fornire una orientativa informazione mensile, la lunga Linea (a cui venne sostituita la verga centrale in ferro con barre d'ottone e rame), riporta una doppia scala numerica. La prima scala, descritta da una lapide come \"PERPENDICVLI PARTES CENTESIM\u00c6\" (Centesime Parti della Perpendicolare) indica la percentuale dell'altezza gnomonica, al fine di rilevare con precisione l'altezza solare meridiana. La seconda scala (\"HOR\u00c6 ITALIC\u00c6 MERIDIEI\", Ore Italiche del Mezzod\u00ec) converte l'ora del mezzogiorno locale nell'antico sistema dell'Ora italica di Campanile, in cui le ore 24 coincidevano con mezz'ora dopo il tramonto del Sole, cio\u00e8 con le campane dell'Ave Maria.\nSia per le dimensioni che per l'elevata accuratezza costruttiva, la meridiana rese possibile di effettuare nuove importanti misure sulla rifrazione, cio\u00e8 sulla deviazione che subisce la luce di un astro attraversando l'atmosfera e che lo fa apparire pi\u00f9 alto sopra l'orizzonte di quanto non sia. Inoltre Cassini riusc\u00ec a calcolare, con una precisione mai raggiunta prima, alcune grandezze astronomiche fondamentali come l'obliquit\u00e0 dell'eclittica (che egli determin\u00f2 in 23\u00b029\u02b915\u02ba, di soli 22\u02ba superiore a quella reale), la durata dell'anno tropico, la posizione di equinozi e solstizi.\nNel 1736 Eustachio Manfredi, analizzando ottant'anni di osservazioni eseguite mediante la meridiana, dimostr\u00f2 che l'obliquit\u00e0 dell'eclittica non \u00e8 costante, e ne valut\u00f2 la diminuzione in poco meno di un secondo d'arco all'anno (solo in epoca moderna si \u00e8 scoperto che l'obliquit\u00e0 oscilla tra 22.2\u00b0 e 24.4\u00b0 con periodo di circa 41.000 anni).\nCassini battezz\u00f2 la meridiana \"eliometro\" e se ne serv\u00ec per misurare il diametro del Sole, ottenendo probabilmente la prima verifica sperimentale della seconda legge di Keplero, che sostiene che la Terra ha una velocit\u00e0 maggiore quando \u00e8 pi\u00f9 vicina al Sole e si muove pi\u00f9 lentamente quando \u00e8 pi\u00f9 lontana o, pi\u00f9 precisamente, che la linea che congiunge il pianeta al Sole descrive aree uguali in intervalli di tempo uguali. Per deciderlo bisognava osservare se il diametro del Sole diminuisse nello stesso modo in cui diminuiva la sua velocit\u00e0, il che avrebbe voluto dire che certamente la diminuzione di velocit\u00e0 era solo apparente. Riusc\u00ec a determinare le variazioni del diametro solare, con la precisione di circa un minuto d'arco, misurando le dimensioni dell'immagine proiettata sul pavimento della chiesa: da 168\u00a0\u00d7\u00a064\u00a0cm d'inverno a 28\u00a0\u00d7\u00a026\u00a0cm d'estate. Si dimostr\u00f2, cos\u00ec, che il diametro apparente del Sole diminuiva man mano che aumentava la distanza dalla Terra, ma non diminuiva, tuttavia, nello stesso modo con cui diminuiva la sua velocit\u00e0. Questo significava che la disuniformit\u00e0 apparente del moto solare corrispondeva ad una disuniformit\u00e0 reale.\nAgli inizi del Novecento, il geodeta Federigo Guarducci verific\u00f2 la direzione della linea meridiana, rilevando che declinava verso est di un minuto d'arco e trentasei secondi e mezzo, cio\u00e8 che il mezzogiorno locale vero era indicato con un ritardo di sei secondi e mezzo al solstizio d'inverno e di due secondi e mezzo al solstizio d'estate. L'orizzontalit\u00e0 della Linea si era invece mantenuta dal 1776 pressoch\u00e9 perfetta.\nNel 2005, in occasione delle manifestazioni dell'Anno Cassiniano tenutesi nel 2005 per ricordare i 350 anni della tracciatura della Meridiana, lo gnomonista Giovanni Paltrinieri ha promosso una nuova verifica dello strumento a distanza di un secolo da quella del Guarducci, i cui risultati sono stati pubblicati sulla \"Strenna Storica Bolognese 2005\". Sostanzialmente sono emersi i seguenti dati: calando un filo a piombo dal foro gnomonico al suolo, \u00e8 risultato che l'attuale Punto Verticale \u00e8 spostato rispetto a quello antico di cm 1,8 verso Nord, e cm 0,7 verso Est. Inoltre, pur rilevando dei comprensibili abbassamenti della Linea in occasione delle colonne, globalmente, rispetto all'inizio della medesima, si riscontra sulla piastra del Solstizio Invernale un abbassamento di quasi mm 42, contro i 7 trovati sempre da Guarducci.\nAncora oggi dunque questo antico strumento \u00e8 in grado di determinare quasi ottimamente il , il cui orario di Tempo Civile \u00e8 anche indicato su una tabella posta a lato dell'Orologio Meccanico a doppio quadrante realizzato nel Settecento dal Fornasini: ovviamente, in una giornata di sole.\nOrgani a canne.\nAi due lati dell'altar maggiore, sopra delle apposite cantorie, si trovano i due organi a canne della basilica, tra i pi\u00f9 antichi in Italia.\nIl pi\u00f9 antico \u00e8 quello situato sulla cantoria in \"cornu Epistulae\", sul lato destro del presbiterio: \u00e8 un capolavoro di Lorenzo di Giacomo da Prato, venne costruito tra il 1471 e il 1475 e, pur essendo stato rimaneggiato nei secoli, \u00e8 il pi\u00f9 antico degli organi italiani giunti fino a noi, oltre ad essere il primo a registri indipendenti. L'organo in \"cornu Evangelii\", sul lato opposto, venne costruito invece, pi\u00f9 tardi, nel 1596, da Baldassarre Malamini.\nNel corso dei secoli, entrambi gli strumenti hanno subito alcune modifiche: quello di destra venne ampliato nel 1852 da Alessio Verati; quello di sinistra, invece, una prima volta da Francesco Traeri nel 1691 e da Vincenzo Mazzetti nel 1812. Nel 1986 \u00e8 stato effettuato dalla ditta Tamburini un restauro dei due organi.\nL'organo costruito da Lorenzo da Prato ha un'unica tastiera di 54 note (\"Fa-1-La4\"), mancante delle prime due note cromatiche e dotata di alcuni tasti spezzati; la pedaliera a leggio \u00e8 di 20 note (\"Fa-1-Re2\"), mancante delle prime due note cromatiche e costantemente unita al manuale. La trasmissione \u00e8 quella meccanica originaria. \nL'organo costruito da Baldassarre Malamini ha un'unica tastiera di 60 note (\"Do-1-Do5\") con prima ottava scavezza e alcuni tasti spezzati; la pedaliera a leggio \u00e8 di 18 note (\"Do-1-La1\") con prima ottava scavezza e costantemente unita al manuale. La trasmissione \u00e8 quella meccanica originaria.\nLe quattro croci.\nLa basilica custodisce le storiche \"Quattro Croci\" che, secondo la tradizione, furono poste su antiche colonne di epoca romana da Sant'Ambrogio o San Petronio fra il IV e il V secolo, appena fuori dalle porte della , a spirituale difesa della Citt\u00e0. Le croci, in seguito racchiuse in piccole cappelle e assai venerate da generazioni di bolognesi, furono trasferite nel 1798, unitamente alle reliquie rinvenute ai piedi delle colonne, all'interno della basilica lungo le pareti delle navate laterali, rispettando l'originaria collocazione che avevano nel piccolo tessuto urbano della citt\u00e0. Le croci ora visibili non sono quelle dell'epoca petroniana: furono rinnovate nel corso dei secoli e le attuali risalgono ad un periodo compreso fra i secoli X e XII.\nEntrando in basilica, a sinistra, si trova la \"Croce dei Santi Apostoli ed Evangelisti\" (rinnovata nel 1159, era collocata nei pressi di piazza di Porta Ravegnana). Di fronte vi \u00e8 la \"Croce dei Santi Martiri\" (era collocata a met\u00e0 dell'attuale via Monte Grappa). In corrispondenza dell'Altare Maggiore si trovano la \"Croce delle Sante Vergini\" (era collocata all'incrocio dell'attuale via Farini con via Castiglione) e, di fronte, la \"Croce di tutti i Santi\" (era collocata alla confluenza delle attuali via Carbonesi e via Barberia). Sopra la Croce dei Santi Martiri vi \u00e8 una grande lapide in marmo, che ricorda la loro antica originaria collocazione nella citt\u00e0 e il trasferimento in basilica per interessamento dell'Arcivescovo, Cardinale Andrea Gioannetti.\nIl museo e archivio storico.\nL'archivio storico di San Petronio \u00e8 allestito all'interno della basilica. In esso sono contenuti tutti i documenti relativi all'amministrazione della fabbrica fin dalla sua ideazione. Nel corso dei secoli i documenti sono stati via via ordinati e classificati e consta di 724 pezzi fra volumi, buste e mazzi. Le serie principali sono quelle degli statuti, regolamenti, atti e delibere dei fabbricieri seguiti dai documenti riguardanti le fonti di introito (come la decima sui legati pii). Particolarmente ricco \u00e8 anche il materiale relativo alla contabilit\u00e0 generale che vanno quasi ininterrottamente dal 1421 al 1810 affiancati dai \"quaderni di cassa\" tra il 1439 e il 1938, i libri mastri dal 1429 al 1935 e i libri dei creditori e debitori dal 1415 al 1921.\nCuriosit\u00e0.\nIn una delle due grandi corti dei calchi (cast courts) nel Victoria and Albert Museum di Londra \u00e8 presente il calco integrale in scala 1:1 della Porta Magna eseguito nel 1886 da Oronzo Lelli, acquistato poi dal museo inglese. La sezione espositiva sorse per mostrare al grande pubblico impossibilitato a viaggiare all'estero una selezione dei maggiori capolavori dell'arte europea, soprattutto italiana."}
{"id": "126512", "revid": "600229", "url": "https://it.wikipedia.org/wiki?curid=126512", "title": "Prefisso SI", "text": ""}
{"id": "126513", "revid": "14362", "url": "https://it.wikipedia.org/wiki?curid=126513", "title": "Iogurt", "text": ""}
{"id": "126515", "revid": "78273", "url": "https://it.wikipedia.org/wiki?curid=126515", "title": "Nelson Rockfeller", "text": ""}
{"id": "126517", "revid": "39644673", "url": "https://it.wikipedia.org/wiki?curid=126517", "title": "Codice di Avviamento Postale", "text": ""}
{"id": "126519", "revid": "1442080", "url": "https://it.wikipedia.org/wiki?curid=126519", "title": "Gianpiero Combi", "text": "Insieme a Ricardo Zamora e Franti\u0161ek Pl\u00e1ni\u010dka \u00e8 ritenuto, sia dal giornalismo sia dalla storiografia sportiva, il miglior estremo difensore dell'anteguerra nonch\u00e9 uno dei pi\u00f9 forti portieri europei del XX secolo (16\u00ba classificato nella graduatoria stilata dall'IFFHS).\nFormatosi nel settore giovanile della , leg\u00f2 la sua intera attivit\u00e0 sportiva e dirigenziale al club torinese, in cui milit\u00f2 durante dodici anni a cavallo degli anni 1920 e 1930 vincendo cinque campionati di Serie A, di cui quattro in maniera consecutiva. Combi form\u00f2 \u2013 assieme ai terzini Virginio Rosetta e Umberto Caligaris, tutti e tre compagni di squadra e Nazionale \u2013 quella che \u00e8 ritenuta dalla stampa specializzata la miglior linea difensiva di tutti i tempi espressa nel calcio italiano nonch\u00e9 una delle migliori nella storia della disciplina; ha inoltre detenuto per novanta anni (1926-2016) il record assoluto d'imbattibilit\u00e0 (934') nella storia della massima serie italiana.\nFu anche direttore delle sezioni di nuoto e hockey su ghiaccio della Juventus durante gli anni 1940.\nBiografia.\nNacque a Torino il 20 novembre 1902. Dopo la fine della carriera agonistica, divenne un industriale e dirigente in un'azienda. Mor\u00ec prematuramente nel 1956, all'et\u00e0 di cinquantatr\u00e9 anni, a causa di un infarto sopraggiunto mentre era alla guida della propria auto.\nCaratteristiche tecniche.\nSoprannominato \"Fusetta\" per la sua notevole agilit\u00e0, nonostante fosse scarsamente avvezzo a interventi vistosi, la sua sicurezza e \"leadership\" l'hanno reso un portiere di grande affidabilit\u00e0 per i suoi allenatori. Vantava un grande senso della posizione, soprattutto nelle uscite dalla propria porta per bloccare i cross e assist avversari. Nel corso della propria carriera cedette il posto da titolare in appena nove occasioni su un totale di 398, in ragione delle ottime condizioni fisiche, pur aver sub\u00ecto critiche sul versante strettamente atletico; divenne anche uno specialista nel bloccare i calci di rigore, intuendo la direzione della palla dopo avere fissato negli occhi il tiratore.\nCarriera.\nClub.\nInizialmente ebbe contatti con il , ma non fu preso in squadra poich\u00e9 giudicato troppo debole e privo di una degna struttura atletica. Si rivolse allora ai concittadini della , che ne intu\u00ec la stoffa atletica e lo mand\u00f2 in campo con la terza squadra. Inizialmente non venne considerato pi\u00f9 di tanto dai dirigenti e dall'allenatore, ma in seguito a un malanno del portiere titolare dell'epoca, Emilio Barucco, fu chiamato in prima squadra con cui esord\u00ec in Serie A il 5 marzo 1922, durante la trasferta sul campo della terminata con la vittoria dei padroni di casa per 7-1: in seguito ai sette gol subiti, Combi si allen\u00f2 duramente, invitando i compagni a calciare di potenza contro la sua porta negli allenamenti, nel tentativo di parare.\nNel 1931 sub\u00ec un pesante infortunio in una gara di campionato, una botta alla testa; dopo diversi giorni di convalescenza, tuttavia, si rimise in sesto e torn\u00f2 a giocare con continuit\u00e0. Annunci\u00f2 il ritiro nel 1934, a corollario di tredici anni in bianconero, dopo aver disputato in totale 351 gare e aver vinto cinque scudetti, quello del 1925-1926 e i primi quattro del \"Quinquennio d'oro\" (1930-1931, 1931-1932, 1932-1933 e 1933-1934). Proprio nel campionato 1925-1926 mantenne la sua porta inviolata per 934 minuti, pi\u00f9 di nove partite (dal 25 ottobre 1925, nella gara Juventus- 6-0 della 4\u00aa giornata, al 28 febbraio 1926, nella sfida -Juventus 0-3 della 12\u00aa giornata): per novant'anni rimase questa la maggior inviolabilit\u00e0 mai fatta registrare da un portiere nella storia del massimo campionato italiano di calcio, prima di essere superata dai 974' di un altro estremo difensore bianconero, Gianluigi Buffon.\nNazionale.\nCon l' esord\u00ec il 6 aprile 1924 a Budapest, in un'amichevole contro l' (1-7).\nFu un grande protagonista del disputato in Italia, il primo titolo mondiale vinto dagi \"azzurri\". A questo torneo avrebbe dovuto inizialmente prender parte solo come portiere di riserva, ma il destino volle che il titolare designato, Carlo Ceresoli dell', durante la preparazione sul campo di Firenze, in una parata un po' azzardata si rompesse un braccio a causa di uno scontro con Pietro Arcari; il commissario tecnico Vittorio Pozzo punt\u00f2 quindi sul trentunenne Combi, ormai a fine carriera per gli standard del tempo, dopo un colloquio di cinque minuti. Il 10 giugno 1934 la finale contro la fu la sua ultima partita in azzurro: Combi alz\u00f2 la Coppa Jules Rimet da capitano, lasciando cos\u00ec un ulteriore segno prima del ritiro dalle competizioni calcistiche.\nDurante una militanza di dieci anni, gioc\u00f2 47 gare con la maglia della Nazionale, subendo in totale 65 reti.\nRiconoscimenti postumi.\nNel 1956 la Juventus intitol\u00f2 postumamente a Combi il campo d'allenamento della prima squadra e un premio a livello giovanile.\nIl Campo sportivo Littorio di Merano, realizzato nel 1933 per ospitare la Nazionale italiana in occasione del Mondiale 1934, fu ribattezzato in onore a Combi nel 1957.\nNel 2011 il club torinese gli consegn\u00f2 postumamente una delle cinquanta stelle nella \"Walk of Fame\" dello Juventus Stadium."}
{"id": "126525", "revid": "21371", "url": "https://it.wikipedia.org/wiki?curid=126525", "title": "Nazionale italiana di calcio", "text": ""}
{"id": "126529", "revid": "9416", "url": "https://it.wikipedia.org/wiki?curid=126529", "title": "Teoria della computabilit\u00e0", "text": ""}
{"id": "126530", "revid": "125436203", "url": "https://it.wikipedia.org/wiki?curid=126530", "title": "Superacido", "text": "Un superacido, cos\u00ec definito perch\u00e9 in grado di protonare quasi tutti i composti organici, pu\u00f2 essere definito come un acido con acidit\u00e0 maggiore di quella dell'acido solforico puro. Alcuni superacidi semplici includono l'acido trifluorometansolfonico (&lt;chem&gt;CF3SO3H&lt;/chem&gt;), meglio conosciuto come acido triflico o l'acido fluorosolforico (&lt;chem&gt;FSO3H&lt;/chem&gt;), entrambi circa mille volte pi\u00f9 acidi di quello solforico. In molti casi, il superacido non \u00e8 un composto singolo, ma piuttosto un complesso di molti composti cos\u00ec combinati per ottenere l'alta acidit\u00e0. \nIl termine superacido \u00e8 stato coniato da James Bryant Conant nel 1927 nel classificare gli acidi pi\u00f9 forti degli acidi minerali convenzionali. George A. Olah ha vinto il premio Nobel per la chimica nel 1994 per le sue indagini intorno ai superacidi ed il loro uso nella diretta osservazione dei carbocationi. \nIl cosiddetto acido magico di Olah \u00e8 stato cos\u00ec nominato per la sua stupefacente capacit\u00e0 nel dissolvere la cera della candela. L'acido magico \u00e8 una miscela del pentafluoruro di antimonio (acido di Lewis, &lt;chem&gt;SbF5&lt;/chem&gt;) e dell'acido fluorosolforico (un acido di Br\u00f8nsted-Lowry). Il pi\u00f9 forte sistema di superacido conosciuto, denominato acido fluoroantimonico, \u00e8 una miscela di pentafluoruro di antimonio e di acido fluoridrico. In questo sistema, l'acido fluoridrico libera il protone (&lt;chem&gt;H+&lt;/chem&gt;) e la base coniugata (&lt;chem&gt;F-&lt;/chem&gt;) \u00e8 efficacemente sequestrata, formando un legame coordinato forte con il pentafluoruro fluorofilo di antimonio. Il risultato del legame coordinato \u00e8 un grande anione ottaedrico inorganico (&lt;chem&gt;SbF6^-&lt;/chem&gt;), che \u00e8 una base molto debole e quasi per niente nucleofila. \nEsempio di reazione che produce un superacido \u00e8 la seguente:"}
{"id": "126531", "revid": "9416", "url": "https://it.wikipedia.org/wiki?curid=126531", "title": "Teoria della ricorsione", "text": ""}
{"id": "126533", "revid": "1543377", "url": "https://it.wikipedia.org/wiki?curid=126533", "title": "Annunciazione di palazzo Barberini", "text": "L'Annunciazione di palazzo Barberini \u00e8 un'opera, olio su tavola (155x144 cm) di Filippo Lippi, databile al 1440-1445 e conservata alla Galleria nazionale d'arte antica di Palazzo Barberini a Roma.\nStoria.\nLa tavola, secondo quanto ricostruito da Cavalcaselle nel 1892, proviene dal territorio di Bagno a Ripoli. In particolare il Supino scopr\u00ec, nel 1902, che l'opera decorava anticamente l'oratorio della famiglia Bardi-Larioni di Pian di Ripoli e che i due committenti inginocchiati erano Alessandro di Andrea de' Bardi e Lorenzo di Ilarione de' Bardi.\nDescrizione e stile.\nLa Vergine, perno della composizione, \u00e8 al centro della scena, secondo una composizione replicata poi dal Lippi in numerose varianti. Essa, incorniciata da un arco che si apre su un paesaggio esterno, sta ricevendo dall'Angelo inginocchiato l'omaggio del giglio bianco, simbolo della sua purezza. La sua figura \u00e8 collocata in posizione rialzata su un gradino, davanti a uno scranno dove stava dedicandosi alla lettura, con il libro aperto appoggiato sopra, simbolo teologico delle Scritture che si avverano col suo atto di accettazione. In basso a destra, inginocchiati oltre la continuazione della balaustra, stanno i due committenti che gesticolano, raffigurati a dimensione naturale (una novit\u00e0 iconografica introdotta qualche decennio prima da Masaccio) ed abbigliati secondo la moda dell'epoca.\nPi\u00f9 complesso \u00e8 lo sfondo, dove si vede un ambiente tripartito da archi, un richiamo alla tradizionale forma dei trittici. A sinistra si trova il letto, fortemente scorciato in grandangolo, come nei pittori fiamminghi, al centro l'arco e a destra si intravede una scaletta dove due donne si stanno affannando a salire o a scendere.\nIl dipinto presenta alcune incertezze nella prospettiva e nelle figure accessorie, per cui ha fatto pensare all'intervento di aiuti di bottega. L'elemento dominante \u00e8 in questo caso il colore e la ricca ornamentazione, che ricorda le Annunciazioni di Beato Angelico degli anni trenta, pure impostate a una preziosit\u00e0 esteriore retaggio della tradizione tardogotica."}
{"id": "126537", "revid": "1305772", "url": "https://it.wikipedia.org/wiki?curid=126537", "title": "Podgorica", "text": "Podgorica, in italiano Podgorizza (: ; in cirillico \"\u041f\u043e\u0434\u0433\u043e\u0440\u0438\u0446\u0430\", ), conosciuta come Titograd (\u0422\u0438\u0442\u043e\u0433\u0440\u0430\u0434) dal 1946 al 1992, \u00e8 la capitale del Montenegro.\nGeografia fisica.\nLa citt\u00e0 si trova a 44 metri sul livello del mare, nella fertile pianura a settentrione del lago di Scutari. Il territorio di Podgorica \u00e8 attraversato da diversi fiumi: il Mora\u010da e il Ribnica attraversano la citt\u00e0, mentre Zeta, Sitnica, Mareza e Zievna passano nei pressi.\nL'altura da cui la citt\u00e0 prende il nome, \"Gorica\" \u00e8 a 107 metri sul livello del mare, altre alture sono \"Malo brdo\", \"Velje brdo\", \"Ljubovi\u0107\", e \"\u010cardak\".\nStoria.\nIl toponimo \"Podgorica\" \u00e8 attestato a partire dal 1326 e si riferisce alla collocazione della citt\u00e0 ai piedi di un piccolo rilievo montuoso (\"Gorica\"). Si tratta di un toponimo composto molto comune tra le lingue slave meridionali.\nL'insediamento pi\u00f9 antico dell'area \u00e8 quello di Doclea, a circa 3 chilometri dalla citt\u00e0, gi\u00e0 noto ai tempi dei greci e dell'Impero Romano. L'insediamento, il cui nome \u00e8 pi\u00f9 tardo, riferendosi all'imperatore romano Diocleziano fu il centro dell'omonimo principato medievale serbo esistito fino al XIII secolo e chiamato \"Duklja\", \"Duklea\" o anche \"Zeta\".\nIl centro attuale invece nacque nell'XI secolo con il nome di \"Birziminium\", successivamente chiamato in lingua slava \"Ribnica\" e soltanto dalla prima met\u00e0 del XIV secolo \"Podgorica\".\nLa citt\u00e0 crebbe all'incrocio di diverse importanti vie di comunicazione favorita dalla fertilit\u00e0 della valle del lago di Scutari e dalla presenza dei numerosi fiumi.\nAffermatisi come centro commerciale, sotto il dominio turco vi venne edificata una fortezza a difesa delle vie commerciali e degli attacchi delle trib\u00f9 slave ribelli. Nel 1864 venne riconosciuta come citt\u00e0 appartenente al \"vilayet\" di Scutari con il nome turco di \"B\u00f6\u011f\u00fcrtlen\".\nNel 1878 il Congresso di Berlino riconobbe l'indipendenza del Principato del Montenegro e la citt\u00e0 vi venne integrata conoscendo un notevole sviluppo commerciale pur non essendo la capitale del Paese. Con lo scoppio della prima guerra mondiale, la citt\u00e0 sub\u00ec un bombardamento da parte dell'aviazione austroungarica il 10 agosto 1914 che caus\u00f2 la morte di 22 persone. L'anno seguente Podgorica venne nuovamente bombardata. Tra il 1916 e il 1918 venne occupata dall'Austria-Ungheria come il resto del regno montenegrino. Terminato il conflitto un'assemblea cittadina sanc\u00ec l'unione del Montenegro alla Serbia nel neonato Regno dei Serbi, Croati e Sloveni, poi detto di Jugoslavia. Tra le due guerre la popolazione cittadina si aggirava sulle 13.000 unit\u00e0.\nDurante la seconda guerra mondiale la citt\u00e0 venne bombardata per 70 volte, venendo poi liberata il 19 dicembre 1944. A partire dal 13 luglio 1946 divenne la capitale della Repubblica Socialista del Montenegro, federata alla Jugoslavia, con il nome di \"Titograd\" (in italiano \"Titogrado\"), in onore del maresciallo Josip Broz Tito.\nIl 2 aprile 1992 riprese il nome di \"Podgorica\" e il 21 maggio 2006 divenne capitale del neo-costituito Stato indipendente del Montenegro.\nSociet\u00e0.\nEvoluzione demografica.\nDei 169.132 abitanti del comune, secondo il censimento del 2003 136.473 vivono nella citt\u00e0 di Podgorica. I restanti abitano nelle localit\u00e0 rurali del comune. I centri di Tuzi e Golubovci sono i pi\u00f9 importanti dopo il capoluogo.\nPopolazione della citt\u00e0 di Podgorica\nPopolazione del comune di Podgorica\nAppartenenza etnica al censimento del 2003 (comune)\nCultura.\nIstruzione.\nTeatri.\nLa principale istituzione teatrale cittadina \u00e8 il Teatro Nazionale del Montenegro, fondato nel 1953 ed internamente ricostruito nel 1997. Sono presenti anche il Teatro Cittadino, il Teatro dei Bambini e il Teatro delle Marionette.\nUniversit\u00e0.\nA Podgorica ha sede l'Universit\u00e0 del Montenegro, fondata nel 1976. Nella capitale si trovano le facolt\u00e0 di diritto, ingegneria civile, economia, metallurgia e tecnologia, scienze politiche, scienze naturali e matematica, ingegneria elettronica, ingegneria meccanica, medicina, architettura, farmacia e biotecnologia.\nAltra importante istituzione culturale \u00e8 l'Accademia delle Arti e delle Scienze del Montenegro.\nInfrastrutture e trasporti.\nStrade.\nLa citt\u00e0 \u00e8 un importante nodo stradale. Da essa passano le strade europee E65 ed E80 (tratto comune) che formano la direttrice nord-sud dei collegamenti del Montenegro, tra l'Adriatico (porto di Antivari) ed il confine serbo, e E762, costituendo la direttrice est-ovest, tra i confini bosniaco e albanese.\nFerrovie.\nLa stazione di Podgorica costituisce il centro della rete ferroviaria montenegrina. Qui infatti si intersecano la ferrovia Belgrado-Antivari, la ferrovia Nik\u0161i\u0107-Podgorica e quella per Scutari.\nAeroporti.\nL'aeroporto di Podgorica \u00e8 situato nella piana della Zeta, ad 11 km a sud dalla capitale. \u00c8 il principale scalo aeroportuale internazionale del Montenegro ed \u00e8 localmente conosciuto come Golubovci poich\u00e9 \u00e8 situato all'interno dei confini di quella municipalit\u00e0.\nSport.\nLa principale societ\u00e0 sportiva della citt\u00e0 \u00e8 il Budu\u0107nost, fondata nel 1925, \u00e8 suddivisa in varie sezioni che hanno fatto la storia dello sport jugoslavo e montenegrino. Le principali squadre sportive sono il ZRK Buducnost Podgorica (pallamano femminile), il KK Budu\u0107nost Podgorica (pallacanestro), l'FK Budu\u0107nost Podgorica (calcio) e l'OK Budu\u0107nost Podgorica (pallavolo). Oltre al Budu\u0107nost a Podgorica esistono anche altre squadre calcistiche come l'OFK Titograd, l'FK Kom e l'FK Podgorica.\nIl principale stadio cittadino \u00e8 lo Stadion Pod Goricom, mentre il Sportski centar Mora\u010da \u00e8 il principale palazzetto sportivo di Podgorica. Nel 2009 la capitale montenegrina ha ospitato la World League FINA di pallanuoto.\nLocalit\u00e0.\nIl comune di Podgorica comprende 57 localit\u00e0. La \"legge sulla capitale\" del 2006 regola l'ordinamento amministrativo della citt\u00e0. Tra queste le localit\u00e0 di Golubovci e Tuzi sono considerate \"comuni urbani\" (\"Gradske op\u0161tine\") e pertanto godono di una maggiore autonomia.\nTutte le localit\u00e0 sono divise tra localit\u00e0 urbane e localit\u00e0 rurali, a seconda se appartengono o meno al centro cittadino."}
{"id": "126538", "revid": "339392", "url": "https://it.wikipedia.org/wiki?curid=126538", "title": "Titograd", "text": ""}
{"id": "126539", "revid": "110157", "url": "https://it.wikipedia.org/wiki?curid=126539", "title": "Ribnica", "text": "Ribnica (in italiano \"Ribenizza\", desueto, in tedesco \"Reifnitz\") \u00e8 una citt\u00e0 della Slovenia, di circa abitanti.\nStoria.\nPosta sulla via romana che collegava l'antica \"Emona\" (Lubiana) con la Croazia divenne nell'811 il centro amministrativo dell'area che si estendeva dalla paludi di Lubiana fino a Metlika. Nell'XI secolo divenne citt\u00e0 franca e ci\u00f2 le consent\u00ec di svilupparsi quale centro commerciale, dotandosi anche di mura.\nNel 1492 l'imperatore Federico III concesse ai suoi abitanti, come a quelli di Ko\u010devje, di vendere in ogni localit\u00e0 dell'impero i loro prodotti artigianali.\nDal 1941 al 1943, durante l'occupazione, ha fatto parte della Provincia Italiana di Lubiana, inquadrata - oltre che nel comune di Ribenizza/Ribnica - anche nel comune di Villa Dolegna/Dolenja Vas.\nEconomia.\nLa produzione di oggetti artigianali in legno (\"suha roba\", ovverosia merce secca), nota gi\u00e0 nel passato, \u00e8 tuttora fiorente."}
{"id": "126540", "revid": "709565", "url": "https://it.wikipedia.org/wiki?curid=126540", "title": "Incoronazione Marsuppini", "text": "L'Incoronazione Marsuppini (\"Incoronazione della Vergine con angeli e santi\") \u00e8 un'opera tempera su tavola di Filippo Lippi, realizzata dopo il 1444 e conservata nella Pinacoteca vaticana a Roma. \u00c8 composta di tre pannelli: quello centrale misura 172x93 cm e quelli laterali 167x79 cm.\nStoria.\nLa pala venne commissionata dal cancelliere della Repubblica di Firenze Carlo Marsuppini, per destinarla alla cappella di San Bernardo nella chiesa del convento delle Olivetane ad Arezzo. L'occasione fu la morte del padre Gregorio, che era spirato nel 1444, per cui la pala viene in genere datata a un periodo di poco posteriore. Alcuni arrivano a datarla per\u00f2 anche fino al 1460.\nLa tavola rimase ad Arezzo fino alle soppressioni leopoldine del 1785, quando venne divisa il tre scomparti e fu acquistata da privati. In seguito fu messa in vendita e comprata da papa Gregorio XVI.\nDescrizione e stile.\nLa tavola ha uno stile sobrio e arcaizzante, vicino allo stile dell'Angelico, che ha in passato causato anche dei dubbi attributivi, oggi quasi completamente sciolti con l'eccezione di Rowlands (1989).\nLa pala \u00e8 divisa in tre scomparti. In quello centrale, al di sopra di un alto podio con gradini e incorniciata da una nicchia a valva di conchiglia, avviene la scena dell'Incoronazione, con la Vergine inginocchiata ai piedi di Cristo mentre le porge la corona sulla testa. Ai due lati si trovano le composizioni simmetriche di tre angeli musicanti in cima ai gradini e due santi in piedi in primo piano. I santi sono tutti legati all'ordine monastico e presentano Gregorio Marsuppini e suo figlio Carlo (il committente dell'opera) inginocchiati.\nNelle figure degli angeli musicanti viene individuata la mano di un aiuto che potrebbe essere o Fra Carnevale o il Maestro della Nativit\u00e0 di Castello o Bartolomeo di Giovanni Corradini, menzionato come discepolo del Lippi tra la fine del 1445 e i primi del 1446."}
{"id": "126541", "revid": "6923", "url": "https://it.wikipedia.org/wiki?curid=126541", "title": "Teoria HSAB", "text": "La teoria HSAB (acronimo inglese di \"hard and soft acids and bases\", ovvero \"acidi e basi duri e molli\"), nota anche come \"concetto di acido e base secondo Pearson\" e proposta da Ralph Pearson nel 1968, \u00e8 ampiamente usata in chimica per spiegare la stabilit\u00e0 di composti chimici, reazioni chimiche ecc.\nIl suo intento \u00e8 classificare come \"duro\" o \"molle\", \"acido\" o \"base\" le diverse specie chimiche coinvolte in un equilibrio. Per completezza, \u00e8 bene ricordare che non vi \u00e8 un'esatta traduzione in italiano dei termini \"hard\" e \"soft\", tuttavia quella pi\u00f9 comunemente adoperata traduce con \"duro\" e \"molle\" oppure \"morbido\" o \"soffice\" o ancora \"forte\" o \"debole\", meno usati per non confondere le idee con precedenti definizioni.\nPossiamo interpretare la teoria di Pearson come un'estensione della teoria di Lewis, la quale prevedeva reazioni acido-base del genere:\nNella realt\u00e0 di tutti i giorni, come affermava Pearson, le reazioni avvengono tutte (o quasi) nel solvente. Da questa idea, parte per rendere tutte le reazioni acido-base, delle sostituzioni del genere:\ndove siano formula_3 e formula_4 il solvente stesso, formula_5 e formula_6 rispettivamente un generico acido e una generica base.\nQuesta teoria \u00e8 adoperata in contesti in cui prevale l'ambito qualitativo, piuttosto che quello quantitativo, ovvero fornisce un'ulteriore descrizione che aiuta a comprendere meglio i fattori predominanti che determinano certe propriet\u00e0 o reattivit\u00e0 delle molecole. La teoria HSAB si \u00e8 fatta largo nella chimica dei metalli di transizione, con i quali sono stati condotti numerosi esperimenti al fine di determinare l'ordinamento relativo dei \"ligandi\" e la classificazione degli ioni di tali metalli in termini di durezza e morbidezza. Recentemente \u00e8 stato dimostrato che persino la sensibilit\u00e0 e le prestazioni dei materiali esplosivi possono essere spiegate sulla base della teoria HSAB.\nGli ioni delle terre rare Ln3+ sono acidi \"duri\", con una marcata affinit\u00e0 per basi \"dure\" che leghino attraverso l'ossigeno. L'acqua risponde perfettamente al requisito e questo rende conto della difficile lavorabilit\u00e0 in soluzione acquosa di questi ioni.\nIl principio di Pearson \u00e8 di tipo qualitativo, basato su osservazioni empiriche. Ad ogni modo, possiamo quantificare questo concetto sulla teoria di Klopman-Salem degli orbitali molecolari di frontiera, la quale spiega l'intensit\u00e0 e la stabilit\u00e0 di un legame fra varie specie chimiche studiando i loro HOMO e LUMO, termini mutuati dalla teoria dell'orbitale molecolare e che sono acronimi inglesi che stanno per \"lowest unoccupied molecular orbital\" (orbitale molecolare vuoto pi\u00f9 basso) e \"highest occupied molecular orbital\" (orbitale molecolare pieno a pi\u00f9 alta energia).\nDefinizione.\nIl fulcro di questa teoria \u00e8 che gli acidi soft reagiscono pi\u00f9 velocemente e formano legami molto forti con basi soft, mentre gli acidi hard reagiscono pi\u00f9 rapidamente ed intensamente con basi hard. La classificazione nel lavoro originale \u00e8 basata per lo pi\u00f9 su costanti di equilibrio per la reazione di due basi di Lewis in competizione per un acido di Lewis.\nPossiamo classificare gli acidi e le basi in due diverse categorie con le seguenti caratteristiche:\nParticolare attenzione va prestata a quegli acidi o a quelle basi che presentano caratteristiche intermedie e per questo vengono dette \"di frontiera\" o borderline. \u00c8 inoltre importante ricordare che un acido o una base di uno dei due tipi non deve necessariamente presentare tutte le caratteristiche sopracitate per la propria categoria.\nComunemente, acidi e basi interagiscono e le interazioni pi\u00f9 stabili sono quelle a carattere \"duro-duro\" (maggior carattere di legame ionico) e a carattere \"molle-molle\" (maggior carattere di legame covalente). Dal punto di vista della struttura elettronica, il carattere di \"durezza\" e di \"mollezza\" \u00e8 legato rispettivamente alla maggiore e alla minore differenza di energia esistente tra gli orbitali di frontiera. Da ci\u00f2 si spiega anche la diversa polarizzabilit\u00e0 e comportamento nei confronti dei campi esterni perturbanti, fattore importante per l'interpretazione quantomeccanica del legame chimico.\nInfine, sottolineiamo che il carattere forte/debole di una base non \u00e8 la stessa cosa di hard/soft. Infatti, per esempio, una base pu\u00f2 essere hard anche se \u00e8 considerata debole. Il concetto di Pearson \u00e8 pi\u00f9 una questione orbitalica che di dissociazione in soluzioni acquose o altrove.\nUna volta classificati i due acidi in due categorie, possiamo applicare il principio HSAB per prevedere, ad esempio, se una reazione all'equilibrio \u00e8 pi\u00f9 spostata verso i reagenti oppure verso i prodotti.\nEsempio: \"Prevedere se il seguente equilibrio favorisce i reagenti oppure i prodotti\"\nI cationi sono le specie Nb5+ e Hg2+. Sulla base della loro elettronegativit\u00e0 e della carica, possiamo dire che il primo \u00e8 chiaramente un acido \"hard\" mentre il secondo \u00e8 un acido \"soft\". Gli anioni sono, invece, O2- e S2-. Si tratta di due specie basiche (si pu\u00f2 vedere dalle immagini in alto) e sono rispettivamente una specie \"hard\" e una \"soft\".\nIn termini di Pearson, riscriviamo l'equazione indicando con &lt;chem&gt;H&lt;/chem&gt; una specie hard, con &lt;chem&gt;S&lt;/chem&gt; una soft e con &lt;chem&gt;A&lt;/chem&gt; e &lt;chem&gt;B&lt;/chem&gt; un acido e una base.\nformula_7\nIl principio afferma che una specie hard tender\u00e0 a reagire con un'altra hard, una soft con un'altra soft. Capiamo quindi che la reazione \u00e8 spostata verso destra.\nDurezza chimica (\"chemical hardness\").\nNel 1983 Pearson, insieme a Robert Parr, estese la qualitativa teoria HSAB alla definizione quantitativa di \"chemical hardness\" o \"durezza chimica\" (\u03b7) dicendo che essa \u00e8 proporzionale alla derivata seconda dell'energia totale del sistema chimico, rispetto ai cambiamenti nel numero di elettroni in un ambiente nucleare stabile:\nIl fattore un mezzo \u00e8 completamente arbitrario e spesso messo da parte come osserv\u00f2 lo stesso Pearson.\nUna definizione operativa di \"durezza chimica\" si ottiene applicando un'approssimazione di differenza finita a tre punti alla derivata seconda:\ndove formula_10 \u00e8 l'energia di ionizzazione e formula_5 l'affinit\u00e0 elettronica. Questa espressione implica che la durezza chimica sia proporzionale alla banda proibita di un sistema chimico, laddove questa esista.\nLa derivata prima dell'energia rispetto al numero di elettroni \u00e8 uguale al potenziale chimico formula_12 del sistema,\nche corrisponde alla definizione di elettronegativit\u00e0 formula_15 secondo Mulliken ma cambiata di segno: formula_16.\nLa durezza chimica e l'elettronegativit\u00e0 secondo Mulliken sono cos\u00ec legate:\ne in questo senso la durezza \u00e8 una misura della resistenza alla deformazione o alle modificazioni. Allo stesso modo, un valore di zero denota la massima \"sofficit\u00e0\" (softness), dove per \"softness\" si intende l'opposto di \"hardness\".\nUna piccola (apparente) contraddizione.\nLo ione Fe3+ \u00e8 uno degli acidi pi\u00f9 \"duri\", mentre il cianuro (CN-) \u00e8 una base \"molle\". In base alla prima formulazione della teoria, il legame sarebbe talmente labile da essere spezzato in soluzione anche dall'acqua. Infatti, non si considerava il meccanismo di retrodonazione \u03c0, nel quale il ferro funziona da base e il cianuro da acido. Quest'ultimo ha infatti orbitali di antilegame liberi dove disporre gli elettroni ceduti dal ferro; una volta formato il complesso, l'ordine di legame del cianuro passa da 3 (C\u2261N) a 2 (C=N).\nSi ritiene, inoltre, che il principio originale di Pearson sia contrario alle ben note regole di Fajans.\nRegola di Kornblum.\nUn'applicazione della teoria HSAB \u00e8 la cosiddetta Regole di Kornblum (\"Kornblum's Rule\") che affermano che in reazioni con nucleofili \"ambidentati\" (nucleofili che possono attaccarsi a due centri metallici differenti), l'atomo pi\u00f9 elettronegativo reagisce quando il meccanismo di reazione \u00e8 SN1 e quello meno elettronegativo in una reazione SN2. Queste regole (stabilite nel 1954) in realt\u00e0 hanno anticipato alcune considerazioni della teoria HSAB, senza la quale, tuttavia, sono pi\u00f9 difficili da comprendere. In termini HSAB una loro spiegazione \u00e8 che in una reazione SN1 un carbocatione (un acido duro) reagisce con una base dura (alta elettronegativit\u00e0) e che in una reazione SN2 un atomo tetravalente di carbonio (un acido soft) reagisce con basi morbide.\nCritiche.\nNel 2011, Herbert Mayr ed altri studiosi dell'Universit\u00e0 Ludwig-Maximilian di Monaco, Germania, hanno pubblicato una revisione critica su \"Angewandte Chemie\". Consecutive analisi di vari tipi di sistemi organici ambivalenti hanno rivelato che un approccio pi\u00f9 vecchio basato sul controllo termodinamico/cinetico descrive la reattivit\u00e0 dei composti organici perfettamente, mentre la teoria HSAB in realt\u00e0 non spiega bene certi comportamenti e secondo gli autori delle ricerche deve essere abbandonata nella razionalizzazione della reattivit\u00e0 di tali sistemi."}
{"id": "126543", "revid": "2225", "url": "https://it.wikipedia.org/wiki?curid=126543", "title": "Gerald Rudolph Ford", "text": ""}
{"id": "126544", "revid": "2225", "url": "https://it.wikipedia.org/wiki?curid=126544", "title": "James Polk", "text": ""}
{"id": "126546", "revid": "324090", "url": "https://it.wikipedia.org/wiki?curid=126546", "title": "Novi Sad", "text": "Novi Sad (in serbo e ruteno \u041d\u043e\u0432\u0438 \u0421\u0430\u0434, \"Novi Sad\"; in ungherese \"\u00dajvid\u00e9k\"; in slovacco \"Nov\u00fd Sad\") \u00e8 una citt\u00e0 di 388.490 abitanti situata nel nord della Serbia, sulle rive del Danubio. \u00c8 il capoluogo della Voivodina e del distretto della Ba\u010dka Meridionale, inoltre \u00e8 un importante centro culturale ed industriale.\nNome.\nNovi Sad \u00e8 stata, lungo la sua storia, un importante crocevia di popolazioni, sia per ragioni storiche sia politiche. Per questo motivo \u00e8 chiamata con nomi differenti dai diversi popoli che l'hanno raggiunta o con cui la citt\u00e0 ha avuto rapporti commerciali.\n\u00c8 cos\u00ec che se \u041d\u043e\u0432\u0438 \u0421\u0430\u0434 \u00e8 il nome ufficiale in serbo scritto in cirillico, (letteralmente significa \"Nuova Piantagione\"), gli altri nomi utilizzati per definirla sono: \"Novi Sad\" in romeno, \"Nov\u00fd Sad\" in slovacco, \"\u00dajvid\u00e9k\" in ungherese, \"Neusatz\" in tedesco, \"Neoplanta\" in latino.\nLa citt\u00e0 era nota anche con il nome di una delle due municipalit\u00e0 che oggi la compongono: Petrovaradino o Petervaradino (in serbo: \u041f\u0435\u0442\u0440\u043e\u0432\u0430\u0440\u0430\u0434\u0438\u043d; in tedesco: Peterwardein; in ungherese: P\u00e9terv\u00e1rad).\nElementi geografici.\nNovi Sad si trova nella provincia della Voivodina; per met\u00e0 appartiene al Distretto della Ba\u010dka Meridionale e per met\u00e0 a quello di Sirmia. \u00c8 attraversata dal Danubio che divide le due parti. Nella met\u00e0 settentrionale \u00e8 sfiorata dagli ultimi bassi rilievi della Fru\u0161ka Gora ed \u00e8 bagnata da un segmento del canale Danubio-Tibisco-Danubio.\nSuddivisione amministrativa.\nAlcuni dei pi\u00f9 antichi quartieri della citt\u00e0 sono Stari Grad, Rotkvarija, Podbara e Salajka che nel 1694 si fusero per dare vita a Novi Sad. Petrovaradino (\u041f\u0435\u0442\u0440\u043e\u0432\u0430\u0440\u0430\u0434\u0438\u043d) e Sremska Kamenica (\u0421\u0440\u0435\u043c\u0441\u043a\u0430 \u041a\u0430\u043c\u0435\u043d\u0438\u0446\u0430), sulla riva destra del Danubio, un tempo erano comuni separati, ma oggi costituiscono uno dei due comuni in cui la citt\u00e0 \u00e8 divisa: l'altra \u00e8 Novi Sad propriamente detta.\nTra il 1950 e il 1960 diverse case del centro storico furono abbattute per costruire al loro posto palazzi di pi\u00f9 piani. Dal 1960 al 1980 furono anche costruiti numerosi quartieri moderni come Liman (diviso in quattro zone) e Novo Naselje dove sono stati creati edifici moderni e ampi viali.\nOltre alla zona urbana, la citt\u00e0 di Novi Sad comprende diversi sobborghi nei quali si sono stabilite moltissime famiglie provenienti dalle campagne; pi\u00f9 del 20% dei cittadini di Novi Sad vive in questi insediamenti, il pi\u00f9 popoloso dei quali \u00e8 Futog con oltre 18.000 abitanti.\nClima.\nNovi Sad ha un moderato clima continentale, con 4 stagioni. L'autunno \u00e8 pi\u00f9 lungo della primavera con lunghi periodi caldi e soleggiati. L'inverno \u00e8 freddo con una media di 20 giorni in cui la temperatura scende al di sotto dello zero. Gennaio \u00e8 il mese pi\u00f9 freddo con una temperatura media di -0,9\u00a0\u00b0C. La primavera \u00e8 corta e piovosa, e l'estate arriva repentinamente.\nTabella climatica di Novi Sad:\nStoria.\nNella zona di Petrovaradino sono stati ritrovate tracce di un antico insediamento umano risalente all'Et\u00e0 della Pietra: ci\u00f2 testimonia che intorno al 4500 a.C. il territorio dell'attuale Novi Sad era gi\u00e0 abitato. I Celti conquistarono la regione nel IV secolo a.C. e costruirono una fortezza sulla sponda destra del Danubio; i Romani nel I secolo a.C. assoggettarono le terre dell'attuale citt\u00e0 e costruirono l'insediamento di Cusum che fu annesso alla Provincia della Pannonia. Cusum, nel V secolo, fu distrutta dagli Unni, ricostruita pochi anni dopo dai Bizantini che la chiamarono Petrikon (\u03a0\u03ad\u03c4\u03c1\u03b9\u03ba\u03bf\u03bd). Fu successivamente conquistata da Ostrogoti, Franchi, Avari, Bulgari e nuovamente dai Bizantini. Tra il X e il XII secolo appartenne al Regno d'Ungheria: in un documento ufficiale del 1237 viene menzionata come Petrovaradin (in ungherese P\u00e9terv\u00e1rad), insieme ad altri insediamenti come Mrtvaljo\u0161 o Sajlovo dai nomi tipicamente slavi a testimonianza della presenza di popoli di etnia slava in queste terre all'epoca. Tra il 1526 e il 1687 la regione rientrava nei domini dell'Impero ottomano ed era abitata da Serbi.\nAlla fine del XVII secolo la zona divenne un possedimento degli Asburgo. Alla popolazione ortodossa della regione fu vietato di andare ad abitare a Petrovaradino: per questo nel 1694 venne fondato un nuovo villaggio sulla sponda sinistra del Danubio, chiamato Ratzen Stadt (Citt\u00e0 dei Serbi) o Petrovaradinski \u0160anac. Nel 1718 gli abitanti della cittadina di Alma\u0161 furono trasferiti a Ratzen Stadt dove costruirono un loro quartiere Alma\u0161ki Kraj. Nel 1720 risultavano vivere a Ratzen Stadt 112 famiglie serbe, 14 tedesche e 5 ungheresi; la citt\u00e0 fu chiamata ufficialmente in latino \"Neoplanta\" (Nuovo Insediamento, Novi Sad) e nel 1748 fu dichiarata citt\u00e0 reale libera dall'Imperatrice Maria Teresa.\nNel XVIII e XIX secolo, Novi Sad fu la pi\u00f9 grande citt\u00e0 abitata dai Serbi che, in quel tempo, non avevano una loro Patria; per la sua influenza politica e culturale fu chiamata l'Atene serba (Srpska Atina). Nel 1843 risultavano vivere a Novi Sad 17.332 abitanti, tra cui i Serbi erano l'etnia predominante. Durante la rivolta del 1848-1849 (la Primavera dei popoli), la citt\u00e0 faceva parte della Regione autonoma austriaca della Vojvodina, nel 1849 fu bombardata dagli Ungheresi asserragliati a Petrovaradin: moltissimi suoi abitanti furono uccisi o fuggirono, tanto che nel 1850 furono censiti solo 7.182 cittadini. Tra il 1849 e il 1860, Novi Sad divenne parte della Provincia della Vojvodina serba e Banato di Tami\u0161 (\u0412\u043e\u0458\u0432\u043e\u0434\u0441\u0442\u0432\u043e \u0421\u0440\u0431\u0438\u0458\u0430 \u0438 \u0422\u0430\u043c\u0438\u0448\u043a\u0438 \u0411\u0430\u043d\u0430\u0442, Vojvodstvo Srbija i Tami\u0161ki Banat). Dopo il 1867 venne assegnata all'amministrazione magiara dell'Impero austro-ungarico e fu sottoposta ad una forte magiarizzazione, portata avanti con l'insediamento in citt\u00e0 di numerose famiglie magiare, tanto che i Serbi divennero una minoranza.\nNel 1918 scoppi\u00f2 l'insurrezione serba contro l'Austria: l'8 novembre gli Austriaci abbandonarono la citt\u00e0, il 9 vi fecero ingresso le truppe serbe, il 25 fu proclamata l'unione della Voivodina con lo \"Stato degli Sloveni, dei Croati e dei Serbi\", in seguito chiamato Regno di Jugoslavia. Nel 1941 Novi Sad fu invasa dalla Germania e inserita territorialmente nell'Ungheria: nel 1942 la polizia ungherese uccise 1.246 abitanti della citt\u00e0 e ne gett\u00f2 i corpi nelle acque del Danubio; in tutto, durante il conflitto, morirono pi\u00f9 di 5.000 cittadini di Novi Sad. I partigiani serbi furono molto attivi durante il periodo dell'occupazione, e il 23 ottobre del '44 entrarono in citt\u00e0 e la proclamarono unita alla Repubblica Socialista Federale di Jugoslavia.\nNovi Sad, dalla fine della Seconda guerra mondiale al dissolvimento della Jugoslavia visse un periodo di forte sviluppo industriale e la sua popolazione raddoppi\u00f2. Nel 1999 fu pesantemente bombardata dalle forze militari della NATO durante la Guerra del Kosovo: i suoi ponti furono distrutti, le comunicazioni, l'acqua e l'elettricit\u00e0 furono interrotte. Molte bombe caddero sulle zone residenziali causando parecchi morti, altre colpirono le installazioni industriali, soprattutto le raffinerie di petrolio, causando gravi danni all'ambiente. La citt\u00e0 \u00e8 stata scelta per essere capitale europea della cultura nel 2021, insieme alla romena Timi\u0219oara e alla greca Eleusi; a seguito della pandemia di COVID-19 il programma delle capitali europee della cultura \u00e8 stato modificato: Novi Sad deterr\u00e0 il titolo nel 2022, insieme a Kaunas ed Esch-sur-Alzette.\nSociet\u00e0 e cultura.\nPolitica.\nCapitale della Voivodina, Novi Sad \u00e8 la sede delle istituzioni regionali autonome, ossia del Governo e del Parlamento locali. Il Parlamento della Vojvodina (\u0421\u043a\u0443\u043f\u0448\u0442\u0438\u043d\u0430 \u0410\u0443\u0442\u043e\u043d\u043e\u043c\u043d\u0435 \u041f\u043e\u043a\u0440\u0430\u0458\u0438\u043d\u0435 \u0412\u043e\u0458\u0432\u043e\u0434\u0438\u043d\u0435, \"Skup\u0161tina Autonomne Pokrajine Vojvodine\") ha 120 deputati, 60 dei quali eletti dai Cittadini e 60 in rappresentanza degli altrettanti comuni della Vojvodina.\nA livello cittadino, le istituzioni sono l'Assemblea cittadina (C\u043a\u0443\u043f\u0448\u0442\u0438\u043d\u0430 \u0433\u0440\u0430\u0434\u0430, \"Skupi\u0161tina grada\"), il Sindaco (\u0413\u0440\u0430\u0434\u043e\u043d\u0430\u0447\u0435\u043b\u043d\u0438\u043a, \"Gradona\u010delnik\") e il Consiglio (\u0413\u0440\u0430\u0434\u0441\u043a\u043e \u0432\u0435\u045b\u0435, \"Gradsko ve\u0107e\").\nL'Assemblea \u00e8 eletta dal popolo per un mandato di quattro anni, ed \u00e8 composta da 78 membri.\nIl sindaco fino al 2004 in Serbia era nominato dall'Assemblea, ora, invece \u00e8 eletto direttamente dai cittadini durante le elezioni amministrative. Il suo mandato dura 4 anni e pu\u00f2 essere rieletto per due sole volte consecutive.\nL'attuale sindaco \u00e8 Milo\u0161 Vu\u010devi\u0107 del Partito Progressista Serbo.\nIl Consiglio \u00e8 formato dal sindaco che lo presiede e da 11 consiglieri. Prima di entrare in carica deve ricevere la fiducia dall'assemblea cittadina.\nGemellaggi.\nNovi Sad \u00e8 gemellata con:\nReligione.\nSin dai tempi in cui Novi Sad fu dichiarata \"citt\u00e0 libera\", le diverse confessioni religiose presenti hanno cercato di convivere in maniera pacifica e le autorit\u00e0 si sono sforzate di eliminare ogni controversia. Nel 1747 Cattolici e Ortodossi, che sono le chiese maggioritarie, si accordarono per un'eguale partecipazione alla vita pubblica della citt\u00e0.\nLa prima parrocchia ortodossa fu fondata alla fine del XVI secolo: dai documenti risulta esistere nel 1702. Nel XVIII secolo, il vescovo di Ba\u010dka spost\u00f2 la sua sede a Petrovaradino e altre importanti chiese come la \"Nikolajevska Crkva\" e la \"Uspenska Crkva\" furono costruite prima del 1735. Il clero ortodosso veniva pagato dalla Tesoreria cittadina e il consiglio parrocchiale serbo era composto dai membri ortodossi dell'Assemblea municipale i cui eletti erano per met\u00e0 serbo-ortodossi e per met\u00e0 cattolici (tedeschi, ungheresi o slovacchi).\nLe autorit\u00e0 religiose serbe avevano giurisdizione anche sugli affari politici della citt\u00e0 e rappresentavano gli interessi della popolazione serba nei confronti della politica asburgica fino alla nascita del Regno di Jugoslavia. Dopo la Seconda guerra mondiale, i beni della chiesa furono confiscati dallo Stato e lo stesso clero fu privato del potere decisionale in campo civile.\nNel 1718 fu costruita la prima chiesa cattolica presto caduta in rovina, nel 1743 ne fu eretta un'altra dopo che numerosi cittadini cattolici di Belgrado si rifugiarono a Novi Sad in seguito alla caduta della capitale nelle mani dei Turchi. Questa chiesa fu utilizzata fino agli anni venti del XX secolo, quando venne edificata quella di Santa Maria nel centro della citt\u00e0. Altre chiese cattoliche furono man mano costruite, come quella di Santa Elisabetta a Telef, o quella dello Spirito Santo.\nAnche i Protestanti si insediarono a Novi Sad ed aprirono una scuola nel 1808 e una chiesa nel 1819, distrutta dai bombardamenti del 1849 e ricostruita nel 1885.\nLa prima sinagoga fu edificata nel 1717; nel XVIII secolo, vivevano a Novi Sad 1.500 Ebrei, soprattutto commercianti e artigiani che godevano di un'autonomia sia religiosa che amministrativa fino alla rivoluzione del 1848/49.\nDopo la Seconda guerra mondiale, restarono pochi Ebrei in citt\u00e0, e la sinagoga da allora \u00e8 usata solo per manifestazioni culturali, mentre per le cerimonie religiose, la comunit\u00e0 fa capo al rabbino di Belgrado.\nIl primo parroco greco-cattolico risiedette a Novi Sad dal 1780, ma la chiesa degli Apostoli Pietro e Paolo fu costruita solo nel 1820 e ultimata nel 1838. I cattolici armeni consacrarono la loro chiesa nel 1746: era officiata da monaci provenienti da Venezia o da Vienna; nel 1872 fu eretta un'altra chiesa armena demolita negli anni venti del XX secolo.\nMolte altre comunit\u00e0 religiose vivono a Novi Sad oggi, come quella evangelica metodista che ha costruito l'ospedale \"Betanija\", quella battista, quella avventista o la comunit\u00e0 islamica.\nEconomia e istruzione.\nFin dai suoi albori, Novi Sad ha fortemente sviluppato la propria economia. Nel XVIII secolo erano molto fiorenti gli opifici della seta, le fabbriche di tabacco da fiuto e le industrie per la produzione della birra. Aveva anche sviluppato importanti relazioni economiche con Paesi europei e asiatici.\nDurante il periodo jugoslavo, fu tra i centri industriali pi\u00f9 fiorenti; particolarmente sviluppate erano le acciaierie, l'industria chimica e petrolchimica, la fabbricazione della porcellana, le industrie tessili, la fabbricazione del cuoio e dei mobili. Sviluppata era anche l'agricoltura: la produzione di grano era la pi\u00f9 abbondante della Jugoslavia.\nStrategici sono la ferrovia che la collega a Belgrado e a Budapest, percorsa da numerosi treni merci, e il porto sul Danubio in cui sono ospitate fino a 130 navi e che \u00e8 usato anche come cantiere.\nNegli anni novanta del XX secolo, Novi Sad risent\u00ec pesantemente delle sanzioni economiche imposte alla Serbia e dell'iperinflazione del Dinaro jugoslavo. Molte aziende dovettero chiudere, le uniche a resistere furono le raffinerie di petrolio, bombardate, per\u00f2, nel 1999 dalla NATO. Finita la guerra con la NATO, l'economia di Novi Sad prese nuovo vigore. Dal 2001 si \u00e8 dato il via ad un progetto di privatizzazioni di aziende pubbliche ed hanno iniziato a sorgere piccole e medie imprese. Si \u00e8 investito principalmente nel settore terziario nel quale spiccano le banche come la \"Vojvo\u0111anska Banka\", la \"Erste Banka\", la \"Kulska Banka\", e il settore delle assicurazioni con imprese come la \"DDOR Novi Sad\" che \u00e8 la seconda compagnia assicuratrice in Serbia. Le raffinerie di petrolio hanno ripreso a funzionare, e a Novi Sad c'\u00e8 la sede della \"Naftna Industrija Srbije\", la compagnia petrolifera nazionale serba. Di nuovo fiorente \u00e8 anche il mercato dei cereali. Oggi la citt\u00e0 contribuisce per l'11% al prodotto interno lordo della Serbia.\nNovi Sad \u00e8 uno tra i pi\u00f9 importanti centri educativi della Serbia con 54 tra asili nido e scuole materne, 38 scuole elementari, 15 scuole secondarie sia pubbliche che private, l'Universit\u00e0 pubblica e 4 facolt\u00e0 private.\nLa pi\u00f9 antica scuola superiore \u00e8 il Ginnasio \"Jovan Jovanovi\u0107 Zmaj\", istituito nel 1810, le altre scuole superiori sono 3 ginnasi e diversi istituti di indirizzo tecnico o artistico tra cui spicca l'Accademia della musica e del balletto. L'Universit\u00e0 (\u0423\u043d\u0438\u0432\u0435\u0440\u0437\u0438\u0442\u0435\u0442 \u0443 \u041d\u043e\u0432\u043e\u043c \u0421\u0430\u0434\u0443, \"Univerzitet u Novom Sadu\") \u00e8 stata istituita nel 1960 ed ha 13 facolt\u00e0.\nIn tutte le scuole della citt\u00e0 le lezioni sono plurilingui: le materie, infatti vengono insegnate non solo in serbo, ma anche in ungherese, slovacco e ruteno.\nMedia.\nA Novi Sad vengono stampati due quotidiani, il \"Dnevnik\" (\u0414\u043d\u0435\u0432\u043d\u0438\u043a) e il \"Gra\u0111anski list\" (\u0413\u0440\u0430\u0452\u0430\u043d\u0441\u043a\u0438 \u043b\u0438\u0441\u0442); un altro giornale, il \"Magyar Sz\u00f3\", redatto in ungherese, era stampato a Novi Sad fino al 2006, anno in cui ha spostato la propria sede a Subotica.\nLa citt\u00e0 \u00e8 anche sede della Radio Televisione della Vojvodina (\u0420\u0430\u0434\u0438\u043e \u0422\u0435\u043b\u0435\u0432\u0438\u0437\u0438\u0458\u0430 \u0412\u043e\u0458\u0432\u043e\u0434\u0438\u043d\u0435 - \u0420\u0422\u0412, \"Radio Televizija Vojvodine\" - RTV), un ramo dell'emittenza radiotelevisiva pubblica della Serbia, del canale radiofonico pubblico \"Apolo\" (\u0410\u043f\u043e\u043b\u043e) e di diversi canali TV commerciali come \"Kanal 9\", \"RTV Panonija\" e \"RTV Most\". Tra le emittenti radio pi\u00f9 importanti ci sono \"Radio 021\" e \"Radio As\".\nTurismo.\nUna delle attrazioni turistiche pi\u00f9 note di Novi Sad \u00e8 la Fortezza di Petrovaradino (\u041f\u0435\u0442\u0440\u043e\u0432\u0430\u0440\u0430\u0434\u0438\u043d\u0441\u043a\u0430 \u0442\u0432\u0440\u0452\u0430\u0432\u0430, \"Petrovaradinska tvr\u0111ava\"), nata come cittadella romana e divenuta nel XIII secolo monastero cistercense di cui i monaci rinforzarono le mura dopo l'invasione dei Tartari (1247-1252). Fu teatro di numerose battaglie tra l'Austria e gli Ottomani, nuovamente rimaneggiata nel XVIII secolo, \u00e8 una delle pi\u00f9 imponenti costruzione militari in Europa.\nMete di numerosi visitatori ogni anno sono anche il parco nazionale della Fru\u0161ka Gora che dista circa 20\u00a0km da Novi Sad, e il paese di Sremski Karlovci a 8\u00a0km dal centro.\nLa citt\u00e0 vecchia ospita un gran numero di testimonianze storiche e artistiche mete di turismo. Sulla Piazza della Libert\u00e0 (\u0422\u0440\u0433 \u0421\u043b\u043e\u0431\u043e\u0434\u0435, \"Trg Slobode\") si affacciano alcuni degli edifici pi\u00f9 significativi: il Municipio, il Palazzo della \"Banca della Vojvodina\" e quello della \"Novosadska \u0161tedionica\", la Cassa di risparmio, l\"'Uomo di ferro\" e la parrocchia cattolica (\u0420\u0438\u043c\u043e\u043a\u0430\u0442\u043e\u043b\u0438\u0447\u043a\u0430 \u043f\u0430\u0440\u043e\u0445\u0438\u0458\u0441\u043a\u0430 \u0446\u0440\u043a\u0432\u0430) costruita nel 1895 in stile neogotico, di cui spicca la torre dell'orologio alta 76 metri.\nLe chiese principali nel panorama architettonico di Novi Sad sono la \"Nikolajevska crkva\" (\u041d\u0438\u043a\u043e\u043b\u0430\u0458\u0435\u0432\u0441\u043a\u0430 \u0446\u0440\u043a\u0432\u0430) del 1730, la pi\u00f9 antica chiesa ortodossa in citt\u00e0 con la sua cupola rivestita in oro, quella dell'Assunzione (\u0423\u0441\u043f\u0435\u043d\u0441\u043a\u0430 \u0446\u0440\u043a\u0432\u0430, \"Upenska crkva\") del 1736, l'\"Alma\u0161ka\" (\u0410\u043b\u043c\u0430\u0448\u043a\u0430 \u0446\u0440\u043a\u0432\u0430) del 1797 e la Cattedrale ortodossa (\u0421\u0430\u0431\u043e\u0440\u043d\u0430 \u0446\u0440\u043a\u0432\u0430, \"Saborna crkva\") 1742; notevole \u00e8 anche l'edificio della Sinagoga del 1906, che fa parte di un complesso comprendente il municipio ebraico e la ex scuola giudaica, oggi scuola di balletto.\nAltri edifici di valore artistico sono quello della Matica srpska (\u041c\u0430\u0442\u0438\u0446\u0430 \u0421\u0440\u043f\u0441\u043a\u0430), la pi\u00f9 antica istituzione culturale della Serbia, che s'interessa del patrimonio linguistico e letterario della Serbia; il palazzo dell'Eparchia (Vescovado) di Ba\u010dka, il ginnasio \"Jovan Jovanovi\u0107 Zmaj\", o il palazzo della famiglia Menrat (\u041c\u0435\u043d\u0440\u0430\u0442\u043e\u0432\u0430 \u043f\u0430\u043b\u0430\u0442\u0430, \"Menratova palata\") costruito nello stile della secessione ungherese.\nA Novi Sad sono presenti diverse istituzioni culturali, tra cui il Teatro nazionale serbo (\u0421\u0440\u043f\u0441\u043a\u043e \u043d\u0430\u0440\u043e\u0434\u043d\u043e \u043f\u043e\u0437\u043e\u0440\u0438\u0448\u0442e, \"Srpsko narodno pozori\u0161te\"), il Museo della Vojvodina, la Galleria delle Belle Arti, il Museo della citt\u00e0 o il Tesoro della Chiesa ortodossa serba.\nUn'importante manifestazione richiama a Novi Sad migliaia di turisti ogni anno: si tratta dell'\"EXIT Music Festival\". Si svolge all'interno della fortezza di Petrovaradino al mese di luglio, dall'anno 2000. Inizialmente voluto dagli studenti universitari della citt\u00e0 e sovvenzionato da istituzioni pubbliche e da ONG, oggi \u00e8 sponsorizzato da numerose imprese private e patrocinato dall'emittente MTV, e vede esibirsi gruppi musicali internazionali.\nSport.\nGi\u00e0 alla fine del XVIII secolo a Novi Sad c'erano strutture sportive organizzate. Nel 1790 fu istituita l'\"Associazione cittadina tiro a segno\", nel 1854 furono introdotte nelle scuole lezioni di ginnastica; 1885 nacque il Club di canottaggio \"Danubius\". La citt\u00e0 ebbe una rappresentanza di atletica alle Olimpiadi di Atene del 1896.\nMaggiore impulso allo sviluppo dello sport fu dato con l'istituzione dell'\"Associazione di Cultura Fisica\" nel 1959 e la costruzione nel 1981 del \"Centro sportivo ed economico della Vojvodina, SPENS\" (\u0421\u043f\u043e\u0440\u0442\u0441\u043a\u0438 \u0438 \u043f\u043e\u0441\u043b\u043e\u0432\u043d\u0438 \u0446\u0435\u043d\u0442\u0430\u0440 \u0412\u043e\u0458\u0432\u043e\u0434\u0438\u043d\u0430, \u0421\u041f\u0415\u041d\u0421) che ha ospitato nel 1978 la finale della Coppa Saporta di pallacanestro e nel 1995 alcune partite della competizione FIBA EuroBasket 2005. Lo SPENS \u00e8 anche la sede della squadra cittadina di pallacanestro \"KK Novi Sad\".\nAtleti di Novi Sad hanno partecipato anche alle Olimpiadi di Melbourne nel 1956, di Montr\u00e9al nel 1976, Mosca nel 1980, di Barcellona, di Atlanta nel 1996 e di Sydney nel 2000.\nIn citt\u00e0 hanno avuto luogo i campionati di tennis da tavolo nel 1981 e la 29\u00aa edizione delle Olimpiadi degli scacchi nel 1991, nonch\u00e9 numerosi tornei internazionali di pallavolo, J\u016bd\u014d e di nuoto. Annualmente si corre la maratona cittadina. Ha ospitato nel 2009 (dal 23 a 26 luglio) i Campionati Europei categoria juniores (18-19 anni) di atletica leggera.\nCalcio.\nNovi Sad \u00e8 anche presente nel campionato di calcio con l'FK Vojvodina (\u0424\u041a \u0412\u043e\u0458\u0432\u043e\u0434\u0438\u043d\u0430) che gioca nello Stadio Vojvodina fondato nel 1924 e rinominato Stadio Kara\u0111or\u0111e nel 2007 in onore dell'eroe dell'indipendenza serba.\nNel 2005 la citt\u00e0 di ha ospitato la 10\u00aa e 19\u00aa edizione dei Campionati del Mondo Categoria U16 e U20 di pesca al colpo.\nPallacanestro.\nDiverse anche le squadre di pallacanestro, con il Vojvodina Novi Sad che \u00e8 la squadra pi\u00f9 antica (fondata nel 1948), a cui si affianca un'altra formazione con lo stesso nome, il Vojvodina Srbijagas (fondato nel 2000), che nel 2011 ha inglobato il KK Novi Sad (club che era stato fondato nel 1985). Di minore prestigio il Meridiana Novi Sad.\nFootball americano.\nIn citt\u00e0 sono attive due squadre di football americano:\nInfrastrutture e trasporti.\nNovi Sad \u00e8 collegata a Belgrado da un'autostrada, mentre una strada statale la unisce a Subotica e Zrenjanin, nel Nord della Serbia.\nUna linea ferroviaria la lega alle maggiori citt\u00e0 della Voivodina come Subotica e Ba\u010dka Topola, alla capitale e da l\u00ec a Sofia, Salonicco e Skopje, e a grandi citt\u00e0 del centro Europa, come Budapest, Vienna, Mosca e Kiev: la stazione ferroviaria si trova nel quartiere di Banati\u0107, non lontano dal centro.\nLa citt\u00e0 pu\u00f2 essere raggiunta anche in aereo atterrando all'aeroporto cittadino che si trova presso il villaggio di \u010cenej, a 16 chilometri dal capoluogo.\nIl trasporto pubblico \u00e8 garantito da numerose linee di autobus che raggiungono il centro storico dai diversi villaggi dei comuni di Novi Sad e Petrovaradino. Ci sono anche pullman extraurbani che la collegano alle maggiori citt\u00e0 serbe.\nPer la mobilit\u00e0 interna attraverso i fiumi cittadini, Novi Sad possiede 10 ponti, 6 che attraversano il canale Danubio-Tibisco-Danubio e 4 proprio il Danubio. Tra questi il pi\u00f9 nuovo \u00e8 quello della Libert\u00e0 (\u041c\u043e\u0441\u0442 \u0441\u043b\u043e\u0431\u043e\u0434\u0435, \"Most slobode\") un ponte sospeso retto da cavi, ricostruito dall'ingegnere Nikola Hajdin dal 2003 al 2005 dopo che nel 1999 era stato distrutto insieme agli altri della citt\u00e0 dai bombardamenti della NATO."}
{"id": "126547", "revid": "125246999", "url": "https://it.wikipedia.org/wiki?curid=126547", "title": "Valentino Mazzola", "text": "Considerato tra i pi\u00f9 grandi numeri 10 della storia del calcio e, secondo alcuni, il miglior calciatore italiano di tutti i tempi Mazzola fu capitano e simbolo del Grande Torino, la squadra riconosciuta come una delle pi\u00f9 forti al mondo nella seconda met\u00e0 degli anni 1940, con cui vinse cinque scudetti consecutivi e una Coppa Italia, e capitano della Nazionale italiana per un biennio.\nSi fece conoscere durante il periodo di militanza nel Venezia, allorch\u00e9 inizi\u00f2 a giocare da mezzala sinistra, posizione che conserv\u00f2 per tutta la sua carriera e che gli consent\u00ec di espandere la sua fama oltre i confini italiani, al punto di venire considerato, nelle sue ultime stagioni, il pi\u00f9 forte d'Europa nel suo ruolo. Mor\u00ec all'et\u00e0 di 30 anni nella tragedia di Superga.\nBiografia.\nValentino Mazzola nacque a Cassano d'Adda, nel Ricetto, un quartiere di case dimesse. La sua famiglia era molto modesta; il padre Alessandro era operaio all'ATM e mor\u00ec nell'agosto 1940 investito da un camion. La madre si chiamava Leonina Ratti, mentre i nomi dei suoi quattro fratelli erano Piero, Silvio, Carlo e Stefano. Ebbe un'infanzia disagiata; nel 1929, a causa della Grande depressione, il padre fu licenziato, cos\u00ec Valentino, per aiutare la famiglia, cominci\u00f2 a lavorare l'anno seguente, quando aveva appena terminato la prima classe della scuola di avviamento, trovando impiego prima come garzone di un fornaio, poi, a quattordici anni, al linificio di Cassano d'Adda.\nNell'estate 1929, all'et\u00e0 di dieci anni, gettandosi nelle acque del fiume Adda, salv\u00f2 la vita a un suo compaesano di quattro anni pi\u00f9 giovane che stava annegando: si trattava di Andrea Bonomi, futuro calciatore e capitano del Milan.\nTifoso juventino in giovane et\u00e0, era soprannominato \"Tulen\" per l'abitudine di prendere a calci le vecchie latte: era solito farsi tutto il tragitto di andata e di ritorno tra casa e linificio calciandone una. Quando giocava nella squadra del suo quartiere, il Tresoldi, venne notato da un suo compaesano appassionato di calcio, che lavorava come collaudatore allo stabilimento dell'Alfa Romeo di Milano, grazie al quale ottenne un posto nella squadra aziendale e un nuovo lavoro da meccanico.\nNel 1939 venne chiamato alle armi nella Regia Marina, destinazione la Capitaneria di Porto di Venezia; pass\u00f2 qualche mese in nave, a bordo del cacciatorpediniere Confienza, e successivamente venne spostato alla Compagnia del Porto. A Venezia consegu\u00ec la licenza elementare, frequentando una scuola serale.\nIl 15 marzo 1942 si spos\u00f2 con Emilia Ranaldi, dalla quale ebbe due figli, entrambi calciatori: Sandro\u00a0\u2014 che milit\u00f2 nell'Internazionale e in Nazionale\u00a0\u2014 e Ferruccio (il cui nome fu scelto in onore dell'allora presidente del Torino Ferruccio Novo), nati rispettivamente nel 1942 e 1945. A Torino viveva in un piccolo appartamento in via Torricelli 66. Lavorando al Lingotto e facendosi segnalare dalla FIAT come operaio fondamentale alla produzione bellica, non partecip\u00f2 direttamente alla seconda guerra mondiale. Anche se i loro stipendi erano molto buoni, se non ritenuti esagerati, rispetto alle paghe normali, all'epoca i calciatori non erano considerati ufficialmente professionisti e svolgevano altre attivit\u00e0; nel periodo successivo alla guerra Mazzola a Torino aveva un negozio di articoli sportivi, dove vendeva soprattutto palloni che fabbricava personalmente.\nValentino Mazzola, che si definiva certosino, conduceva una vita ritirata, anteponendo il calcio a tutto il resto. Era una persona riservata, chiusa e di poche parole. Il suo massimo svago era qualche partita alla bocciofila vicino a casa. Aveva l'abitudine di annotarsi tutto, sia per quanto riguardava la vita professionale che la sfera privata. Era molto rigoroso e meticoloso negli orari ed esigeva lo stesso trattamento dagli altri; fu questo il motivo principale del distacco dalla prima moglie, che non era pi\u00f9 disposta ad attenersi a una ferma disciplina. Separatosi nell'autunno 1946, il 20 aprile 1949 spos\u00f2 nel municipio di Vienna la diciannovenne Giuseppina Cutrone, aspirante miss. Il 4 maggio 1949, pochi giorni dopo le sue seconde nozze, per\u00ec nella tragedia di Superga, sciaguratamente, come egli stesso pensava che sarebbe morto a causa della guerra o per una disgrazia; un segno del destino, considerata la sua paura di volare.\nVicende matrimoniali.\nIl 9 ottobre 1947 Mazzola ottenne l'annullamento del suo primo matrimonio da un tribunale di Ilfov, in Romania, a cui si rivolsero parecchi italiani, ufficialmente per violenze che il calciatore sub\u00ec dalla suocera. L'atto di annullamento fu quindi trascritto nei registri di stato civile di Cassano d'Adda. Il calciatore tent\u00f2 di unirsi con Giuseppina Cutrone gi\u00e0 nel febbraio 1948 a Torino, senza riuscirci per l'opposizione della prima moglie che port\u00f2 a due cause, per le quali Mazzola sbors\u00f2 circa cinque milioni di lire: una al tribunale di Milano dove la moglie aveva richiesto l'annullamento della sentenza rumena e un'altra al tribunale di Torino, il cui obiettivo era consentire le seconde nozze.\nMazzola, in possesso di un certificato di stato libero, si present\u00f2 al Municipio di Torino per procedere alla pubblicazione delle nuove nozze con Giuseppina Cutrone, sulle quali pose il veto il procuratore della Repubblica, su iniziativa della signora Ranaldi. Il calciatore ricorse in corte d'appello, che nell'aprile 1948 convalid\u00f2 la sentenza rumena senza necessit\u00e0 di delibazione della magistratura italiana. Se non che, contemporaneamente, la Procura di Milano promosse una causa presso il tribunale rumeno, affinch\u00e9 tale sentenza fosse invalidata e, di conseguenza, fosse ordinata la cancellazione della trascrizione della sentenza di annullamento; ci\u00f2 avvenne a fine marzo 1949, allorch\u00e9 Mazzola era considerato in Italia ancora legato alla Ranaldi.\nLa vicenda, della quale fu incaricato l'avvocato Goria, si concluse il 22 luglio 1949, ottantanove giorni dopo la morte di Mazzola: le seconde nozze furono registrate, con effetto retroattivo al 20 aprile, allo stato civile di Torino. Al momento della morte il calciatore risultava celibe.\nAltre controversie.\nTanto Valentino Mazzola quanto Emilia Ranaldi cercarono, invano, di custodire entrambi i figli. Dopo la separazione, infatti, Sandro visse a Torino col padre e la sua nuova compagna, mentre Ferruccio fu a Cassano d'Adda con la madre. Sandro, subito dopo la morte del padre, fu conteso dalle due vedove. La signora Cutrone, per evitargli la tristezza del momento, lo aveva affidato a Bruno Gandini, agiato industriale che viveva a Borgo San Martino, conoscente di vecchia data dei Mazzola. Nei giorni seguenti alla tragedia, la Ranaldi giunse a Torino per riprendere Sandro e scopr\u00ec che non c'era; la Cutrone lo aveva occultato, secondo quanto afferm\u00f2, nel rispetto della volont\u00e0 di suo padre Valentino. La madre naturale di Sandro, facendosi aiutare da un avvocato milanese e da un carabiniere, venne a conoscenza del luogo e, accompagnata, prelev\u00f2 il figlio, portandolo a Cassano d'Adda, dove conobbe suo fratello Ferruccio.\nAnche la salma di Valentino Mazzola fu oggetto di un'accesa questione tra le due mogli. Emilia Ranaldi, prima moglie, appoggiata dal cognato Silvio Mazzola e da parenti e amici di Cassano d'Adda, richiese che il defunto venisse tumulato nel paese natale, come il prefetto di Torino aveva autorizzato in un primo momento. Lo stesso prefetto ritir\u00f2 il nullaosta dopo che la seconda moglie, spalleggiata dalla madre e dagli altri tre fratelli di Valentino, aveva preteso che le spoglie restassero a Torino; fu la madre a dichiarare che Valentino un giorno le aveva raccomandato che in caso di morte avrebbe preferito essere sepolto a Torino.\nL'eredit\u00e0 del calciatore, corrispondente a ventidue milioni di lire, fu divisa secondo la volont\u00e0 del defunto stesso per un terzo alla signora Cutrone e per i restanti due terzi ai due figli.\nCaratteristiche tecniche.\nValentino Mazzola era un trascinatore, un calciatore moderno nella concezione del gioco e considerato da alcuni il pi\u00f9 completo nella storia del calcio italiano; dotato di capacit\u00e0 atletiche fuori dal comune, tra queste spiccavano velocit\u00e0 e resistenza. Enzo Bearzot l'ha accostato, per le sue caratteristiche, ad Alfredo Di St\u00e9fano, pur ritenendolo di levatura inferiore.\nOperava praticamente ovunque: essendo forte nei tackle, era utile in difesa in fase di recupero; impostava le azioni\u00a0\u2014 giocando un gran numero di palloni, cercandoseli in tutto il campo\u00a0\u2014 e spesso le concludeva. Esclusa la sua esperienza come ala, all'inizio della sua carriera nella squadra dell'Alfa Romeo, i ruoli in cui fu impiegato maggiormente sono quelli di mezzala sinistra, interno e attaccante. Occasionalmente occup\u00f2 anche la posizione di terzino, con risultati di tutto rispetto, di mezzala destra e di mediano. Gli capit\u00f2 anche di venire spostato tre volte nella stessa partita, partendo da mezzala per poi giocare da mediano, da terzino e infine terminare la gara al centro dell'attacco, tale era la sua versatilit\u00e0. Nei minuti finali di una partita contro il , valevole per la 39\u00aa giornata della stagione 1947-1948 e vinta per 2-1, gioc\u00f2 addirittura in porta, a causa dell'espulsione di Valerio Bacigalupo, producendosi peraltro in un buon intervento che contribu\u00ec a mantenere il Torino in vantaggio.\nDi corporatura robusta, sapeva combattere in campo; era proprio nei terreni pesanti, anche quando il campo si presentava in condizioni estreme, che, grazie alla sua forza fisica, riusciva a fare valere la sua attitudine pugnace. Sebbene non amasse esibirsi in virtuosismi, era capace, inoltre, di imporsi negli spazi stretti, disponendo di una tecnica individuale e di un palleggio raffinati. Tra le sue diverse doti tecniche spiccavano l'ambidestrismo e un tiro di rara potenza, nella cui esecuzione al volo e nei calci di punizione era specializzato. Sauro Tom\u00e0, suo compagno non coinvolto nella tragedia di Superga, asser\u00ec che la singolarit\u00e0 del suo tiro consisteva nel saper colpire di collo pieno; mentre, per Giampiero Boniperti, \u00abcalciava talmente bene con entrambi i piedi che non era possibile stabilire se fosse un destro oppure un mancino\u00bb.\nAltre sue peculiarit\u00e0 erano il dribbling e la fantasia. Nonostante la sua statura non fosse notevole, era un buon colpitore di testa e abile nel gioco aereo, potendo contare su un'ottima elevazione.\nCarriera.\nClub.\nGli esordi.\nNonostante avesse iniziato a lavorare fin da giovane, Mazzola continu\u00f2 a coltivare la sua passione per il calcio; fu un dirigente del Gruppo Sportivo Tresoldi, squadra di Cassano d'Adda, che, vedendolo giocare nei prati, come faceva sovente, lo port\u00f2 nelle giovanili nel 1934. Poi pass\u00f2 al Fara d'Adda e fece ritorno al Tresoldi. Veniva impiegato nei ruoli di centromediano e mediano destro, anche se era gi\u00e0 un calciatore polivalente. Con il Tresoldi nella stagione 1935-1936 partecip\u00f2 al suo primo campionato e l'anno seguente entr\u00f2 in prima squadra, percependo un premio di 10 lire a partita.\nNel 1938, nello stesso periodo in cui l'Alfa Romeo gli fece la proposta lavorativa che includeva la possibilit\u00e0 di giocare in Serie C, ricevette, da parte del Milano, la prima vera offerta della carriera, intravedendo la possibilit\u00e0 di giocare in Serie A. Era molto indeciso e le sue riflessioni lo fecero optare per l'Alfa, perch\u00e9 quest'ultima gli garantiva anche un'occupazione.\nNell'Alfa Romeo gioc\u00f2 una sola stagione come ala; secondo un'altra fonte, discordante, oper\u00f2 invece da mezzala destra. Lasci\u00f2 la squadra nel 1939, dopo aver goduto del favore degli spettatori, che apprezzavano il suo ritmo e le sue giocate, per prestare il servizio militare a Venezia.\nL'approdo al Venezia in Serie A.\nEsordi e conferma nella prima squadra (1939-1940).\nNel 1939, mentre svolgeva il servizio militare in Marina, prese parte a diverse gare della squadra del Comando della Marina giocate al campo dei Bacini, mettendosi in luce, nonostante arrivasse a pesare 90\u00a0kg. Fu notato da alcuni osservatori del Venezia, che dopo diverse sollecitazioni riuscirono a fargli fare un provino; secondo un'altra fonte fu invece un ufficiale della Marina, tifoso nero-verde, rimasto ammirato dalle abilit\u00e0 di Valentino Mazzola, a proporlo alla squadra lagunare. Al provino, al quale si present\u00f2 e gioc\u00f2 a piedi nudi, avendo lasciato intenzionalmente gli scarpini personali a casa per non rovinarli, convinse tutti, soprattutto l'allenatore Giuseppe Girani che caldeggi\u00f2 il suo acquisto. Dopo alcuni mesi nella squadra riserve, con cui partecip\u00f2 al relativo campionato, venne ingaggiato nel gennaio 1940 per cinquantamila lire. Debutt\u00f2 in Serie A il 31 marzo 1940 nella partita Lazio-Venezia (1-0), prendendo il posto del centravanti titolare Francesco Pernigo, indisponibile, e mantenendolo in seguito per propri meriti. Disput\u00f2 tutte le restanti cinque partite di campionato, spesso al centro dell'attacco, realizzando una rete, nella penultima giornata Venezia-\u00a0\u2014 fu il punto del definitivo 2-1 per i nero-verdi (la vittoria gli garantiva la matematica certezza di rimanere in Serie A)\u00a0\u2014; nonch\u00e9 una gara di Coppa Italia, precisamente l'ottavo di finale -Venezia (3-1) in cui segn\u00f2 il gol della bandiera per la sua squadra.\nLa prima Coppa Italia (1940-1941).\nI primi giorni dell'agosto 1940 Mazzola firm\u00f2 un contratto regolare con il Bari. Trovandosi a Venezia, dove svolgeva il servizio militare, e non ricevendo l'ordine di avvicinamento a Bari, comunicatogli dalla societ\u00e0 pugliese, decise di giocare il secondo e il terzo turno del campionato appena cominciato tra le file dei veneziani. Infine, dopo gli interventi della Federazione e della Marina Militare di Venezia, Mazzola prosegu\u00ec la stagione con la squadra veneta.\nNon essendo titolare, Mazzola a inizio stagione ricopr\u00ec, a seconda delle necessit\u00e0, tutti i ruoli della linea offensiva: da ala destra il suo contributo fu deludente, ma quando fu chiamato a operare al centro dell'attacco, come sostituto di Pernigo, spesso a riposo per noie fisiche, le sue prestazioni migliorarono sempre pi\u00f9 e riusc\u00ec a segnare con regolarit\u00e0, contro la , il Torino, l'Atalanta e la Juventus; in quest'ultima gara, il 29 dicembre, realizz\u00f2 un gol di rara bellezza, scartando Nini Varglien a centrocampo e saltando i due terzini bianconeri, per poi battere con un tiro secco l'incolpevole portiere Bodoira. Mazzola era comunque distante dalla maturazione: nelle sue apparizioni evidenziava il difetto di andare al tiro troppo spesso, da tutte le posizioni, anche quando le condizioni non erano favorevoli.\nNel frattempo ebbe luogo il cambio alla guida tecnica della squadra: il 14 novembre il Venezia decise di sollevare Girani dall'incarico di allenatore, per assegnargli il ruolo di direttore sportivo e Giovanni Battista Rebuffo, tecnico delle giovanili, venne promosso alla prima squadra. Fu proprio Rebuffo\u00a0\u2014 al quale venne riconosciuto il merito di aver lanciato e cresciuto Mazzola nel grande calcio\u00a0\u2014 che ebbe l'idea di trasformarlo da attaccante a interno sinistro, posizione che occup\u00f2 nel girone di ritorno e che gli consent\u00ec di essere tra i migliori del torneo, secondo la stampa sportiva l'unica rivelazione del campionato, il cui livello qualitativo fu mediocre.\nUna volta terminato il campionato al 12\u00ba posto, il Venezia si dedic\u00f2 alla Coppa Italia, gareggiando nei mesi di maggio e giugno 1941, vincendo la competizione. La finale con la Roma si gioc\u00f2 in due gare; fu nel primo appuntamento che Mazzola si fece apprezzare, con la conseguente ascesa delle sue quotazioni. L'andata si gioc\u00f2 l'8 giugno a Roma, allo Stadio del Partito Nazionale Fascista; dopo meno di venti minuti la Roma si trovava in vantaggio per 3-0. Al 37' Mazzola segn\u00f2 un gol considerevole, con un'azione personale: super\u00f2 un primo avversario in velocit\u00e0, un secondo (Brunella) con un colpo di tacco, e vanific\u00f2 la successiva uscita di Masetti con un gradevole tocco di esterno destro. Fu il punto della riscossa: il Venezia, galvanizzato, riusc\u00ec a concludere la partita sul 3-3. Dopo sette giorni, a Venezia, la gara di ritorno termin\u00f2 con il punteggio di 1-0, sufficiente per la conquista del trofeo.\nMazzola disput\u00f2 in tutta la stagione 33 partite e realizz\u00f2 nove gol, sei in campionato e tre in coppa.\nL'ultima stagione a Venezia (1941-1942).\nNella sua terza e ultima stagione al Venezia\u00a0\u2014 considerata alla fine dell'anno solare la migliore squadra italiana per quanto espresso al termine della stagione precedente e nella prima parte di quella in corso\u00a0\u2014 Mazzola, al quale fu ingessata la gamba sinistra al seguito di continui problemi alla caviglia sinistra che lo costrinsero a restare fermo qualche settimana a novembre, veniva gi\u00e0 paragonato, nonostante la sua giovane et\u00e0, al due volte campione del mondo Meazza, di nove anni pi\u00f9 vecchio.\nDopo essere stato in testa alla classifica, in primavera il Venezia perse diverse partite e dovette accontentarsi alla fine del campionato del terzo posto; questo periodo coincise con un appannamento di Mazzola, dipeso dalla stanchezza accumulata dai troppi impegni, che erano aumentati con gli allenamenti e le partite della Nazionale.\nNon considerando il primo anno nel Venezia in cui scese in campo per poche partite, per Mazzola fu la stagione meno prolifica della sua carriera, con cinque reti totali.\nL'affermazione nel Torino.\nIl primo scudetto e la seconda Coppa Italia (1942-1943).\nI primi giorni di luglio 1942 venne acquistato dal Torino per un milione e 250.000 lire, una cifra che dalla stampa fu definita clamorosa e che permise al Venezia di risanare tutti i suoi debiti. Il presidente dei granata Ferruccio Novo batt\u00e9 la concorrenza della Juventus e compr\u00f2, sempre dal Venezia, anche Ezio Loik, facendo il \"colpo del milione\": l'operazione che port\u00f2 le due mezzali a Torino, oltre al pagamento di una somma record mai sborsata prima nel calcio italiano, comprendeva il trasferimento di Ra\u00fal Mezzadra e Walter Petron alla squadra veneta.\nEsord\u00ec ufficialmente con la maglia granata il 20 settembre 1942, nei sedicesimi di Coppa Italia Torino-Anconitana Bianchi. La partita termin\u00f2 7-0 per i padroni di casa, con due reti di Mazzola, subito apprezzato dai tifosi per la grande mole di lavoro svolto. Il 4 ottobre, al debutto in campionato, il duo Mazzola-Loik gioc\u00f2 male la partita: a causa della loro imprecisione e della loro scarsa intesa, furono considerati i responsabili della sconfitta per 0-1 che il Torino sub\u00ec a Milano a opera dell'Ambrosiana-Inter. Nella partita successiva, battuti per 2-1 in casa dal Livorno, i due mostrarono ancora insicurezza, al punto che la stampa sportiva si interrogava sull'adattabilit\u00e0 delle due pedine al sistema di gioco del Torino e sulla loro comprensione dello stesso, criticando il loro posizionamento in campo, sempre secondo i quotidiani, troppo arretrato. In particolare fu su Mazzola che le obiezioni in merito alla sua posizione si protrassero per oltre due mesi, nonostante la squadra avesse iniziato una serie di vittorie con scarti pronunciati, grazie anche al suo contributo, e le sue prove fossero pi\u00f9 che soddisfacenti. Il primo gol in campionato arriv\u00f2 al terzo turno, in occasione del derby Juventus-Torino (2-5) del 18 ottobre.\nNella seconda parte del campionato, contraddistinto da copiose vittorie di misura, Mazzola forn\u00ec diverse prestazioni di rilievo, alle volte eccezionali, impreziosite da alcuni gol. Nel mese finale della competizione, in aprile, realizz\u00f2 tre reti nelle ultime quattro gare; fu giustappunto nella 30\u00aa e ultima giornata, dopo un combattuto ed equilibrato testa a testa tra Torino e Livorno durato per tutto il torneo, in cui si avvicendarono spesso in vetta alla classifica, che Mazzola ne timbr\u00f2 uno molto importante, poich\u00e9 il Torino riusc\u00ec a espugnare Bari per 1-0, grazie a un suo gol decisivo\u00a0\u2014 a quattro minuti dalla fine del campionato\u00a0\u2014 che consegn\u00f2 lo scudetto ai granata.\nAlla ripresa della Coppa Italia, a met\u00e0 del mese di maggio, nei quarti di finale il Torino vinse su un Milano largamente rimaneggiato per cinque reti a zero, due delle quali siglate da Mazzola. Il \"Toro\" arriv\u00f2 sino alla finale, disputata in gara unica il 30 maggio all'Arena Civica di Milano, ed ebbe la meglio sul Venezia per 4-0 con una rete di Mazzola. Il Torino fu la prima squadra a fare la doppietta Campionato-Coppa Italia e Mazzola disput\u00f2 tutte le gare di campionato e di Coppa Italia, laureandosi in quest'ultima capocannoniere, insieme ad altri due calciatori, con cinque reti.\nDa gennaio a giugno 1943, tra ritiri infrasettimanali e incontri, Mazzola ebbe diverse chiamate dalla Nazionale della Regia Marina; impegni non secondari, considerata l'inattivit\u00e0 della Nazionale maggiore, dalla durata di circa tre giorni con frequenza di due volte al mese che lo tennero lontano da Torino, anche a ridosso di gare rilevanti. Le partite, molto seguite dagli appassionati, si giocarono quasi tutte allo Stadio Nazionale a Roma.\nIl Campionato dell'Italia Settentrionale durante la guerra (1944).\nNel pieno svolgimento della seconda guerra mondiale, senza prospettive per l'inizio del nuovo campionato, il Torino, la cui denominazione cambi\u00f2 in Torino FIAT, si dedic\u00f2, dal novembre 1943, ad amichevoli e a piccole competizioni non ufficiali. Mazzola, a differenza di molti altri suoi colleghi calciatori, che erano tornati a giocare con le loro squadre di provenienza oppure vicino a casa, era rimasto a Torino e, insieme ad altri suoi compagni, cominci\u00f2 ad allenarsi, partecipando ad alcune partite con formazioni occasionali gi\u00e0 dal mese precedente. Organizzato il nuovo campionato, denominato Campionato dell'Italia Settentrionale e qualitativamente ritenuto una \u00abpovera cosa\u00bb, il Torino FIAT vinse facilmente il girone eliminatorio del Piemonte e della Liguria, che comprendeva un totale di dieci squadre, con sedici vittorie e due pareggi, 78 gol fatti e 19 subiti. Mazzola realizz\u00f2 14 reti, di cui due triplette: la prima il 2 febbraio in Torino FIAT-Asti, recupero della prima giornata, partita conclusasi con il punteggio di 6-1, e la seconda il 23 aprile, quando si disput\u00f2 il 15\u00ba turno Torino FIAT-Alessandria (7-0).\nNel gruppo A delle semifinali interregionali il Torino FIAT termin\u00f2 ancora davanti al resto delle contendenti, che furono in ordine di classifica Juventus Cisitalia, Ambrosiana-Inter e , affrontatesi in un girone all'italiana con partite di andata e ritorno. Mazzola collezion\u00f2 altri sei gol; nelle ultime due partite segn\u00f2 due doppiette: il 18 giugno al motovelodromo di Torino nel 3-3 contro la Juventus Cisitalia e il 25 giugno all'Arena Civica di Milano nel 3-3 contro l'Ambrosiana-Inter, quando super\u00f2 il portiere Merlo con due conclusioni precise, violente e di pregevole fattura. L'ultimo gol di Mazzola contro l'Ambrosiana-Inter, realizzato allo scadere, fiss\u00f2 il risultato sul 3-3 ed evit\u00f2 al Torino FIAT l'eventuale spareggio contro la Juventus Cisitalia, che a quattro minuti dal termine dell'incontro con il Varese (6-1) aveva gli stessi punti in classifica e lo stesso quoziente reti dei granata. Infine, nel triangolare finale il Torino FIAT arriv\u00f2 secondo, arrendendosi solo ai vincitori, i Vigili del Fuoco La Spezia.\nCon la Nazionale ferma da oltre due anni, in Italia si organizzarono alcuni incontri, le cui rappresentative racchiudevano il meglio delle regioni; il Piemonte pot\u00e9 giovarsi della presenza di Mazzola in due gare, contro la Lombardia e la Venezia Giulia.\nLe partite di beneficenza e le vittorie nel Campionato Alta Italia e in Divisione Nazionale (1945-1946).\nTerminato il campionato nel luglio 1944, il Torino FIAT, dopo diversi mesi di sosta, riprese l'attivit\u00e0 nel periodo natalizio, quando disput\u00f2 due derby a scopo benefico, per poi organizzare in primavera un torneo al quale avrebbero partecipato anche Juventus Cisitalia, Filiale Italia, Lancia e Ispettorato del Lavoro. Quest'ultimo, i cui ricavi vennero destinati sempre in beneficenza, in mancanza di competizioni ufficiali, suscit\u00f2 interesse ed ebbe anche riscontro tecnico; tuttavia non fu concluso, dopo che nel secondo tempo del derby di ritorno tra FIAT e Cisitalia, il 22 aprile, allo Stadio Mussolini\u00a0\u2014 partita molto sentita, in cui era in palio anche la Coppa Pio Marchi, contornata dagli scontri tra tifosi sugli spalti\u00a0\u2014 la gara assunse connotati molto fallosi, concludendosi in una rissa. L'arbitro, dopo aver interrotto a lungo il gioco ed espulso tre giocatori, decise di sospendere anticipatamente l'incontro sul 3-1 per i bianconeri. Mazzola, tra gli espulsi, realizz\u00f2 l'unica rete granata e sub\u00ec anche un infortunio.\nValentino Mazzola e altri suoi compagni, come avevano fatto l'anno precedente, intensificarono i loro impegni giocando anche per formazioni raffazzonate, sempre per beneficenza.\nNella stagione calcistica 1945-1946, caratterizzata dal Campionato Alta Italia nella prima fase e dalla Divisione Nazionale conseguentemente, Mazzola dimostr\u00f2 di essere uno dei migliori realizzatori; il suo contributo per la conquista dello scudetto (terzo per il Torino) fu ancora tra i pi\u00f9 importanti della squadra. Sedici furono le sue reti, cinque le doppiette; la prima alla terza giornata, quando super\u00f2 due volte il portiere Carzino, a Genova nel 5-0 che il Torino inflisse alla Sampierdarenese; la seconda, un mese dopo, nel 4-0 casalingo sul Milan. La terza doppietta venne segnata alla 23\u00aa giornata, il 24 marzo 1946 nel 4-0 contro il Bologna, la quarta ebbe luogo alla 26\u00aa giornata, nel 5-0 contro l'Andrea Doria. Fece lo stesso al primo turno della Divisione Nazionale, allorch\u00e9 il Torino, in una partita storica, sconfisse la Roma in trasferta per 7-0 realizzando sei reti in tredici minuti: nacque il \"quarto d'ora granata\"; secondo la stampa, si gioc\u00f2 come nessuna squadra al mondo; e Mazzola ne diede inizio rimboccandosi le maniche.\nIl terzo scudetto e il titolo di capocannoniere (1946-1947).\nNella stagione 1946-1947 Valentino Mazzola, partito da capitano, diede un apporto considerevole per la vittoria di un ulteriore scudetto granata, il suo terzo personale, laureandosi capocannoniere con 29 centri. Nel girone d'andata, in cui mise a segno undici gol, fu, con Gabetto, il solo componente della linea offensiva composta di cinque uomini a essere pericoloso e a fornire prove convincenti, talvolta brillanti. Il 17 novembre 1946 fu protagonista nel 4-0 interno contro il Brescia con due marcature; lo stesso bottino ebbe il 29 dicembre a Bergamo, nel 3-0 contro l'Atalanta. Nel girone di ritorno riusc\u00ec a migliorarsi: furono 18 le reti, di cui quattro triplette. Il 23 febbraio 1947, con una prestazione definita \u00abspettacolosa\u00bb dalla stampa, guid\u00f2 la squadra nel 5-1 contro la Lazio e sigl\u00f2 tre gol. A distanza di due mesi, il 20 aprile, nella partita Torino-, conclusasi 6-0 per i granata, Mazzola fu autore della tripletta pi\u00f9 veloce della storia del calcio italiano, realizzando tre reti in tre minuti al portiere vicentino Romano, al 29', al 30' e al 31'.\nCostituiva, con Loik, i due punti di maggior forza della formazione: anche quando fu chiamato a ricoprire il ruolo di terzino sinistro, in una situazione di emergenza, il 4 maggio nell'incontro Livorno-Torino (0-2) si comport\u00f2 autorevolmente; quando, invece, le sue condizioni fisiche erano precarie, la squadra soffriva.\nIl mese di giugno fu molto prolifico per Mazzola, non solo in campo, dove si distinse per due triplette consecutive, alla 33\u00aa giornata nella partita Torino-Atalanta (5-3), quando realizz\u00f2 tre reti in dieci minuti, e al 34\u00ba turno in Torino-Genoa (6-0); infatti sottoscrisse un contratto per l'esclusiva delle sue fotografie in technicolor con la casa svizzera Obenauch, la quale si impegnava a diffondere le riproduzioni del calciatore in tutto il mondo, una novit\u00e0 a quei tempi.\nLo scudetto dei record, il \"caso Mazzola\", la tourn\u00e9e in Brasile (1947-1948).\nValentino Mazzola inizi\u00f2 il campionato 1947-1948 in forma smagliante: dopo le prime sette giornate era capocannoniere con otto segnature. Domenica 5 ottobre 1947, allo Stadio Nazionale, Roma e Torino chiusero il primo tempo sul punteggio di 1-0 per i giallorossi; di ritorno dagli spogliatoi, i granata realizzarono sette reti in 25 minuti, tre delle quali segnate da un Mazzola che gioc\u00f2 claudicante quasi tutta la partita per i postumi di un infortunio accusato nella precedente partita, senza risparmiarsi e dando dimostrazione di classe e potenza: segn\u00f2 al 15' della ripresa la rete del pareggio con un appariscente colpo di testa per stile e intuizione, poi la seconda con un diagonale potente e la terza con un gesto apprezzato dagli spettatori. Fu in occasione del terzo gol che la lacerazione muscolare si riacutizz\u00f2 e Mazzola fu costretto a lasciare il campo anzitempo, tra gli applausi di tutto lo stadio, per uno stiramento alla coscia.\nI suoi problemi fisici lo accompagnarono nei mesi di novembre e dicembre, eppure Mazzola continu\u00f2 a giocare, offrendo ripetute prestazioni discontinue e incolori; dava l'impressione di vagare in campo, spaesato. Il trattamento non benevolo al quale era sottoposto dai difensori avversari non lo agevolava, specie quando finiva le partite malconcio.\nIl 2 maggio 1948, partecip\u00f2 attivamente, con una rete, al 10-0 casalingo sull'Alessandria, la vittoria con massimo scarto nella storia delle massime serie del campionato italiano. Nella 34\u00aa giornata, Torino-Atalanta (4-0), Mazzola segn\u00f2 due reti, la prima delle quali in mezza rovesciata, eseguita dall'altezza del dischetto del rigore, un gesto tecnico altamente spettacolare di cui non si ricordavano eguali, secondo la stampa sportiva di allora.\nIl 23 maggio 1948, a Trieste, si gioc\u00f2 -Torino, terminata a reti inviolate; Mazzola fece scalpore, non presentandosi con i compagni, i quali manifestarono insofferenza per i suoi eccessi. Fu cos\u00ec che nacque il \"caso Mazzola\". Diverse furono le interpretazioni della sua assenza: oltre alla semplice giustificazione che il capitano voleva riposo, in quanto era stanco, emersero divergenze con la societ\u00e0 granata, con la quale Mazzola intendeva chiudere il rapporto, per trasferirsi all'Inter, sul cui interessamento si sparsero le voci; secondo un'altra chiave di lettura rimase a Torino, indispettito dal fatto che l'incontro internazionale Italia-Inghilterra di sette giorni prima non era stato giocato con il suo pallone; infine, salt\u00f2 fuori una lettera firmata dai calciatori della Triestina, i quali, memori delle parole dure che Mazzola aveva espresso in un'intervista a riguardo del gioco triestino della gara di andata, gli promettevano l'accoglienza poco amichevole\u00a0\u2013 si disse che in questo modo l'avevano indotto a evitare la trasferta. Le voci erano insistenti: il 4 giugno un'agenzia diede la notizia, poi rivelatasi infondata, della presenza di Mazzola agli allenamenti dell'Inter. Tutto questo mentre il Torino vinceva lo scudetto con cinque giornate di anticipo, il 30 maggio, grazie al 4-3 contro la Lazio e all'ultima e decisiva rete dello stesso Mazzola. A fine campionato i gol segnati dal Torino furono 125, record di reti in una massima serie, di cui 25 realizzate dal capitano che giunse secondo nella classifica marcatori, dopo lo juventino Boniperti.\nConquistato il titolo, con ancora alcune gare del campionato in calendario, il Torino, desiderato da diverse federazioni sudamericane, fu invitato dalla Confedera\u00e7\u00e3o Brasileira de Desportos a disputare quattro incontri amichevoli; Mazzola prima di partire, il 29 giugno, annunci\u00f2 in un'intervista radiofonica il suo addio ai granata, tra lo sgomento dei tifosi, e il giorno seguente, interpellato dai giornalisti, conferm\u00f2 quanto detto.\nNella seconda met\u00e0 di luglio, tra ammirazione ed entusiasmo, Mazzola e i suoi compagni affrontarono Palmeiras, Corinthians, Portoguesa e San Paolo, conseguendo una vittoria, due pareggi e una sconfitta.\nL'ultima stagione, iniziata tra le polemiche (1948-1949).\nA pochi giorni dall'inizio del nuovo campionato, fissato per il 19 settembre 1948, sei giocatori del Torino, tra cui Mazzola, non volevano adeguarsi alle condizioni di reingaggio che la societ\u00e0 propose loro; Mazzola, inserito nella lista di trasferimento dei giocatori, salt\u00f2 la prima gara di campionato contro la Pro Patria. Stante la sua esitazione, il Torino decise di comprare, a ridosso della partenza della stagione, alcuni elementi per il reparto offensivo, pronti a sostituirlo: arrivarono cos\u00ec Zanolla, Fadini e Gambino, tutti ottimi giocatori.\nLa contesa con la societ\u00e0 granata verteva sui soldi che la mezzala pretendeva, forte dei dieci milioni di lire assicuratigli dal presidente dell'Inter Masseroni, con il quale aveva cercato di accordarsi sino all'ultimo, telefonandogli cinque volte sabato 18, alla vigilia del campionato, senza ricevere risposta; opposto era il parere del presidente Novo che non voleva fare differenze tra i suoi calciatori; furono cos\u00ec i suoi compagni a convincere Novo ad aumentargli lo stipendio.\nRaggiunta l'intesa economica con la societ\u00e0 il 23 settembre, torn\u00f2 in campo nel secondo turno Atalanta-Torino (3-2), realizzando una delle due reti nel primo tempo, con un'esemplare azione in cui sfrutt\u00f2 a pieno la sua velocit\u00e0 e la sua classe.\nNei primi giorni di ottobre scoppi\u00f2 un altro \"caso Mazzola\". Si apprese che la Lega Nazionale aveva inoltrato al Consiglio Federale della FIGC una richiesta di autorizzazione a procedere nei confronti del giocatore per la sua condotta disdicevole nell'ambiente calcistico. Dopo aver letto su \"Tuttosport\" un articolo sulla partita pre-campionato Milan-Torino del 12 settembre in cui erano elencati i molti granata assenti, in contrasto con la societ\u00e0, e in cui veniva contestata una norma federale che concedeva a Mazzola un posto in tribuna d'onore (l'articolo riportava testualmente: \"c'\u00e8 Mazzola, ma in tribuna d'onore, secondo una ignorata disposizione federale che assegna un posto in tribuna d'onore ai giocatori che hanno controversie con le proprie societ\u00e0\"), il capitano granata aveva scritto una lettera, di ardua comprensione, al direttore Renato Casalbore, autore del pezzo, il cui contenuto era stato pubblicato integralmente nel quotidiano dallo stesso Casalbore senza commenti.\nLa stampa sportiva si divise tra opinioni severe e pareri pi\u00f9 tolleranti; questi ultimi, uniti all'ammissione da parte dello stesso Mazzola di aver commesso un errore, furono determinanti e fecero rientrare la rigidit\u00e0 che il Consiglio Federale aveva fatto trasparire in principio.\nMazzola era dotato di sorprendente capacit\u00e0 di recupero, anche quando era dato per sicuro assente riusciva a recuperare in extremis. Altres\u00ec, prima dei derby con la Juventus era solito fingere di essere malato o infortunato e riusciva a fare credere che non avrebbe giocato (anche ai giornalisti, che scrivevano della sua indisponibilit\u00e0), mentre la domenica scendeva regolarmente in campo, spiazzando tutti. Il copione si ripet\u00e9 pochi giorni prima del 24 ottobre, allorquando fu protagonista del derby vinto per 2-1 nella sesta giornata. Al 77', sul punteggio di 1-1, Boniperti, lanciato da Caprile, avanz\u00f2 e tir\u00f2; l'estremo difensore granata Bacigalupo si tuff\u00f2 a destra, mentre il pallone fil\u00f2 alla sua sinistra; improvvisamente Mazzola, accorso in difesa, devi\u00f2 la traiettoria di tacco, tra lo stupore di Boniperti, salvando la squadra dal passivo; precipitatosi poi in avanti, dopo uno scambio con Loik sul quale si fece trovare puntuale, in piena corsa fece partire un tiro fulmineo che super\u00f2 il portiere bianconero Sentimenti IV, senza che quest'ultimo potesse intervenire.\nOltre al derby, offr\u00ec una prestazione molto positiva sette giorni dopo nel 3-1 al Padova, segnando un gol e trascinando da solo la squadra alla vittoria. Per Mazzola, all'apice della sua popolarit\u00e0, il 1948 si concluse con otto reti nel girone d'andata e una proposta lusinghiera da parte degli argentini dell'Hurac\u00e1n, non presa in considerazione dai vertici granata.\nNei primi mesi del 1949 dovette convivere con diversi fastidi\u00a0\u2014 stiramento muscolare alla coscia mai guarito del tutto, lombalgia e una distorsione alla caviglia\u00a0\u2014, che gli fecero ridurre sensibilmente gli allenamenti durante la settimana e aumentare di peso, partecipando per\u00f2 in un primo periodo a quasi tutte le partite e realizzando quattro reti consecutive tra gennaio e febbraio\u00a0\u2014 il 23 gennaio 1949 in Roma-Torino 1-2, il 27 gennaio nel recupero della 18\u00aa giornata Torino-Sampdoria 2-1, il 30 gennaio in Torino-Livorno 1-0 e il 6 febbraio in Lucchese-Torino 1-1\u00a0\u2014 nonostante non potesse sfruttare a pieno il suo dinamismo e dovesse sopportare forti dolori.\nIl 24 aprile, nella 33\u00aa giornata, contro il Bari (1-1), segn\u00f2 l'ultimo gol della sua carriera; il portiere dei pugliesi, Giuseppe Moro, comp\u00ec diverse prodezze per evitare la sconfitta della sua squadra, soprattutto sui tiri dell'ispirato Mazzola, effervescente anche nei movimenti, dopo un prolungato periodo in ombra. Il 30 aprile i granata pareggiarono 0-0 a San Siro contro l'Inter, classificatasi poi a fine campionato seconda; Mazzola, a causa di un forte mal di gola con febbre alta e una forma di angina, non prese parte alla gara.\nL'ultima partita e la tragedia di Superga.\nIl 1\u00ba maggio, giorno seguente alla gara contro i nerazzurri, i granata volarono a Lisbona per disputare il 3 maggio un'amichevole contro il Benfica, conclusasi 4-3 per i lusitani, partita praticamente organizzata da Mazzola per l'addio al calcio dell'amico Francisco Ferreira, capitano della Nazionale portoghese. I due si erano conosciuti il 27 febbraio, quando l'Italia aveva battuto il Portogallo 4-1 a Genova; nel dopopartita, in un ristorante, Ferreira e Mazzola avevano discusso della partita che il Benfica avrebbe dedicato al portoghese, il cui incasso gli sarebbe stato donato come riconoscimento. Si sarebbe dovuto combinare un'amichevole di spessore, per attirare molti spettatori, e Mazzola gli aveva promesso il suo impegno affinch\u00e9 l'avversario fosse proprio il Torino.\nLa partenza di Mazzola con il gruppo era molto incerta per via delle sue non ancora perfette condizioni di salute e qualche quotidiano aveva riportato la notizia del suo forfait, ma il capitano granata, invece, aveva mantenuto la promessa. Nel pomeriggio del 4 maggio, durante il viaggio di ritorno, in condizioni di scarsa visibilit\u00e0 per una nebbia fitta, il Fiat G.212 che trasportava la squadra, i dirigenti e i giornalisti si schiant\u00f2 alle ore 17:03 contro il muro della Basilica di Superga, provocando la morte istantanea di tutte le trentuno persone a bordo. Al riconoscimento dei corpi, svoltosi nella tarda notte, contribu\u00ec Vittorio Pozzo. I funerali, a cui parteciparono oltre mezzo milione di persone, si tennero il 6 maggio; le salme furono portate a Palazzo Madama, da dove part\u00ec il corteo, proseguito fino al Duomo. Lo stesso giorno la FIGC proclam\u00f2 il Torino campione d'Italia, a quattro giornate dal termine, approvando la proposta di Inter, Milan e Juventus.\nNazionale.\nLa seconda guerra mondiale, prima, e l'improvvisa morte, dopo, negarono a Mazzola la chance di partecipare ai mondiali. Nelle sole competizioni amichevoli che gioc\u00f2, con la Nazionale italiana non rese quanto le sue possibilit\u00e0, tradito anche dall'emozione trasmessagli dalla maglia azzurra che indoss\u00f2 per dodici volte. Ricevette la prima convocazione il 23 febbraio 1942, ai tempi del Venezia, per una seduta di allenamento che si tenne due giorni dopo a Firenze. Esord\u00ec, insieme al compagno di club Loik, il 5 aprile 1942 a Genova nella partita Italia-Croazia (4-0). Al suo nome furono legate tante aspettative ma, nelle condizioni del campo di gioco trasformatosi in un pantano a seguito di una pioggia torrenziale, con una marcatura asfissiante nei suoi confronti, non gioc\u00f2 una buona gara. Quattordici giorni dopo, a Milano, gli azzurri collezionarono un altro 4-0, questa volta ai danni della Spagna, e Mazzola, oltre a segnare la sua prima rete, risult\u00f2 essere il migliore uomo in campo. A fine partita si dichiar\u00f2 commosso.\nDisput\u00f2 la terza gara, a distanza di oltre tre anni e mezzo dalla seconda\u00a0\u2014 periodo di sosta coincidente con quello della Nazionale, dovuto alla seconda guerra mondiale\u00a0\u2014, a Zurigo nel 4-4 contro la Svizzera. Nel 1947 furono quattro gli incontri disputati, tutti accompagnati da prestazioni non eccellenti; il 14 dicembre 1947 indoss\u00f2 per la prima volta la fascia di capitano. Il 27 marzo 1949, a Madrid, Mazzola scese in campo per l'ultima volta con gli azzurri, che vinsero per 3-1 contro gli spagnoli, fornendo una prestazione rimarchevole come sovente fece con i granata: fu la sua migliore partita in Nazionale.\nTra le tante divise presenti al Museo del calcio a Coverciano, quella granata con il 10 di Mazzola \u00e8 l'unica maglia di una squadra di club."}
{"id": "126548", "revid": "120920812", "url": "https://it.wikipedia.org/wiki?curid=126548", "title": "Incoronazione Maringhi", "text": "L'Incoronazione della Vergine, nota anche come Incoronazione Maringhi, \u00e8 una pala d'altare di Filippo Lippi, tempera su tavola (200x287 cm), realizzata tra il 1439 e il 1447 circa e conservata alla Galleria degli Uffizi di Firenze.\nStoria.\nAlla fine degli anni Trenta del Quattrocento Filippo Lippi aveva lasciato il convento del Carmine di Firenze per aprire una propria bottega di artista, ma, non avendo i mezzi per pagare assistenti ed apprendisti, lavorava pressoch\u00e9 da solo coi suoi due unici collaboratori abituali, Fra' Carnevale e Fra' Diamante, oltre a un ignoto \"Piero di Lorenzo dipintore\", forse il Maestro della Nativit\u00e0 di Castello. I carpentieri della perduta cornice lignea furono Manno de' Cori e Domenico del Brilla.\nLa pala era stata voluta nelle ultime volont\u00e0 del canonico di San Lorenzo e procuratore di Sant'Ambrogio Francesco Maringhi, che morendo nel 1441, aveva destinato i suoi averi per la realizzazione di una nuova pala per l'altare maggiore di Sant'Ambrogio. Si conservano le ricevute di pagamento per l'opera, datate dal 1439, quando si erano avuti i primi contatti col pittore, fino al 1447. Nel 1446 l'opera, quasi finita, venne trasferita dalla casa del pittore al monastero di Sant'Apollonia, dove veniva custodito il prezioso blu oltremare necessario a terminare il dipinto. Un anno dopo la pala veniva installata in Sant'Ambrogio.\nL'opera doveva valorizzare sia il culto dell'Immacolata Concezione, a cui le monache di Sant'Ambrogio si erano votate seguendo l'esempio del fondatore san Benedetto e del titolare della chiesa sant'Ambrogio, sia quello del Miracolo eucaristico di Firenze, avvenuto proprio in Sant'Ambrogio nel 1230: proprio in quegli anni infatti questa tradizione veniva rinsaldata con la fondazione della Confraternita del Corpus Domini.\nAnche per questa opera il Lippi dovette avvalersi di sei maestri esterni per le fasi finali, compresa la cornice intagliata e dorata, che oggi \u00e8 andata perduta. Anticamente la pala era dotata anche di predella, che fu smembrata ed oggi \u00e8 perduta, a parte un pannello con il \"Miracolo di sant'Ambrogio\" dei Musei Statali di Berlino.\nL'opera fu subito ammiratissima e venne copiata da numerosi pittori, con molti disegni di particolari che ci sono pervenuti.\nLa pala rest\u00f2 nella chiesa fino al 1810, quando venne rubata. Poco dopo un privato la rivendette alla Galleria dell'Accademia, da cui venne poi trasferita agli Uffizi.\nDescrizione e stile.\nLa Pala \u00e8 composta da un unico grande pannello diviso per\u00f2 in alto da tre archi, che riprendono la forma tradizionale del trittico. Due tondi si trovano tra gli archetti e raffigurano l\"'Angelo annunciante\" e la \"Vergine Annunziata\".\nLa scena principale rappresenta uno scenografico affollamento di figure, tra angeli, santi e personaggi biblici, che sono ritratti in atteggiamenti vari ed informali e con le fisionomie fortemente caratterizzate, come veri e propri ritratti.\nLa scena \u00e8 ambientata, come di consueto, in paradiso, ma Lippi non usa pi\u00f9 l'arcaico fondo oro, ma un cielo a strisce che ricorda i sette cieli. Al centro in alto si trova in posizione dominante Dio Padre e la Madonna inginocchiata che sta per essere incoronata, entro un grandioso trono marmoreo costruito in prospettiva, con la nicchia a conchiglia (ripetuta anche in fondo ai braccioli) tanto cara al pittore. La presenza di Dio al posto di Cristo, figura tradizionale dell'iconografia, sottolinea la nascita di Maria senza peccato originale.\nQuattro angeli reggono un nastro dorato, mentre al livello inferiore si trovano una serie di santi inginocchiati, su una pedana che li separa dai due gruppi di angeli e santi, a destra ed a sinistra, ispirati ai cori affollati di opere tradizionali pi\u00f9 antiche, come l'\"Incoronazione della Vergine\" di Lorenzo Monaco.\nI bordi della pedana creano un triangolo prospettico che ha il vertice sulla testa della Vergine e il minore affollamento del centro rispetto ai lati d\u00e0 maggiore enfasi ai personaggi principali. Tra le figure al centro si riconoscono la Maddalena, san Lorenzo o, in posizione preminente, sant'Eustachio, titolare di uno dei pi\u00f9 importanti altari della chiesa, con i due figli (Teofisto e Agapio) e la moglie Teofista, rappresentata con un volto estremamente dolce e aggraziato che guarda lo spettatore, come se fosse l'interlocutrice ideale per le ricche nobildonne fiorentine che frequentavano la chiesa: tradizionalmente Eustachio e la moglie sarebbero i ritratti del banchiere proprietario dell'altare a destra dell'altare maggiore e della sua consorte. Un altro santo riconoscibile dall'iscrizione nelle decorazioni della veste vescovile \u00e8 Martino di Tours, che ebbe un'esperienza eucaristica simile a quella del miracolo di Sant'Ambrogio (durante una messa gli si manifest\u00f2 Cristo nella sua figura non celato sotto le specie consacrate). Dietro Martino si trova Giobbe. \nQuesti personaggi, tutti privi di aureola, sono schiacciati, perch\u00e9 il Lippi, grande conoscitore delle regole ottiche della prospettiva, cre\u00f2 un'opera per essere vista dall'alto, dai coretti delle monache del convento di Sant'Ambrogio da dove assistevano alla messa senza essere viste dal pubblico sottostante.\nEffetti di grande disinvoltura spaziale sono le due figure tagliate dal bordo (un angelo e un monaco) che sottintendono uno spazio allargato, contrariamente alle convenzioni della scuola toscana dell'epoca che rappresentavano uno spazio finito e ordinato dove tutto era mostrato. Inginocchiati ai lati si trovano a destra il committente, davanti a un cartiglio retto da un angelo con scritto (\"costui port\u00f2 a termine l'opera\"), mentre a sinistra si trova un autoritratto di Filippo Lippi in abito da monaco carmelitano qual era, che guarda verso lo spettatore secondo la tipologia di auto-raffigurazione suggerita da Leon Battista Alberti nei suoi trattati.\nIn piedi ai lati si trovano i due santi titolari della chiesa e della cappella: sant'Ambrogio (a sinistra, che ha il pastorale rovesciato, non essendo stato vescovo della diocesi fiorentina) e san Giovanni Battista (a destra).\nL'austera e plastica monumentalit\u00e0 delle figure rivela lo studio delle opere di Masaccio, del quale il Lippi fu uno dei primi prosecutori, anche se in questa fase la sua pittura si era ormai orientata verso un maggiore senso della linea ritmica nei contorni, con una luce pi\u00f9 avvolgente che, tramite il chiaroscuro pi\u00f9 profondo, d\u00e0 una maggiore morbidezza al rilievo dei personaggi."}
{"id": "126549", "revid": "124085771", "url": "https://it.wikipedia.org/wiki?curid=126549", "title": "Forese Donati", "text": " Amico di Dante Alighieri, \u00e8 con costui protagonista della celebre \"tenzone\" e dei canti XXIII e XXIV del \"Purgatorio\".\nBiografia.\nFamiglia.\nForese Donati (soprannominato \"Bicci novello\" per distinguerlo dal nonno paterno che portava lo stesso nome e forse anche lo stesso soprannome), era figlio di Simone di Forese e di Contessa, detta \"Tessa\", di cui si ignora la provenienza familiare. Ebbe come fratelli Corso Donati, capo dei guelfi neri a Firenze, Piccarda, che Dante Alighieri colloc\u00f2 nel \"Cielo\" della Luna, e tali Ravenna e Sinibaldo, i cui nomi ci sono pervenuti soltanto attraverso documenti storici. Era inoltre imparentato con Dante Alighieri, in quanto Forese era cugino di terzo grado di Gemma Donati, moglie del Sommo Poeta.\nIl matrimonio e la morte.\nDella vita di Forese, oltre all'ascendenza magnatizia, si sa molto poco: in un anno imprecisato, si spos\u00f2 con una tale Nella da cui ebbe una figlia, Ghita, andata in sposa a Mozzino di Andrea de' Mozzi; a causa dei provvedimenti antimagnatizi instaurati da Giano della Bella (gli \"Ordinamenti di giustizia\"), Forese non pot\u00e9 partecipare attivamente alla vita politica cittadina. Mor\u00ec relativamente giovane (se si suppone che nacque intorno alla met\u00e0 del XIII secolo) nel luglio 1296, venendo poi sepolto il 28 di quel mese nella chiesa di Santa Reparata.\nCitazioni nella letteratura.\nLa dantesca \"Tenzone con Forese Donati\".\nSe del Forese \"storico\" conosciamo poco, di quello \"letterario\", invece, ricaviamo un'immagine molto pi\u00f9 nitida, grazie soprattutto all'opera letteraria dell'amico e parente Dante Alighieri. Il primo testo in cui Forese compare \u00e8 la celebre \"Tenzone\", composta da sei sonetti (tre per ciascuno dei due disputanti) e composti presumibilmente tra il 1293 e il 1296. In questa tenzone, costruita secondo la convenzione ed i moduli stilistici della poesia comico-realistica del tempo, i due poeti si rinfacciano a vicenda difetti e bassezze di ogni tipo, utilizzando espressioni gergali, se non addirittura scurrili: Dante rinfaccia a Forese la scarsa prestanza sessuale, i debiti, l'ingordigia alimentare, le abitudini violente e la nascita incerta; Forese rimprovera a Dante uno stato di povert\u00e0 e di accattonaggio, le sue origini e il mestiere di usuraio del padre Alighiero. Riguardo alla veridicit\u00e0 della Tenzone, citata per la prima volta dall\"'Anonimo Fiorentino\", si schier\u00f2 contro Domenico Guerri, che la considerava un falso. A favore dell'autenticit\u00e0 della tenzone, si schierarono invece Michele Barbi e Gianfranco Contini.\nI \"Canti\" XXIII e XXIV del \"Purgatorio\".\nL'amicizia tra i due poeti \u00e8 confermata dal loro incontro narrato da Dante nei canti XXIII e XXIV del \"Purgatorio\"\",\" dove Forese sconta il peccato di gola. In questi due canti, i toni scurrili e il linguaggio ostile della \"Tenzone\" (citata dal poeta implicitamente ai vv. 115-117) lasciano il posto alla felicit\u00e0 e alla commozione tra i due uomini, spingendo Dante a rivalutare positivamente la figura di Nella la quale, grazie alle sue preghiere, accorci\u00f2 la permanenza di Forese nell'Antipurgatorio. Nel canto XXIV, Forese predice a Dante lo stato di beatitudine della sorella Piccarda e si far\u00e0 portavoce della morte violenta del fratello Corso. "}
{"id": "126551", "revid": "1001457", "url": "https://it.wikipedia.org/wiki?curid=126551", "title": "Yuri Andropov", "text": ""}
{"id": "126553", "revid": "125674414", "url": "https://it.wikipedia.org/wiki?curid=126553", "title": "Druk tsendhen", "text": "\"Druk tsendhen\" (\"Il Regno del Drago Tonante\") \u00e8 il titolo dell'inno nazionale bhutanese e si riferisce al nome con cui i Bhutanesi chiamano il loro Paese. La musica ricorda le musiche tipiche del Bhutan. Il compositore della musica, Aku Tongmi, studi\u00f2 in India e divenne il primo direttore di banda dell'India. Dopo il suo ritorno in Bhutan, il Primo Ministro indiano visit\u00f2, nel 1953, il Bhutan e fu in quell'occasione che fu composto l'inno su commissione del Re del Bhutan. La melodia si basa sulla canzone popolare \"thri nyampa med pa pemai thri\" (\"L'immutabile Trono del Loto\"). \u00c8 da notare che l'inno, unico nel mondo, \u00e8 accompagnato da una coreografia. Le parole dell'inno sono di Gyaldun Dasho Thinley Dorji. \nTesto.\nTraduzione in italiano.\nNel Regno del Drago del Tuono ornato di cipressi\nIl protettore che custodisce gli Insegnamenti del sistema duale,\nEgli, il Prezioso e Glorioso Sovrano, estende il suo dominio,\nMentre la sua persona immutabile rimane costante.\nPoich\u00e9 la dottrina del Signore Buddha prospera,\nPossa il sole della pace e della felicit\u00e0 illuminare la popolazione!\nCollegamenti esterni.\nMusica dell'inno nazionale del Bhutan "}
{"id": "126554", "revid": "1001457", "url": "https://it.wikipedia.org/wiki?curid=126554", "title": "Konstantin Chernenko", "text": ""}
{"id": "126555", "revid": "827882", "url": "https://it.wikipedia.org/wiki?curid=126555", "title": "Konstantin Cernenko", "text": ""}
{"id": "126557", "revid": "1543377", "url": "https://it.wikipedia.org/wiki?curid=126557", "title": "Miracolo di sant'Ambrogio", "text": "Il Miracolo di sant'Ambrogio \u00e8 un dipinto tempera su tavola (28x52,5\u00a0cm) eseguito da Filippo Lippi e aiuti come scomparto di predella dell'\"Incoronazione Maringhi\", databile al 1439-1447 circa ed oggi conservato nella Gem\u00e4ldegalerie di Berlino.\nLa scena mostra una guarigione miracolosa di un fanciullo, derivata dalle agiografie medievali del santo, ambientata in una stanza piena di donne che assistono stupefatte all'evento. Esse sono ritratte in atteggiamenti vari ed informali e con le fisionomie fortemente caratterizzate, come veri e propri ritratti. L'impostazione prospettica della stanza, scorciata secondo una visione grandangolare, \u00e8 ripresa dalla pittura fiamminga, cos\u00ec come l'apertura sullo sfondo della finestra e dell'arco, che permettono di vedere il paesaggio. Notevole \u00e8 la capacit\u00e0 del maestro di rendere la consistenza degli abiti, curando il chiarosuro del panneggio, oppure la resa della tenda leggera e vaporosa che copre il letto a sinistra.\nLa griglia prospettica \u00e8 sottolineata dalla decorazione del pavimento. Da ci\u00f2 ne deriva una costruzione prospettica molto pi\u00f9 solida che non nella pala, il che ha fatto ipotizzare che la tavoletta sia da ascrivere alla fase finale della commissione, verso il 1447."}
{"id": "126558", "revid": "729019", "url": "https://it.wikipedia.org/wiki?curid=126558", "title": "Uguccione della Faggiola", "text": " Fu tra i protagonisti della vita politica e militare del Medioevo, in particolare all'interno delle vicende che contrassegnarono lo scontro tra lo Stato Pontificio e il Sacro Romano Impero.\nBiografia.\nNato intorno al 1250 a Casteldelci, all'epoca inserito nel territorio della Massa Trabaria, al confine tra Romagna, Marche e Toscana, fu podest\u00e0 e signore di Arezzo nel 1295 e di Lugo nel 1297. Dopo aver tentato di diventare signore di Forl\u00ec (1297), contando sulle simpatie ghibelline della citt\u00e0, fu di nuovo podest\u00e0 di Arezzo nel 1302 e vicario del Re Enrico VII di Lussemburgo a Genova tra il 1311 e il 1312. Nel 1313 fu chiamato a Pisa per esercitarvi la signoria.\nIl 1315 segna l'anno del massimo fulgore della sua stella nel firmamento del ghibellinismo toscano; \u00e8 di quell'anno infatti la battaglia di Montecatini, fatto d'arme che consolid\u00f2 ed estese a tutta la penisola la sua fama di abile condottiero.\nSi trattava di uno scontro impari, da una parte c'era Firenze, in quegli anni una delle citt\u00e0 pi\u00f9 ricche d'Italia e d'Europa, alleata con molte altre citt\u00e0: Arezzo, Colle di Val d'Elsa, Pistoia, Prato, San Gimignano, Siena, Volterra, ecc., ed anche con gli Angioini di Napoli. Dall'altra parte stavano Pisa, citt\u00e0 in crisi dopo la battaglia della Meloria, e Lucca, citt\u00e0 occupata militarmente dallo stesso Uguccione e quindi non del tutto affidabile.\nIn questo contesto di debolezza Uguccione poteva tuttavia contare su un punto di forza rappresentato da un contingente di 1800 cavalieri tedeschi, mercenari che facevano parte delle truppe imperiali e che si posero al servizio di Pisa a suon di fiorini, ma anche animati da un odio profondo verso i guelfi e gli Angioini.\nIn seguito a questa vittoria, per molti versi clamorosa ed inattesa, Firenze fu abbandonata da gran parte delle citt\u00e0 toscane che si affrettarono a chiedere e a ottenere la pace con Pisa, e riusc\u00ec a salvarsi solo grazie ad una ritrovata concordia interna.\nNel 1316 i pisani cacciarono Uguccione perch\u00e9 stanchi dei suoi metodi autoritari e dell'esosit\u00e0 delle imposte richieste dalle esigenze militari, fatto che lo costrinse a cercare rifugio presso Cangrande I della Scala che lo fece podest\u00e0 di Vicenza. Con questa autorit\u00e0 Uguccione represse duramente la rivolta guelfa del maggio 1317. Durante il suo servizio per il signore di Verona guid\u00f2 anche la guerra contro Brescia e Padova.\nUguccione della Faggiola mor\u00ec di malaria il 1\u00ba novembre 1319; il suo corpo fu portato da Vicenza a Verona per essere tumulato nella Chiesa di Sant'Anastasia.\nUn cronista dell'epoca, Agnolo di Tura, cos\u00ec concluse la narrazione che port\u00f2 alla caduta del signore di Pisa e di Lucca:\nIl suo stemma era costituito da un'aquila nera in campo rosso. Usava portare nelle barde dei suo cavalli delle bande d'oro in campo rosso, che poi costituiranno il nuovo stemma, suo e della sua famiglia.\nLe amicizie.\nFu amico di Dante Alighieri. Il sommo poeta riponeva molte speranze nella figura di Enrico VII di Lussemburgo, il quale chiamato da pi\u00f9 parti, discese in Italia nel 1310 con lo scopo di pacificare la penisola, ma mentre muoveva all'attacco di Firenze, mor\u00ec forse di malaria. In quell'anno pare che Dante profondamente deluso sia andato a Lucca presso Uguccione della Faggiola. Alcuni commentatori della \"Divina Commedia\" ipotizzano che a lui alluda Dante quando afferma che verr\u00e0 il Veltro, il quale disperder\u00e0 la cupidigia dominante nel mondo (Inferno - Canto primo, vv. 101-102). La tesi venne espressa nel 1828 da Carlo Troya nel saggio \"Del veltro allegorico di Dante\" e successivamente nel \"Del veltro allegorico de' Ghibellini\" (1856). La tesi fu per\u00f2 confutata da Niccol\u00f2 Tommaseo, ma ispir\u00f2 Cesare Balbo per la sua \"Vita di Dante\".\nConosceva bene anche Corso Donati ed era un grande amico di Spinetta Malaspina di Fosdinovo.\nDiscendenza.\nUguccione della Faggiola ebbe due figli e una figlia:"}
{"id": "126559", "revid": "267046", "url": "https://it.wikipedia.org/wiki?curid=126559", "title": "8 Flora", "text": "8 Flora \u00e8 un grande e brillante asteroide della Fascia principale.\nScoperta e nome.\nFlora fu scoperto da John Russell Hind il 18 ottobre 1847 grazie al telescopio da 7 pollici dell'osservatorio privato di George Bishop (di cui era direttore) al Regent's Park di Londra, Regno Unito. Fu il suo secondo asteroide scoperto, dopo 7 Iris.\nIl nome Flora fu proposto da John Herschel, in onore di Flora, la dea latina dei fiori e dei giardini, sposa di Zefiro (personificazione del vento dell'ovest), madre della Primavera. Il suo equivalente greco \u00e8 Chloris (che d\u00e0 il nome a un altro asteroide, 410 Chloris).\nCaratteristiche.\nLe analisi della curva di luce indicano che il suo polo punta in direzione delle coordinate eclittiche (\u03b2, \u03bb) = (16\u00b0, 160\u00b0) con un'incertezza di circa il 10\u00b0; ci\u00f2 indica un'inclinazione assiale di 78\u00b0.\nFlora \u00e8 il corpo progenitore della Famiglia di asteroidi Flora, nonch\u00e9 il membro di gran lunga pi\u00f9 grande con l'80% della massa totale di questa famiglia. Tuttavia, Flora si \u00e8 quasi certamente distrutto nell'impatto (o impatti) che ha generato la famiglia, e si tratterebbe quindi di un aggregato gravitazionale di molti frammenti.\nLo spettro di Flora indica che la sua composizione superficiale \u00e8 probabilmente una miscela di rocce silicate (tra cui piroxene e olivina) e di nichel e ferro allo stato metallico. Flora e generalmente l'intera famiglia Flora, sono indicato come candidati dei corpi progenitori delle meteoriti condriti L. Questo tipo di meteorite comprende circa il 38% di tutte quelle che colpiscono la Terra.\nCuriosit\u00e0.\nIl 25 marzo 1917, durante un'osservazione da Mosca, Flora fu confuso con la stella TU Leonis; la svista condusse alla classificazione di quest'ultima come una stella variabile cataclismica, nota come U Geminorum.\nL'errore fu scoperto solo nel 1995."}
{"id": "126565", "revid": "113465876", "url": "https://it.wikipedia.org/wiki?curid=126565", "title": "Lingua dzongkha", "text": "La lingua dzongkha (in tibetano \u0f62\u0fab\u0f7c\u0f44\u0f0b\u0f41) \u00e8 una lingua tibetana parlata in Bhutan, dove \u00e8 lingua ufficiale.\nDistribuzione geografica.\nLo dzongkha \u00e8 la madrelingua della popolazione negli otto distretti occidentali del Paese (Thimphu, Paro, Punakha, Wangdue-Phodrang, Gasa, Haa, Dagana, e Chukha). \u00c8 anche la lingua di alcuni gruppi etnici che vivono nella citt\u00e0 indiana di Kalimpong, che una volta faceva parte del Bhutan, ma attualmente appartiene al Darjeeling, distretto del Bengala Occidentale.\nIn Bhutan ci sono circa 160.000 persone la cui prima lingua \u00e8 lo dzongkha, che \u00e8 utilizzato come lingua franca in tutto il paese, come materia di istruzione, insieme all'inglese, in tutte le scuole e nei luoghi istituzionali (governo, amministrazione pubblica).\nSecondo l'edizione 2009 di \"Ethnologue\", fuori dal Bhutan si stimano 11.000 locutori in India e altri 300 in Nepal, a Katmandu.\nLingua ufficiale.\nLo dzongkha \u00e8 lingua ufficiale nel Regno del Bhutan.\nStoria.\nLa lingua dzongkha deriva dall'antico tibetano, anche se per molti secoli si \u00e8 sviluppata in modo autonomo in Bhutan. Lo dzongkha, come lingua di corte, dell'\u00e9lite militare, della nobilt\u00e0, del governo e dell'amministrazione pubblica \u00e8 radicato nella storia del Bhutan a partire almeno dal XII secolo.\nLa parola \"dzongkha\" deriva da \"kha\" \"lingua\" e \"dzong\" \"fortezza\" (lingua parlata nella fortezza). \"Dzong\" \u00e8 il nome delle fortezze-monasteri fondate dappertutto in Bhutan dallo Shabdrung Ngawang Namgyal (1594-1651) come centri di insegnamento, amministrazione, religione e come luoghi di difesa, nel XVII secolo, contro le armate dei tibetani e dei loro alleati mongoli."}
{"id": "126567", "revid": "125936883", "url": "https://it.wikipedia.org/wiki?curid=126567", "title": "Filippo Inzaghi", "text": "Soprannominato \"Superpippo\", \u00e8 stato campione del mondo e vicecampione d'Europa con la nazionale italiana rispettivamente nel 2006 e nel 2000. A livello di club, ha vinto, con il Milan, la UEFA Champions League nel 2003 e nel 2007, il mondiale per club sempre nel 2007, e lo scudetto nel 2003-2004 e nel 2010-2011; con la , lo scudetto 1997-1998.\nNella classifica dei gol segnati nelle competizioni UEFA per club \u00e8 quinto a quota 70 reti alle spalle di Cristiano Ronaldo (137), Lionel Messi (121), Robert Lewandowski (81) e Ra\u00fal (77) ed \u00e8 il miglior marcatore italiano in Champions League con 50 gol realizzati. Inoltre, \u00e8 il calciatore che ha segnato pi\u00f9 reti (2) in una finale di UEFA Champions League (edizione 2006-2007) a pari merito con Daniele Massaro, Karl-Heinz Riedle, Hern\u00e1n Crespo, Diego Milito, Cristiano Ronaldo e Gareth Bale. Per quanto riguarda la nazionale, ha segnato sia in un'edizione del campionato mondiale (Germania 2006), che in una del campionato europeo (Belgio-Paesi Bassi 2000).\nBiografia.\n\u00c8 il fratello maggiore di Simone, anche lui ex calciatore e allenatore di calcio. I due hanno anche condiviso una presenza in nazionale.\nDalla relazione con Angela Robusti, nell\u2019ottobre del 2021 nasce Edoardo.\nCaratteristiche tecniche.\nGiocatore.\nAttaccante puro, estremamente rapido, pur non essendo molto dotato tecnicamente, era noto per la grande abilit\u00e0 nell'approfittare delle disattenzioni degli avversari e per il grande senso della posizione e fiuto del gol, doti che ne hanno fatto uno dei pi\u00f9 prolifici attaccanti della sua generazione. Poco avvezzo ai ripiegamenti difensivi, agiva spesso sul filo del fuorigioco.\nCarriera.\nGiocatore.\nClub.\nGli esordi nel calcio professionistico.\nSi avvicina al calcio tramite il padre, tifoso del , che lo conduce per la prima volta al Meazza di Milano a vedere il Mundialito per club 1983. Cresce calcisticamente nelle giovanili del , che lo aveva prelevato dodicenne dal San Nicol\u00f2, formazione del suo paese natale. Con gli emiliani debutta tra i professionisti il 28 agosto 1991, a 18 anni, nella partita di ritorno del primo turno della Coppa Italia 1991-1992 Piacenza- (1-1). Successivamente esordisce anche in Serie B nel corso della stagione 1991-1992 giocando due partite, la prima delle quali il 1\u00ba dicembre 1991 contro la Casertana nella quale subentra nei minuti finali, senza riuscire ad andare in rete.\nNella stagione seguente \u00e8 ceduto in prestito in Serie C1 al , dove inizialmente \u00e8 riserva di Maffioletti e Bonazzi. Segna il suo primo gol in carriera il 20 dicembre 1992 contro il e a fine stagione totalizza 21 presenze e 13 reti.\nNel 1993, a 20 anni, passa in prestito in Serie B al , dove i tifosi lo ribattezzano \"Superpippo\". Con i giallobl\u00f9 scaligeri colleziona 36 presenze e 13 reti.\nNella stagione 1994-1995 ritorna al Piacenza, dove gioca con continuit\u00e0 realizzando 15 gol in 37 presenze, che consentono al club emiliano di passare in Serie A.\nParma.\nNell'estate 1995 \u00e8 acquistato dal per 5,9 miliardi di lire. L'allenatore parmense Nevio Scala, d\u00e0 subito fiducia al calciatore, inserendolo nel giro dei titolari, seppur non in pianta stabile. Con i giallobl\u00f9 ducali esordisce in Serie A il 27 agosto 1995 in -Parma (1-1), prima giornata del campionato 1995-1996.\nNel mese di novembre, con la riapertura della sessione autunnale di calciomercato, il trova l'accordo con il Parma per il prestito con diritto di riscatto di Inzaghi, ma per vari motivi (tra cui alcune dichiarazioni dell'allenatore partenopeo Vujadin Bo\u0161kov poco lusinghiere nei confronti dello stesso giocatore) la ratifica dell'accordo slitta di qualche giorno, consentendo a Inzaghi di giocare la partita di ritorno di Coppa delle Coppe contro l'Halmstad (l'andata era finita 3-0 per gli svedesi), in una sorta di partita d'addio alla squadra emiliana. In quella gara Inzaghi segna dopo un solo minuto e il Parma vince per 4-0, riuscendo cos\u00ec a passare il turno. Quella stessa sera Inzaghi diventa un idolo dei tifosi gialloblu e cos\u00ec il giorno seguente la famiglia Tanzi decide di bloccare il trasferimento dell'attaccante per tenerlo a Parma.\nIl 29 ottobre 1995 segna il suo primo gol in Serie A nella vittoria per 3-2 contro la sua ex squadra, il Piacenza. Pochi mesi pi\u00f9 tardi, durante un'amichevole contro i dilettanti del Collecchio, subisce un infortunio al piede sinistro, in seguito ad un urto contro il ginocchio di un avversario; Inzaghi rimane comunque in campo anche dopo lo scontro e segna anche un gol prima che l'allenatore lo obblighi a uscire. La diagnosi rileva la frattura del quinto metatarso e Inzaghi \u00e8 costretto a circa tre mesi di stop.\nAtalanta.\nNell'estate del 1996 passa all' di Ivan Ruggeri e Maurizio Radici; quest'ultimo era gi\u00e0 stato presidente del Leffe nel periodo in cui il centravanti ne aveva difeso i colori. Si aggiudica, primo atalantino a riuscire nell'impresa, il titolo di capocannoniere del campionato di Serie A 1996-1997 con 24 marcature, andando a segno contro 15 delle 17 squadre rivali: eguaglia cos\u00ec, dal punto di vista numerico, il primato di Platini, che nel 1983-1984 marc\u00f2 almeno una rete ad altrettante avversarie (in un torneo con 16 partecipanti).\nIl 9 marzo 1997 realizza la prima tripletta in A, risultando protagonista nella vittoria per 4-0 contro la Sampdoria.\nJuventus.\nNell'estate del 1997 \u00e8 acquistato dalla Juventus per 20 miliardi di lire.\nLa sua prima stagione in bianconero inizia tra lo scetticismo generale: si dice che lui e Del Piero formerebbero una coppia d'attacco troppo leggera. I due rispondono con i fatti: Inzaghi segna 27 gol (18 in campionato, 6 in Champions League, uno in Coppa Italia e 2 in Supercoppa italiana) e Del Piero 32. In quella stagione Inzaghi vince la Supercoppa italiana (3-0 al con una sua doppietta nella prima partita ufficiale in bianconero) e lo scudetto, conquistato alla penultima giornata grazie alla vittoria casalinga per 3-2 contro il Bologna, partita nella quale Inzaghi mette a segno una tripletta. In Champions League, invece, la Juventus perde in finale ad Amsterdam contro il per 0-1 grazie alla rete di Mijatovi\u0107, con Inzaghi due volte vicino al gol.\nNella stagione 1998-1999, in un'annata nella quale i risultati per la Juventus non arrivano e l'allenatore bianconero Marcello Lippi si dimette a febbraio sostituito da Ancelotti, Inzaghi non fa comunque mancare il suo apporto di gol in tutta la stagione, segnando 20 reti e risultando il miglior marcatore della propria squadra. In Champions League i bianconeri sono eliminati in semifinale dal : Inzaghi segna due reti nei primi 10 minuti della semifinale di ritorno, ma gli inglesi rimontano e vincono per 2-3. In questa annata Inzaghi realizza 6 gol nella massima competizione europea, fra cui una spettacolare rovesciata contro il il 16 settembre 1998 al Delle Alpi. In campionato invece la Juventus si piazza al settimo posto dopo aver perso lo spareggio per l'accesso alla Coppa UEFA contro l', accedendo cos\u00ec alla Coppa Intertoto.\nLa stagione 1999-2000 si apre con la vittoria della Coppa Intertoto anche grazie ai numerosi gol di Inzaghi, autore di 5 reti in semifinale contro il Rostov e 2 nella doppia finale contro il Rennes. In campionato la Juventus riesce a rimanere in testa alla classifica per quasi tutto il torneo e Inzaghi segna 15 gol fino a marzo, ma all'ultima giornata i bianconeri perdono in casa del per 1-0 sotto una pioggia incessante e lo scudetto va alla . Inoltre nel corso dell'annata nascono presunti dissapori con Del Piero, che non riesce a segnare su azione dopo il suo ritorno dall'infortunio.\nNella stagione seguente Inzaghi non fa mancare i suoi gol in Serie A (11 reti), dove, dopo una rimonta, la Juventus si classifica al secondo posto dietro alla , e anche in Champions League (5, tra cui una tripletta all') dove per\u00f2 la Juve \u00e8 eliminata nella prima fase a gruppi. In totale nel corso della stagione realizza 16 gol risultando il miglior marcatore bianconero per il terzo anno consecutivo.\nMilan.\n2001-2007.\nAl termine della stagione Inzaghi \u00e8 acquistato dal per 70 miliardi di lire (40 in contanti pi\u00f9 Cristian Zenoni). Esordisce con la maglia della squadra milanese alla prima giornata di campionato in -Milan (2-2) del 26 agosto 2001 e segna il suo primo gol con i rossoneri nella giornata successiva contro la Fiorentina (9 settembre 2001, 5-2). Disputa una prima stagione con alti e bassi a causa di un grave infortunio al legamento collaterale mediale del ginocchio sinistro occorsogli a dicembre in uno scontro con il portiere del Lupatelli. Chiude la stagione con sole 10 reti in campionato, ma molte delle quali fondamentali per la rincorsa alla qualificazione alla Champions League dell'anno successivo.\nMolto meglio va nella stagione 2002-2003, quando scende in campo 30 volte in campionato mettendo la palla in rete in 17 occasioni. Determinante inoltre il suo apporto in Champions League, dove con i suoi 12 gol trascina la squadra fino alla vittoria finale. Un centro per lui anche nella finale di ritorno di Coppa Italia, vinta contro la , dove segna il gol del definitivo 2-2. In totale nell'intera stagione realizza 30 reti.\nUna serie di infortuni alla schiena, al ginocchio, al gomito, ma soprattutto alla caviglia gli precludono la titolarit\u00e0 nelle due annate successive, in cui si deve sottoporre a due delicate operazioni chirurgiche e si deve accontentare di 43 partite totali con soli 8 gol.\nNella stagione 2005-2006, dopo aver recuperato dagli infortuni patiti, porta a termine un finale di stagione eccezionale, segnando con i rossoneri 12 gol in campionato e 4 in Champions League, tra cui una doppietta all'Olympique Lione nel ritorno dei quarti di finale, grazie alla quale i rossoneri passano il turno. Le prestazioni convincenti in Italia e in Europa gli valgono la convocazione da parte di Marcello Lippi nella Nazionale vittoriosa al Mondiale di Germania 2006, dove riesce ad andare a segno, contro la , pur avendo giocato solo 33 minuti.\nNella stagione 2006-2007 \u00e8 decisivo con il Milan in Champions League, dove segna i gol con i quali la squadra rossonera supera il preliminare con la e soprattutto la doppietta con cui vince la finale di Atene contro il , deviando una punizione di Pirlo e scattando sul filo del fuorigioco su assist di Kak\u00e1. Al termine dell'incontro Inzaghi \u00e8 nominato \"man of the match\". La maglia preparata per tale partita e autografata da Inzaghi viene messa all'asta per beneficenza nei giorni seguenti. Il ricavato dell'asta, 17.335 euro, viene devoluto alla \"Fondazione Milan\" per il progetto di costruzione del reparto di Neonatologia e Terapia Intensiva dello \"Holy Family Hospital\" di Nazaret.\n2007-2012.\nGrazie alla vittoria della Champions League 2006-2007, il 31 agosto 2007 i rossoneri disputano la Supercoppa europea contro il . La partita termina 3-1 per il Milan e il momentaneo pareggio arriva proprio per opera di Inzaghi che segna con un colpo di testa su cross di Gattuso. Dopo la doppietta segnata allo Shakhtar Donetsk il 6 novembre 2007, Inzaghi raggiunge Gerd M\u00fcller a quota 62 gol nella classifica dei marcatori nelle competizioni UEFA. Supera il tedesco nella successiva partita europea disputata, segnando il suo 63\u00ba gol europeo contro il il 4 dicembre 2007. Inzaghi si rivela decisivo anche nella finale del Mondiale per club, giocata contro il Boca Juniors il 16 dicembre 2007: in questa partita realizza due delle quattro reti (entrambe su assist di Kak\u00e1) grazie alle quali il Milan si impone sulla formazione argentina con il risultato di 4-2.\nIl 24 febbraio 2008 Inzaghi, segnando contro il la rete del 2-1 finale, realizza il 90\u00ba gol con la maglia del Milan, che diventa cos\u00ec la squadra con cui Inzaghi ha segnato di pi\u00f9, essendosi fermato a 89 reti con la Juventus. Dopo la gara di ritorno di Champions League contro l' del 4 marzo 2008, un'ernia inguinale lo tiene fermo per un mese. Torna nuovamente in campo il 5 aprile 2008 realizzando 10 gol in 7 partite: 2 reti contro il (3-1), un'altra doppietta a Torino contro la Juventus (3-2 per i bianconeri), un gol contro la (5-1), una tripletta al Picchi contro il (4-1), un gol nel derby contro l' (2-1) e un gol contro l' (4-1). Quest'ultima \u00e8 la sua centesima marcatura con la maglia del Milan.\nDopo essere stato raggiunto il 5 marzo 2008 in vetta alla classifica dei marcatori nelle competizioni UEFA per club a quota 63 reti da Ra\u00fal, stacca lo spagnolo il 23 ottobre 2008 realizzando il terzo gol rossonero contro gli olandesi dell', 64\u00ba personale in Europa e 100\u00ba dei rossoneri in Coppa UEFA. Pi\u00f9 volte raggiunto da Ra\u00fal, Inzaghi supera nuovamente l'allora capitano madridista il 15 settembre 2009 segnando il 68\u00ba gol nelle competizioni UEFA per club con una doppietta contro l'Olympique Marsiglia. Il 15 marzo 2009, segnando una doppietta nel 5-1 in casa del , realizza il 300\u00ba gol in carriera (272 con squadre di club e 28 in Nazionale), festeggiato mostrando una maglia celebrativa rossonera recante il numero 300. Il 26 aprile 2009 realizza il 150\u00ba gol personale in Serie A, segnando la seconda rete dei rossoneri nella vittoria per 3-0 contro il a San Siro.\nNella stagione 2009-2010 Inzaghi segna la prima rete in campionato nel turno infrasettimanale contro il al San Paolo e dopo un lungo periodo passato in panchina torna al gol il 21 marzo 2010 nella gara casalinga del Milan sempre contro il Napoli, segnando la rete del pareggio di testa su assist di Ronaldinho. Il 21 maggio 2010 Inzaghi prolunga il contratto con il Milan, in scadenza nel giugno seguente, di un anno, fino al 30 giugno 2011.\nInzaghi inizia la stagione 2010-2011 segnando il gol del definitivo 4-0 a San Siro contro il nella prima giornata di campionato. Dopo essere stato superato da Ra\u00fal come miglior marcatore nelle competizioni UEFA per club il 20 ottobre 2010 (doppietta all'), il 3 novembre 2010 anche Inzaghi, nella partita del 4\u00ba turno della fase a gironi di Champions League 2010-2011 contro il , segna una doppietta che gli consente di raggiungere nuovamente lo spagnolo a quota 70 gol nelle competizioni UEFA per club e di superare Gerd M\u00fcller (69 reti) come primatista di reti nelle coppe europee. Allo stesso tempo raggiunge e supera Marco van Basten nella classifica dei cannonieri di tutti i tempi del Milan e diventa anche il pi\u00f9 anziano giocatore a realizzare un gol in Champions League a 37 anni e 85 giorni, superando il precedente record del capitano interista Javier Zanetti. Successivamente \u00e8 a sua volta superato da Ryan Giggs, che il 26 aprile 2011 nella semifinale di andata contro lo Schalke 04 segna in Champions League a 37 anni e 148 giorni. Il 10 novembre 2010, in occasione dell'incontro casalingo contro il valido per l'11\u00aa giornata di campionato, si infortuna procurandosi la lesione del legamento crociato anteriore e del menisco esterno del ginocchio sinistro per le quali viene operato a Barcellona dal professor Ramon Cugat il 23 novembre seguente. Il 15 febbraio 2011 viene superato come migliore marcatore nelle competizioni UEFA per club da Ra\u00fal, che lo appaia anche in vetta alla classifica dei capocannonieri delle coppe europee. Il 7 maggio 2011 vince il suo secondo scudetto con i rossoneri a due giornate dal termine del campionato grazie allo 0-0 contro la e una settimana pi\u00f9 tardi, il 14 maggio 2011, a 185 giorni di distanza dall'infortunio, ritorna in campo contro il , sostituendo Pato all'81\u00ba minuto di gioco.\nIl 18 maggio 2011 rinnova il contratto con il Milan, in scadenza a fine stagione, fino al 30 giugno 2012. Dopo 11 anni passati con la maglia rossonera, l'11 maggio 2012 comunica ufficialmente che la stagione 2011-2012 \u00e8 stata l'ultima con la maglia del Milan, come concordato con la societ\u00e0. Due giorni dopo, il 13 maggio, gioca la sua 300\u00aa e ultima partita in rossonero a San Siro contro il ; entrato in campo nel corso del secondo tempo, segna anche la sua ultima rete (156\u00ba gol in Serie A e unico stagionale) che vale la vittoria finale per 2-1. Quel pomeriggio Inzaghi diventa anche il quarto giocatore per anzianit\u00e0 nella storia del Milan, essendo sceso in campo all'et\u00e0 di 38 anni, 9 mesi e 4 giorni: fino ad allora, soltanto Alessandro Costacurta, Paolo Maldini ed Enrico Albertosi avevano disputato una partita ufficiale con il Milan avendo un'et\u00e0 maggiore della sua.\nCon il Milan ha vinto due Champions League, una Coppa del mondo per club, due Supercoppe europee, due scudetti, una Coppa Italia e due Supercoppe italiane. In totale con la maglia dei rossoneri ha collezionato ben 300 presenze e 126 gol.\nNazionale.\nInzaghi esordisce nella nazionale italiana Under-21 il 22 dicembre 1993 nell'amichevole -, conclusasi 0-0. L'anno seguente prende parte alla fase finale dell'europeo Under-21, vinto dagli azzurrini, giocando il ritorno dei quarti di finale contro la e la finale contro il . Nel biennio successivo disputa le qualificazioni per l'europeo Under-21 del 1996 (7 partite e 2 gol) ed \u00e8 convocato per la fase finale in Spagna, ma viene poi sostituito da Francesco Totti per un infortunio alla caviglia. In totale con la Nazionale Under-21 ha giocato 14 partite e ha realizzato 3 gol.\nDebutta con la nazionale maggiore l'8 giugno 1997, con il CT Cesare Maldini, nell'amichevole Italia- 3-3, valida per il Torneo di Francia.\nPartecipa ai Mondiali di Francia '98, regalando un assist a Roberto Baggio per il secondo gol azzurro nella partita contro l' (2-1).\nIl 18 novembre 1998 segna le prime reti con la maglia della Nazionale azzurra grazie alla doppietta realizzata nell'amichevole di Salerno contro la . Al , che gioca da titolare, realizza due reti: prima trasforma il rigore decisivo contro la al debutto (2-1), poi segna nei quarti contro la (2-0). \u00c8 il capocannoniere azzurro nelle qualificazioni al con 7 reti: l'attaccante segna - tra l'altro - tre doppiette contro , Romania e . Nella fase finale disputa due partite, vedendosi annullare un gol (parso regolare ai pi\u00f9) contro la .\nNelle qualificazioni agli Europei 2004 \u00e8 il miglior marcatore azzurro con 6 reti e secondo assoluto alle spalle dello sloveno Ermin \u0160iljak (8 gol), ma il tecnico Trapattoni non lo convoca per la fase finale della manifestazione, anche a causa di una stagione in cui aveva giocato poco con il Milan per via di alcuni infortuni, preferendogli Marco Di Vaio.\nConvocato dal CT Marcello Lippi nella Nazionale partecipante al Mondiale 2006, Inzaghi scende in campo in una sola occasione, entrando a partita in corso, riuscendo comunque a mettersi in evidenza: il 22 giugno contro la , finalizzando un veloce contropiede, mette a segno il gol del 2-0 con cui l'Italia chiude la partita e ipoteca il passaggio agli ottavi di finale come prima classificata nel girone E. Il 9 luglio 2006, a quasi 33 anni, festeggia con i suoi compagni la vittoria della Coppa del Mondo.\nDopo il Mondiale, \u00e8 impiegato in 6 partite di qualificazione agli Europei 2008, nelle quali segna 3 reti, di cui 2 alle il 2 giugno 2007, ma il tecnico Roberto Donadoni non lo convoca per la fase finale della manifestazione. La sua ultima partita in Nazionale \u00e8 stata quella dell'8 settembre 2007 disputata contro la a Milano (0-0).\nIn totale con la Nazionale italiana ha disputato 57 partite segnando 25 reti, grazie alle quali \u00e8 al sesto posto nella classifica dei marcatori dell'Italia: lo precedono solo Gigi Riva (35), Giuseppe Meazza (33), Silvio Piola (30), Roberto Baggio e Alessandro Del Piero (27).\nAllenatore.\nMilan.\nDopo il ritiro, accetta l'incarico di allenatore degli Allievi Nazionali rossoneri: il contratto sar\u00e0 valido per le stagioni 2012-13 e 2013-14. Il 10 dicembre 2012 inizia il corso di Coverciano, per ottenere l'abilitazione a tecnico professionista. La stagione si conclude con il raggiungimento della fase finale del Campionato di categoria, in cui la squadra \u00e8 eliminata dall'Empoli in semifinale. Il 7 giugno 2013 diviene allenatore della formazione Primavera, che condurr\u00e0 a vincere il Torneo di Viareggio nel febbraio 2014.\nIl 9 giugno 2014 \u00e8 nominato tecnico della prima squadra. Esordisce da professionista alla prima giornata del campionato di Serie A 2014-2015, con i rossoneri vittoriosi per 3-1 sulla . La posizione finale sar\u00e0 il decimo posto (13 vittorie, 13 pareggi, 12 sconfitte), che comporta l'esclusione dalle coppe europee della squadra per il secondo anno consecutivo, fatto che non avveniva dalla stagione 1997-1998. A giugno viene cos\u00ec esonerato, nonostante il contratto fosse valido per un'altra stagione.\nVenezia.\nIl 7 giugno 2016 viene scelto come nuovo allenatore del , club neopromosso in Lega Pro, in sostituzione di Giancarlo Favarin. Il 15 aprile 2017, il Venezia vince il campionato e viene promosso in Serie B con tre giornate di anticipo, grazie al pareggio interno col Fano. Il 26 aprile seguente, Inzaghi ottiene anche il trofeo della Coppa Italia Lega Pro ai danni del , vincendo la doppia finale con il punteggio complessivo di 3-2.\nNel campionato di Serie B 2017-2018 raggiunge i play-off con tre giornate di anticipo, posizionandosi in quinta posizione nella classifica generale; la squadra lagunare si ferma in semifinale, eliminata dal dopo aver pareggiato per 1-1 in casa e perso per 1-0 in trasferta.\nBologna.\nDopo essersi dimesso da tecnico del Venezia, il 13 giugno 2018 diventa il nuovo allenatore del . Il club felsineo aveva infatti ufficializzato, pochi giorni prima della disputa dei play-off da parte del Venezia, l'ingaggio di Inzaghi come tecnico per la nuova stagione, in sostituzione di Roberto Donadoni.\nAlla sua seconda esperienza da capo allenatore in Serie A, ottiene 2 vittorie, 7 pareggi e 10 sconfitte: la squadra chiude la prima parte di campionato al 18\u00ba posto e con 13 punti. In Coppa Italia, invece, il Bologna riesce a qualificarsi agli ottavi di finale, dove viene eliminato dalla . Il club rossobl\u00f9 inizia il 2019 con un pareggio e una sconfitta per 4-0 contro il , diretta concorrente per la salvezza, disfatta che causa il 28 gennaio l'esonero di Inzaghi, sostituito da Sini\u0161a Mihajlovi\u0107.\nBenevento.\nIl 22 giugno 2019 viene nominato nuovo tecnico del , in Serie B. Dopo una stagione condotta saldamente al primo posto della classifica, battendo numerosi record per la categoria (promozione con maggiore anticipo sulla fine del campionato, numero di punti nella B a 20 squadre, miglior attacco e difesa) la squadra campana ottiene, con sette turni di anticipo (record per la categoria), il 29 giugno 2020, l'aritmetica promozione in Serie A da capolista, vincendo la Coppa Ali della Vittoria. Termina il campionato con sole 4 sconfitte in 38 partite e un distacco di 18 punti sul , secondo.\nNel campionato di Serie A 2020-2021, dopo un girone di andata fruttuoso, il Benevento ha un crollo di rendimento nella tornata conclusiva dove raccoglie solo una vittoria, per quanto prestigiosa sul campo della Juventus campione d'Italia in carica, retrocedendo in Serie B prima dell'ultima giornata.\nBrescia.\nIl 9 giugno 2021 viene nominato nuovo tecnico del , in Serie B. \nStatistiche.\nTra club, nazionale maggiore e nazionali giovanili, Inzaghi ha giocato globalmente 695 partite segnando 316 reti, alla media di 0,45 gol a partita.\nStatistiche da allenatore.\n\"Statistiche aggiornate al 25 febbraio 2022.\" In grassetto le competizioni vinte."}
{"id": "126568", "revid": "49258218", "url": "https://it.wikipedia.org/wiki?curid=126568", "title": "Dzongkha", "text": ""}
{"id": "126570", "revid": "125939001", "url": "https://it.wikipedia.org/wiki?curid=126570", "title": "Anna Maria Canopi", "text": "Biografia.\nDopo la laurea in lettere presso l'Universit\u00e0 Cattolica del Sacro Cuore di Milano, nel 1960 entr\u00f2 nell'ordine delle Benedettine presso l'Abbazia di Viboldone dove, a 34 anni, prese i voti solenni. Nel 1973 venne incaricata da Aldo Del Monte, vescovo di Novara e suo padre spirituale, di fondare una comunit\u00e0 monastica presso l'Isola di San Giulio.\nScrittrice molto feconda e profonda erudita della letteratura dei Padri della Chiesa, pubblic\u00f2 diversi libri sulla storia del monachesimo e sulla spiritualit\u00e0 cristiana.\nCollabor\u00f2 all'edizione della Bibbia della CEI, al Catechismo della chiesa cattolica e alle edizioni dei nuovi messali e lezionari. Prepar\u00f2 il testo della \"Via Crucis\" di Giovanni Paolo II al Colosseo nel 1993. Nel 1995 intervenne al Congresso della Chiesa italiana di Palermo portando la sua testimonianza di badessa benedettina al Convegno dei giovani europei tenutosi a Loreto.\nIl 30 agosto 2009 ricevette l'allora patriarca melkita-cattolico Gregorio III Laham, che celebr\u00f2 una divina liturgia in rito greco-bizantino. Nell'occasione ebbe in dono dal patriarca la croce pettorale di Gerusalemme.\nNel 2018, in condizioni di salute ormai precarie, lasci\u00f2 la guida del monastero. La comunit\u00e0 elesse come nuova badessa Madre Maria Grazia Girolimetto.\nMor\u00ec l'anno seguente, proprio nel giorno della celebrazione del transito di san Benedetto, il 21 marzo; \u00e8 sepolta al cimitero del complesso di San Filiberto a Pella."}
{"id": "126572", "revid": "1573940", "url": "https://it.wikipedia.org/wiki?curid=126572", "title": "Monastero Mater Ecclesiae", "text": "Il monastero \"Mater Ecclesiae\" \u00e8 un monastero situato all'interno della Citt\u00e0 del Vaticano, nei Giardini Vaticani, vicino alla Fontana dell'Aquilone.\nStoria.\nIl complesso, intitolato a Maria Madre della Chiesa, \u00e8 stato costruito tra il 1992 e il 1994 al posto di un edificio amministrativo della Gendarmeria Vaticana, integrandolo con la vecchia residenza dei giardinieri. La struttura, a forma di parallelepipedo, \u00e8 divisa in due parti: a ovest si trova la cappella di due piani, a est gli ambienti monastici e le 12 celle, strutturati su quattro piani. Accanto al monastero si trova un orto, dove vengono coltivate frutta e verdura con metodi biologici.\nIl monastero \u00e8 stato costruito per volont\u00e0 di papa Giovanni Paolo II, che desiderava avere un gruppo monastico di suore in Vaticano che pregasse per il pontefice e la Chiesa cattolica. Secondo lo statuto del monastero, ogni cinque anni \u00e8 prevista l'alternanza di ordini monastici differenti. Hanno abitato il monastero i seguenti ordini religiosi:\nCon l'avvio di lavori di ristrutturazione nel novembre 2012, le ultime suore hanno lasciato il monastero.\nL'11 febbraio 2013 padre Federico Lombardi, nel commento ufficiale alla rinuncia al ministero petrino di papa Benedetto XVI, ha annunciato che il monastero avrebbe ospitato il papa emerito appena ultimata la ristrutturazione dell'edificio.\nIl 30 aprile 2013 viene reso noto che i lavori di ristrutturazione del monastero sono terminati. Il papa emerito Benedetto XVI vi si \u00e8 trasferito il 2 maggio 2013, insieme al suo segretario particolare e prefetto della casa pontificia monsignor Georg G\u00e4nswein e a quattro Memores Domini."}
{"id": "126573", "revid": "1543377", "url": "https://it.wikipedia.org/wiki?curid=126573", "title": "Pala del Noviziato", "text": "La Pala del Noviziato (\"Madonna col Bambino e santi\") \u00e8 un'opera di Filippo Lippi, tempera su tavola (196x196 cm), databile al 1440-1445 circa e conservata nella Galleria degli Uffizi a Firenze.\nStoria.\nL'opera, riconosciuta come integralmente autografa, venne probabilmente commissionata da Cosimo il Vecchio, come suggerisce la presenza dei santi Cosma e Damiano, protettori del suo casato, ed era originariamente destinata alla cappella del Noviziato nella basilica di Santa Croce, di cui i Medici erano patroni.\nAll'epoca delle soppressioni napoleoniche (1813) la pala venne spostata assieme alla predella, dipinta dal Pesellino ed oggi divisa tra il Louvre (primi due scomparti) e gli Uffizi (ultimi tre scomparti)\nDescrizione e stile.\nL'opera \u00e8 una sacra conversazione, con la \"Madonna in trono\" al centro affiancata da quattro santi: da sinistra si trovano san Francesco, san Damiano, san Cosma e sant'Antonio da Padova. Le coppie san Francesco-sant'Antonio (santi francescani, come i monaci di Santa Croce) e san Cosma-san Damiano sono disposte insolitamente in maniera spezzata, per generare simmetria e variazioni coloristiche. In alto, sul fregio dell'architettura, corre il motivo araldico delle \"palle\" medicee.\nLa prospettiva lineare con cui \u00e8 composto lo spazio \u00e8 ancora incerta, ma sono ben presenti tutti gli elementi stilistici di questa fase dell'artista: alternanza di colori, rappresentazione di marmorizzazioni e ricerca di nuove varianti. Lippi infatti, a differenza della tradizione, proporzion\u00f2 i santi alla dimensione della Vergine, e li pose seduti accanto a lei e non pi\u00f9 in piedi.\nLa predella del Pesellino mostra episodi della vita dei santi raffigurati e una \"Nativit\u00e0\" al centro. Le prime due scene (\"Stimmate di san Francesco\" e \"Guarigione del canonico Giustiniano\") sono al Louvre (agli Uffizi si trovano due copie).\nPredella della \"Pala del Noviziato\""}
{"id": "126574", "revid": "118210033", "url": "https://it.wikipedia.org/wiki?curid=126574", "title": "Coppa Libertadores 2005", "text": "La Copa Toyota Libertadores 2005, 46\u00aa edizione della Coppa Libertadores organizzata annualmente dalla CONMEBOL, vide la partecipazione di 32 squadre provenienti da 10 federazioni calcistiche sudamericane oltre al Messico. Il primo turno di qualificazione inizi\u00f2 il 15 febbraio 2005. Il trofeo fu vinto dal San Paolo il 14 luglio 2005.\nOttavi di finale.\nLe gare di andate vennero disputate tra il 17 maggio 2005 e il 19 maggio 2005. Le gare di ritorno vennero disputate tra il 24 maggio 2005 e il 26 maggio 2005.\nQuarti di finale.\nLe gare di andata vennero disputate il 1\u00ba giugno 2005 e il 2 giugno 2005. Le gare di ritorno vennero disputate tra il 14 giugno 2005 e il 16 giugno 2005.\nSemifinali.\nAndata 22 e 23 giugno, ritorno 29 e 30 giugno 2005.\nFinale.\nAndata 6, ritorno 14 luglio 2005."}
{"id": "126575", "revid": "1282260", "url": "https://it.wikipedia.org/wiki?curid=126575", "title": "Apparizione della Vergine a san Bernardo (Filippo Lippi)", "text": "L'Apparizione della Vergine a san Bernardo \u00e8 opera di Filippo Lippi, tempera su tavola (98x106 cm), databile entro il 1447 e conservata nella National Gallery di Londra.\nStoria.\nIl dipinto era destinato per il Palazzo della Signoria di Firenze per essere collocato di fronte alla porta della Cancelleria, come sopraporta, citata dal Vasari.\nIl Baldinucci cit\u00f2 un documento di pagamento, oggi perduto, relativo al saldo del pagamento per il dipinto, datato 16 maggio 1447, data che \u00e8 verosimile anche secondo l'analisi stilistica.\nL'opera ricomparve a Parigi nel 1850, come attribuita a Benozzo Gozzoli, poi a Masaccio. Fu Cavalcaselle (1892) a riferirla al Lippi, un'attribuzione poi sempre sostanzialmente confermata, anche in seguito alla pulitura dalle ridipinture in seguito al restauro. Non \u00e8 comunque improbabile l'intervento in alcune parti di aiuti di bottega, come il Maestro della Nativit\u00e0 di Castello.\nDescrizione e stile.\nIl tema dell'apparizione della Vergine e di tre angeli a san Bernardo in meditazione e studio nel deserto venne trattato con originalit\u00e0 dal Lippi, che sfrutt\u00f2 appieno la particolare forma della tavola. Lo sfondo roccioso e il leggio poggiato sulla nuda roccia hanno come precedente una scena simile nella predella del polittico di Giovanni da Milano a Prato."}
{"id": "126577", "revid": "118346955", "url": "https://it.wikipedia.org/wiki?curid=126577", "title": "Madonna col Bambino (Filippo Lippi Parma)", "text": "La Madonna col Bambino \u00e8 opera di Filippo Lippi, tempera su tavola (80x52,5\u00a0cm), databile tra il 1450 e il 1455 circa e conservata nella Fondazione Magnani-Rocca di Parma.\nStoria.\nL'opera, nata probabilmente per la devozione privata domestica, non \u00e8 citata dalle fonti antiche e la sua provenienza \u00e8 ignota. Il Toesca la pubblic\u00f2 nel 1932, come presente da tempo imprecisato presso la contessa Foglietti nel Castello di Montauto vicino a Firenze.\nIn base a dettagli stilistici viene oggi datata nella prima met\u00e0 degli anni cinquanta del XV secolo.\nDescrizione e stile.\nLa Madonna col bambino \u00e8 impostata frontalmente e a mezzo busto, con il bimbo in braccio che sporge oltre un parapetto in finto marmo, alla fiamminga. Anche lo sfondo scuro, in questo caso coperto da un drappo, rimanda alla tradizione nordica. Il dipinto mostra anche affinit\u00e0 con alcune delle scarse opere riferite al Maestro della Nativit\u00e0 di Castello, ritenuto un aiutante di bottega del Lippi."}
{"id": "126579", "revid": "1543377", "url": "https://it.wikipedia.org/wiki?curid=126579", "title": "Pala Alessandri", "text": "La Pala Alessandri (\"San Lorenzo in trono fra i santi Cosma e Damiano e donatori\") \u00e8 un'opera di Filippo Lippi, tempera su tavola (centrale 120,9x105,9\u00a0cm, laterali 72,4x38,1\u00a0cm), databile al 1453 circa e conservata al Metropolitan Museum of Art di New York.\nStoria.\nLe vicende di questo dipinto sono controverse, a partire dall'identificazione dell'opera stessa: probabilmente si tratta della tavola descritta dal Vasari, nelle \"Vite\", ed eseguita per la chiesa della villa di Vincigliata della famiglia Alessandri, presso Firenze. Verso il 1790 la pala venne trasferita nel palazzo di famiglia in Borgo Albizi a Firenze, per venire venduta nel 1912 sul mercato londinese e di nuovo a New York, entrando nel MET dal 1935.\nLa datazione \u00e8 incerta: generalmente, la critica la colloca tra la met\u00e0 degli anni quaranta e i primi anni cinquanta del XV secolo. Alcuni ipotizzano che fosse un regalo di nozze alla famiglia di Ginevra degli Alessandri, andata in sposa a Giovanni di Cosimo de' Medici il 20 gennaio 1453.\nDescrizione e stile.\nSi ritiene che originariamente la pala fosse costituita da un unico pannello, poi smembrato nel corso dei secoli e infine ricomposto nell'attuale forma di trittico. La ricostruzione comport\u00f2 il rifacimento di vaste aree del fondo e delle gambe di san Lorenzo (Zeri, 1971). Un'ulteriore figura inginocchiata \u00e8 andata quasi completamente perduta, mentre parte della superficie pittorica \u00e8 danneggiata o perduta, ma le zone integre mostrano la qualit\u00e0 magistrale della mano di Lippi.\nIl soggetto devozionale rappresenta i santi Lorenzo, Cosma e Damiano, protettori della famiglia Medici di Firenze, di cui gli Alessandri erano infatti sostenitori. Il santo collocato sull'ala di destra \u00e8 san Benedetto, mentre del santo sulla sinistra l'identit\u00e0 \u00e8 dubbia. Si pu\u00f2 ipotizzare che nel gruppo dei donatori, inginocchiati ai piedi di san Lorenzo, sia ritratto uno dei figli di Alessandro Alessandri, Antonio: il santo si identificherebbe allora con sant'Antonio, patronimico del figlio del nobile. Resta comunque una teoria senza conferme, dato che non si pu\u00f2 stabilire con precisione quale dei cinque figli sia ritratto.\nLa disposizione dei santi \u00e8 insolita per il Lippi, che preferiva collocare nella posizione centrale Maria: \u00e8 probabile che il pittore abbia compiuto questa scelta in seguito ad una richiesta specifica dell'importante committente."}
{"id": "126590", "revid": "119882208", "url": "https://it.wikipedia.org/wiki?curid=126590", "title": "Giorgos Seferis", "text": "\u00c8 considerato uno dei maggiori poeti greci del novecento, insieme a Odysseas Elyt\u012bs, Ghiannis Ritsos e Konstantinos Kavafis. Nel 1963 \u00e8 stato insignito del premio Nobel per la letteratura.\nBiografia.\nStudi\u00f2 Giurisprudenza a Parigi dove segu\u00ec il padre, noto giurista e letterato. \u00c8 il 1922 quando con la \"catastrofe dell'Asia Minore\" svanisce ogni sogno di potenza ellenica. Quel disastro incise profondamente nell'animo del giovane, che in seguito avrebbe parlato nella sua poesia di popoli e civilt\u00e0 in esilio.\nRitorn\u00f2 ad Atene. Entr\u00f2 nel corpo diplomatico. Nel 1941 segu\u00ec la sorte del governo greco al Cairo. Aveva avuto a Parigi intense relazioni nell'ambiente artistico.\nA Londra si incontr\u00f2 con la poesia di Eliot e con autori francesi (da Mallarm\u00e9 a Val\u00e9ry) che, anche attraverso le traduzioni da lui realizzate, lo aiutarono nella sua ricerca. Le altre fonti di ispirazione, greche antiche, elleniche e moderne, furono perlopi\u00f9 della sua terra, a cominciare da Omero (evocato nella \"Svolta\", nella \"Leggenda\" con la riproposizione di una Odissea in miniatura, e nella \"Lettera sul Tordo\"), per continuare con Sofocle (ripreso nel \"Tordo\") ed Erodoto (aleggiante nelle \"Memorie\"). Non mancano gli accostamenti alle liriche di Kalvos, soprattutto per il linguaggio, e a quelle di Kavafis.\nSoggiorn\u00f2 anche in Albania, nel Nord Africa e in Medio Oriente.\nFu insignito del Premio Nobel per la letteratura nel 1963.\nNel 1969 Seferis prese posizione pubblicamente e duramente contro la Dittatura dei colonnelli in Grecia. Anche il suo stesso funerale, il 20 settembre 1971, venne trasformato in una massiccia dimostrazione contro il governo militare.\nL'opera.\n\"La nostra fine \u00e8 certa\", diceva l'insegnamento di Kavafis, \"eppure la poesia \u00e8 ancora utile... e ci insegna a riflettere cento volte prima di parlare\", afferm\u00f2 Seferis in un discorso. \"Chi solleva i macigni cola a picco\", sono le sue incisive parole contro ogni forma di tirannia: \"... questi macigni alzai fin che potei / questi macigni amai fin che potei...\"\nLe pietre, le statue, le voci remote sono i suoi simboli pi\u00f9 ricorrenti, cos\u00ec come il ritorno in Patria appare una delle immagini pi\u00f9 citate e trasfigurate. Fondamentali e significative furono anche le impressioni autobiografiche redatte dal poeta nei \"Giornali di bordo\", oltre allo stato d'animo di angoscia e di disperazione comunicato con la \"Svolta\".\nSe nell\"'Ultima tappa\" (scritta in Italia nell'ultima fase della seconda guerra mondiale) compaiono riferimenti all'impotenza degli esseri e delle cose, nella raccolta \"Cipro, ove l'oracolo...\", invece, si notano evocazioni mitologiche e memorie storiche e di costume.\nAlcuni suoi versi, come ad esempio il \"Rifiuto\", sono stati musicati da Mik\u012bs Theod\u014drak\u012bs."}
{"id": "126605", "revid": "36426", "url": "https://it.wikipedia.org/wiki?curid=126605", "title": "Madonna di palazzo Medici-Riccardi", "text": "La Madonna di palazzo Medici-Riccardi \u00e8 un'opera, tempera su tavola (115x71 cm), di Filippo Lippi, databile all'ultima fase artistica del pittore, cio\u00e8 al 1466-1469 circa, ed \u00e8 conservata, appunto, a palazzo Medici-Riccardi a Firenze. Sul retro della tavola si trovano lo schizzo di una testa maschile (\"San Girolamo?\") e studi pi\u00f9 piccoli di un tabernacolo e occhi.\nStoria.\nL'opera, forse proveniente da Santa Maria Nuova, venne rinvenuta da Giuseppe Poggi nel 1907 all'interno dell'ospedale psichiatrico nella villa di Castelpulci a Firenze, all'epoca dipendente da Santa Maria Nuova. Lui la ricondusse a una possibile provenienza dalla villa di Castelpulci, gi\u00e0 appartenuta ai Riccardi, famiglia che nel 1655 aveva acquistato palazzo Medici. L'ipotesi tradizionale \u00e8 che la Madonna facesse originariamente parte del corredo del palazzo e che poi avesse seguito le vicende dei Riccardi (Pittaluga, 1949). Per questo, dopo essere entrata nel patrimonio pubblico, venne destinata a palazzo Medici, dove si trova oggi esposta nella Sala del Trionfo delle Arti al primo piano, vicino alla galleria di Luca Giordano.\nNel 2001 \u00e8 stata restaurata dall'Opificio delle Pietre Dure.\nDescrizione e stile.\nIconograficamente la Madonna di palazzo Medici-Riccardi si rif\u00e0 a modelli gi\u00e0 ampiamente sperimentati nella carriera dal Lippi (gi\u00e0 almeno dal 1436), con la Madonna a mezzo busto entro una nicchia con semicupoletta a valva di conchiglia, mentre tiene il Bambino in braccio, in questo caso in piedi su una balaustra marmorea antistante. Lo stile per\u00f2 rimanda ad opere tarde, vicine agli affreschi del Duomo di Spoleto, per questo viene in genere identificata come una delle ultime opere su tavola di mano del pittore.\nLe dimensioni ne fanno la pi\u00f9 grande Madonna del Lippi dipinta a mezzo busto. La preziosit\u00e0 degli effetti di luce, l'eleganza delle linee di contorno e la bellezza formale dei soggetti ne fecero un'opera molto ammirata e copiata in passato, in particolare riguardo alla composizione del Bambino in piedi su una balaustra e dei volti teneramente accostati della madre e il figlio."}
{"id": "126609", "revid": "1543377", "url": "https://it.wikipedia.org/wiki?curid=126609", "title": "Madonna col Bambino (Filippo Lippi Monaco)", "text": "La Madonna col Bambino \u00e8 un'opera, tempera su tavola (76,3x54,2\u00a0cm), di Filippo Lippi, databile al 1465 circa e conservata nell'Alte Pinakothek di Monaco di Baviera.\nStoria.\nL'analisi radiografica dell'opera ha permesso di stabilire come essa fosse originariamente nata come copia della \"Lippina\", modificata in un secondo momento. La nuova tavola divenne a sua volta un prototipo molto ammirato e copiato, come dimostrano alcune copie della bottega del Verrocchio (alla Gem\u00e4ldegalerie di Berlino e al Louvre).\nForse era destinata a un palazzo privato, ma se ne ignorano le vicende prima del 1808, quando venne acquistata da un certo abate Rivanni a Firenze, per entrare nelle collezioni del principe Ludovico di Baviera.\nDescrizione e stile.\nLa composizione ricorda da vicino la \"Lippina\", anche se \u00e8 notevolmente semplificata per la scomparsa della finestra e degli angeli. Il Bambino \u00e8 in braccio alla madre, ruotata di tre quarti e con le gambe in tralice che evidenziano la profondit\u00e0 spaziale, e tende le braccia verso di essa per abbracciarla. Lo sfondo \u00e8 composto da un paesaggio a volo d'uccello che si perde all'orizzonte e che \u00e8 ispirato all'arte fiamminga. L'uso del colore per\u00f2 si discosta dal prototipo, infatti qui \u00e8 pi\u00f9 scuro e steso con pennellate pi\u00f9 corpose, che danno un effetto di movimento estremamente moderno e testimoniano la continua volont\u00e0 sperimentale del Lippi."}
{"id": "126613", "revid": "1652635", "url": "https://it.wikipedia.org/wiki?curid=126613", "title": "Sus scrofa", "text": "Il cinghiale (Sus scrofa ) \u00e8 un mammifero artiodattilo della famiglia dei suidi.\nOriginario dell'Eurasia e del Nordafrica, nel corso dei millenni il cinghiale \u00e8 stato a pi\u00f9 riprese decimato e reintrodotto in ampie porzioni del proprio areale e anche in nuovi ambienti, dove si \u00e8 peraltro radicato talmente bene, grazie alle sue straordinarie doti di resistenza e adattabilit\u00e0, che viene considerato una delle specie di mammiferi a pi\u00f9 ampia diffusione ed \u00e8 arduo tracciarne un profilo tassonomico preciso, in quanto le varie popolazioni, originariamente pure, hanno subito nel tempo l'apporto di esemplari alloctoni o di maiali rinselvatichiti.\nDa sempre considerato al contempo una preda ambita per la sua carne e un fiero avversario per la sua tenacia in combattimento, solo nel corso del XX secolo ha cessato di essere una fonte di cibo di primaria importanza per l'uomo, soppiantato in questo dal suo discendente domestico, il maiale. Per lo stretto legame con l'uomo, il cinghiale appare frequentemente, e spesso con ruoli da protagonista, nella mitologia di molti popoli.\nDescrizione.\nDimensioni.\nGli esemplari adulti misurano fino a di lunghezza, per un'altezza al garrese che pu\u00f2 sfiorare il metro e un peso massimo di un quintale circa. Sussistono tuttavia grandi variazioni di dimensioni e peso a seconda delle sottospecie, con tendenza all'aumento dei sopracitati parametri in direttrice Sud-Ovest/Nord-Est: i maschi hanno dimensioni e peso ben maggiori rispetto alle femmine.\nNelle Alpi italiane il peso degli adulti dei cosiddetti \"neri\", soggetti con mantello scuro, grigio-nerastro, oscilla tra i 100 e i ; nel Centro-sud e in Sardegna il peso medio \u00e8 sugli .\nAspetto.\nIl cinghiale ha costituzione massiccia, con corpo squadrato e zampe piuttosto corte e sottili. Ciascun piede \u00e8 dotato di quattro zoccoli, dei quali i due anteriori, pi\u00f9 grossi e robusti, poggiano direttamente sul terreno, mentre i due laterali sono pi\u00f9 corti e poggiano sul terreno solo quando l'animale cammina su terreni soffici o fangosi, favorendo una migliore distribuzione del peso e impedendogli di sprofondare. Nonostante le piccole zampe, il cinghiale si muove piuttosto velocemente, solitamente al trotto, ed \u00e8 in grado di galoppare molto velocemente anche nel fitto del bosco, ad esempio durante una carica o una fuga, seguendo quasi sempre traiettorie rettilinee.\nLa coda \u00e8 pendula e pu\u00f2 misurare fino a 40\u00a0cm di lunghezza; \u00e8 interamente ricoperta di setole, che formano un ciuffetto di peli al suo apice. L'animale la agita quando \u00e8 infastidito o irritato, ma la impiega anche come scacciamosche.\nLa testa, grande e massiccia, \u00e8 dotata di un lungo muso conico che termina in un grugno (o \"grifo\") cartilagineo poggiante su un disco muscolare, che assicura grande mobilit\u00e0 e precisione. Grazie alla ricca innervazione, il grugno del cinghiale possiede inoltre grande sensibilit\u00e0 tattile e olfattiva. Il grugno \u00e8 assicurato al muso grazie a un osso prenasale assai allungato, detto \"osso fognaiuolo\". La fronte, soprattutto nei maschi anziani, \u00e8 praticamente perpendicolare al muso. Il collo \u00e8 corto e tozzo e appare praticamente assente nei mesi invernali, con la testa che pare innestarsi direttamente sul torso, quando l'animale \u00e8 ricoperto da un pelo pi\u00f9 folto.\nGli occhi sono obliqui, piuttosto piccoli e posti lateralmente sul cranio, per assicurare al cinghiale una visione quanto pi\u00f9 ampia possibile e non essere perci\u00f2 preso alla sprovvista; la vista \u00e8 tuttavia piuttosto debole, a vantaggio di altri sensi, come l'olfatto e l'udito. Le orecchie sono di media grandezza e sono portate diritte.\nLa dentatura del cinghiale si compone di 44 denti, che rivelano abitudini alimentari opportunistiche: dodici incisivi, quattro canini, sedici premolari e dodici molari. Gli incisivi e i premolari tendono a cadere con l'et\u00e0, mentre i molari sono permanenti; questi hanno forma appiattita e servono a triturare il cibo.\nSono per\u00f2 i canini, spesso chiamati anche \"zanne\", la caratteristica principale del cinghiale. Si tratta di denti a crescita continua, presenti in ambedue i sessi, ma solo nel maschio hanno dimensioni tali da fuoriuscire dalla bocca. I canini inferiori, detti \"difese\", sono pi\u00f9 grandi di quelli superiori, detti \"coti\". Profondamente conficcati nella mandibola, possono raggiungere (nel maschio) anche i 30\u00a0cm di lunghezza, mentre sono considerate normali lunghezze fra i 15 e i 20\u00a0cm, di cui meno della met\u00e0 protrudono dalla bocca; i canini inferiori crescono con un'incurvatura verso l'alto di 180\u00b0, interferendo con i canini superiori e mantenendoli sempre \"affilati\". Zanne eccessivamente lunghe risultano svantaggiose: incurvandosi all'indietro divengono inutili come arma d'offesa. Le zanne cominciano a spuntare a partire dal secondo anno d'et\u00e0, e nel giro di un anno le inferiori oltrepassano di misura le superiori in lunghezza.\nNelle femmine i canini inferiori misurano sempre meno di 10\u00a0cm, mentre i canini superiori sono piccoli e rivolti verso il basso; solo nelle femmine pi\u00f9 anziane essi tendono a piegarsi verso l'alto. Lo sfregamento fra canini superiori e inferiori e fra canini superiori e incisivi inferiori, coi quali combaciano, fa s\u00ec che le zanne mantengano sempre un orlo tagliente. Le zanne hanno una duplice funzione: sono infatti utilizzate sia come strumenti da lavoro, ad esempio per lo scavo nel terreno, sia come strumenti di difesa o offesa, per difendersi dai predatori o per competere con gli altri esemplari durante il periodo degli amori.\nLa pelle \u00e8 molto spessa e poco vascolarizzata, spesso con presenza di cuscinetti adiposi sottocutanei; \u00e8 una vera e propria corazza, che rende l'animale immune alle punture d'insetto e alle piante spinose del sottobosco, e lo preserva dai morsi di vipera (a meno che non siano assestati in punti nevralgici, come il grugno). Ad eccezione di alcune parti della testa e della parte inferiore delle zampe, la pelle \u00e8 quasi totalmente ricoperta da setole rigide, frammiste a un sottopelo lanoso pi\u00f9 fine e morbido, che isola termicamente il corpo. Le setole sono rivolte all'indietro (verso la coda) su tutto il corpo, tranne che su petto e ventre, dove sono rivolte in avanti. Sulla fronte e sulle spalle il manto forma una sorta di criniera, pi\u00f9 evidente in alcune sottospecie: quando l'animale \u00e8 irritato o impaurito, drizza la criniera, il che lo rende ancora pi\u00f9 grande e massiccio alla vista di quanto non sia in realt\u00e0.\nIl mantello invernale, folto e di colore scuro, nei mesi primaverili lascia il posto al mantello estivo, con perdita della maggior parte del sottopelo e setole dalla punta di colore chiaro. La colorazione del manto varia anche molto a seconda delle popolazioni di cinghiali, mantenendosi tuttavia in una gamma di colori dal bruno-rossiccio al nerastro: in Asia Centrale vi \u00e8 un'inusuale abbondanza di esemplari di colore biancastro (non per\u00f2 albini), in Russia occidentale sono frequenti animali rossicci, mentre in Manciuria abbondano gli esemplari nerastri. Sporadicamente sono avvistati cinghiali con pezzature scure di varia grandezza: tale mutazione recessiva \u00e8 frutto di incroci con maiali domestici.\nGli individui pezzati, hanno indici di mortalit\u00e0 pi\u00f9 elevati rispetto ai conspecifici \"normali\", poich\u00e9 il loro pelo \u00e8 meno termoisolante. Il verso del cinghiale \u00e8 il grugnito, assai simile a quello del maiale: messo di fronte a un pericolo, tuttavia, l'animale sbuffa rumorosamente dalle narici ed emette un brontolio gutturale. Qualora spiazzato o impaurito, invece, il cinghiale emette un acuto gemito.\nBiologia.\nComportamento.\nSi tratta di animali dalle abitudini crepuscolari e notturne: durante il giorno, i cinghiali riposano distesi in buche nel terreno che essi stessi scavano col muso e gli zoccoli fra i cespugli, per poi ingrandirle con l'usura. Durante l'inverno, tali buche vengono spesso imbottite con frasche e foglie secche. Numerosi punti di riposo si trovano anche lungo i tragitti percorsi dagli animali durante la notte, che collegano le zone di foraggiamento con la tana principale e gli abbeveratoi. Alcuni individui sono stati osservati strappare l'erba alta e le canne per poi porle fra i rami bassi e i cespugli, in modo tale da crearsi dei ripari: in questo senso, i cinghiali sarebbero fra i pochissimi ungulati (assieme ad altri suidi) a costruirsi una tana.\nI cinghiali sono animali sociali, che vivono in gruppi composti da una ventina di femmine adulte coi propri cuccioli, guidate dalla scrofa pi\u00f9 anziana: in alcune zone con grande ricchezza di cibo, tuttavia, si trovano gruppi comprendenti anche pi\u00f9 di 50 animali, spesso frutto della fusione di pi\u00f9 gruppi. I maschi pi\u00f9 anziani conducono una vita solitaria per la maggior parte dell'anno, mentre i maschi giovani che ancora non si sono accoppiati tendono a riunirsi in gruppetti. Ciascun gruppo occupa un proprio territorio, che si estende su un'area ampia circa una ventina di chilometri quadrati e viene delimitato tramite secrezioni odorose delle zone labiale e anale: i territori dei maschi sono solitamente pi\u00f9 grandi di quelli delle femmine, anche del doppio. Generalmente, il gruppo rimane nello stesso territorio finch\u00e9 le risorse sono sufficienti al proprio sostentamento, per poi abbandonarlo alla ricerca di aree pi\u00f9 ricche di cibo qualora la disponibilit\u00e0 alimentare diminuisca: questo spiega l'apparizione improvvisa di cinghiali in aree dove storicamente la loro presenza non \u00e8 contemplata.\nI vari esemplari comunicano fra loro attraverso una vasta gamma di suoni, che comprendono una serie di grugniti a varie frequenze, come anche grida e ruggiti che possono avere la funzione di comunicare la propria appartenenza a un gruppo o la disponibilit\u00e0 all'accoppiamento e al combattimento: l'emissione di suoni si accompagna anche alla comunicazione olfattiva tramite gli odori corporei o le secrezioni ghiandolari. Spesso gli esemplari di uno stesso gruppo praticano una sorta di \"grooming\", lisciandosi vicendevolmente il pelo del dorso con la lingua o il grugno.\nI cinghiali sono noti per il temperamento aggressivo: qualora presi alla sprovvista o messi alle strette, infatti, questi animali, anche se feriti o debilitati, attaccano senza pensarci due volte, combattendo strenuamente e risultando molto pericolosi. La diversa conformazione delle zanne nei due sessi provoca anche una diversa reazione davanti al pericolo: mentre il maschio carica a testa bassa, per poi menare fendenti verso l'alto e lateralmente, al fine di sventrare l'aggressore, la femmina si getta sul nemico tenendo la bocca aperta e azzannandolo a ripetizione, spesso infierendo sul suo corpo anche dopo averlo atterrato.\nNonostante la credenza popolare che lo vede come un animale sudicio, il cinghiale cura molto la propria igiene: l'abitudine di rotolarsi nel fango, detta insoglio, \u00e8 la prima azione che l'animale compie dopo essersi svegliato e ha la duplice funzione di rinfrescare il corpo nei mesi caldi, proteggendolo inoltre da scottature dovute ai raggi solari, e di favorire la cicatrizzazione delle numerose ferite pi\u00f9 o meno gravi che l'animale si procura in combattimento o attraverso il semplice movimento nel sottobosco spinoso. Per scrostarsi di dosso il fango essiccato, poi, l'animale si sfrega periodicamente contro superfici verticali, come massi e tronchi d'albero (soprattutto querce ed abeti rossi). Laddove siano assenti pozze d'acqua atte all'insoglio, il cinghiale ne ricava una smuovendo la terra col grugno e urinandovi, per poi rotolarsi nell'impasto ottenuto.\nPredatori.\nI cinghiali sono grossi e forti, e non esitano ad attaccare se disturbati: per questo motivo, \u00e8 piuttosto raro che un predatore scelga di cacciare questi animali, qualora disponga di altre specie meno impegnative. Il principale predatore dei cinghiali \u00e8 l'uomo; nelle regioni in cui le due specie si trovano a convivere, tuttavia, anche le tigri cacciano i cinghiali, piombando dall'alto e finendoli azzannando la gola, per evitare che l'animale reagisca e controattacchi..\nAnche il lupo preda il cinghiale: nonostante tendano a nutrirsi dei cuccioli lasciati incustoditi, alcune popolazioni locali di lupo (fra cui quelle italiane, siberiane e spagnole) si nutrono abitualmente anche di cinghiali adulti. Il metodo di caccia raramente \u00e8 impostato su un attacco diretto al cinghiale, che reagirebbe caricando a testa bassa: gli attacchi avvengono generalmente alle spalle (con qualche lupo che distrae l'animale) e sono indirizzati alla zona di carne morbida del perineo, provocando la morte dell'animale per dissanguamento. \u00c8 stato dimostrato che la ricomparsa del lupo sulle Alpi italiane ha portato, nelle valli in cui si \u00e8 insediato, a una scomparsa delle femmine e dei piccoli di cinghiale (in genere migrati nelle valli vicine), lasciando solo i maschi che possono opporre resistenza ai lupi. La caccia da parte dei lupi rende i cinghiali pi\u00f9 aggressivi nei confronti di qualsiasi canide.\nAltri predatori dei cinghiali sono: gli orsi, soprattutto in prossimit\u00e0 dell'inverno, quando hanno bisogno di incrementare le proprie scorte di grasso; i leopardi; le iene striate, anche se solo le sottospecie di maggiori dimensioni possono cacciare cinghiali adulti con successo, e i coccodrilli.\nAlimentazione.\nSi tratta di animali dalla dieta onnivora e molto varia, come dimostra la dentizione mista e lo stomaco scarsamente specializzato, con solo due compartimenti, a differenza dei tre dei pecari e dei quattro dei ruminanti. Pur nutrendosi principalmente di materiale vegetale, come ghiande (nei periodi in cui queste sono particolarmente abbondanti il cinghiale non mangia praticamente altro), frutti, bacche, tuberi, radici e funghi, il cinghiale non disdegna di integrare di tanto in tanto la propria dieta con materiale di origine animale, come insetti e altri invertebrati, uova e talvolta anche carne e pesce, provenienti questi principalmente da carcasse dissotterrate o trovate nei pressi dell'acqua.\nOgni tanto i cinghiali cacciano attivamente, scegliendo piccoli animali come rane e serpenti, ma anche prede di una certa dimensione, come cerbiatti ed agnelli. Il loro finissimo olfatto consente di fiutare il cibo anche se \u00e8 sottoterra.\nRiproduzione.\nA seconda del clima e della disponibilit\u00e0 di cibo, la femmina pu\u00f2 andare in estro da una a tre volte l'anno, con estro di tre giorni su cicli di tre settimane: in Italia le nascite si concentrano in primavera e alla fine dell'estate. Le femmine tendono a sincronizzare il loro ciclo estrale, in modo tale da allevare cuccioli di et\u00e0 simile, massimizzando le probabilit\u00e0 di sopravvivenza della prole.\nDurante il periodo degli amori, i maschi abbandonano la vita solitaria per aggregarsi ai gruppi di femmine, spesso percorrendo anche grandi distanze sulla scia delle piste odorose e non nutrendosi n\u00e9 riposando per raggiungerne uno al pi\u00f9 presto: una volta raggiunto il gruppo, per prima cosa il maschio desidera allontanare i maschi giovani che dovessero ancora trovarsi assieme alla femmina.\nLa presenza di numerosi maschi adulti in un gruppo, tuttavia, genera tensioni che si risolvono spesso in aspri combattimenti. Prima del combattimento vero e proprio i maschi compiono una serie di rituali di minaccia, consistenti nel faccia a faccia fra i due contendenti, che cominciano a spruzzare urina e raspare il terreno, sbattendo i denti e schiumando saliva per intimorire l'avversario; solo se questo rituale non scoraggia nessuno dei due maschi si passa alle vie di fatto. Durante il periodo degli amori i cinghiali maschi sviluppano la cosiddetta \"armatura\", ossia un ispessimento cutaneo adiposo che ricopre il collo e le spalle fino all'altezza dell'ultima costola, per difendersi nei combattimenti; durante il combattimento, infatti, i maschi cozzano testa contro testa, parando i colpi con l'armatura. Ci\u00f2 non scongiura tuttavia il rischio di lesioni anche gravi, sebbene assai raramente mortali.\nUna volta decretato il vincitore, comincia la fase del corteggiamento: il maschio, emettendo un suono simile al rombo di un motore endotermico, comincia a inseguire la femmina pi\u00f9 vicina. Una volta raggiuntala, esso comincia a massaggiarle in maniera piuttosto rude la schiena e i fianchi col grugno, emettendo al contempo dei suoni particolari in maniera ritmica: in tal modo la femmina pronta all'accoppiamento si immobilizza, come ipnotizzata, permettendo al maschio di montarla. L'accoppiamento dura circa cinque minuti e avviene numerose volte e con numerose femmine (fino a otto per i maschi pi\u00f9 forti e vigorosi), fino alla fine dell'estro della femmina: a questo punto, il maschio abbandona il gruppo e torna alla sua vita solitaria, almeno fino al successivo periodo degli amori.\nLa gravidanza del cinghiale dura circa 115 giorni. In prossimit\u00e0 del parto, la femmina si isola dal resto del gruppo per costruirsi una tana nel folto della vegetazione, simile ai giacigli che essa \u00e8 solita usare per la notte. Tale tana spesso ha apertura rivolta verso sud, sicch\u00e9 pu\u00f2 essere meglio riscaldata dai raggi solari. In questa tana vengono dati alla luce i cuccioli, che sono in numero variabile da tre a dodici per ciascuna cucciolata. Alla nascita, i piccoli hanno gli occhi aperti e si affannano nella ricerca di uno dei dodici capezzoli materni, disposti in due file lungo il ventre della femmina: in caso di cucciolate particolarmente abbondanti, i cinghialetti pi\u00f9 deboli sono perci\u00f2 destinati a morire d'inedia.\nIl pelo del cucciolo \u00e8 brunastro o rossiccio, con le punte dei peli giallastre, che contribuiscono a farlo sembrare pi\u00f9 chiaro di quanto non sia in realt\u00e0: su schiena e fianchi sono presenti 4-5 striature orizzontali di un colore che va dal bianco al \"beige\", che danno un forte effetto criptico sul sottobosco e sulla copertura di foglie morte del terreno. Ulteriori striature sono presenti sulla spalla e sul posteriore, mentre maculature dello stesso colore possono essere presenti sul muso del cucciolo: la disposizione delle strisce varia da individuo a individuo, sicch\u00e9 \u00e8 possibile riconoscere individualmente i giovani cinghialetti.\nPer la prima settimana dopo il parto, la femmina di cinghiale abbandona molto raramente la tana coi cuccioli, e se lo fa ha cura di nascondere la cucciolata coprendola con frasche e foglie durante la sua assenza. Le femmine sono estremamente protettive nei confronti della propria prole e durante l'allevamento della cucciolata diventano pericolose in quanto aggrediscono con potenti morsi alle zampe e al corpo qualsiasi intruso che per loro potrebbe rappresentare un pericolo per la progenie, sia esso un pericoloso predatore o anche solamente un visitatore a passeggio per il bosco. Qualora venga sottratto loro un figlio, le femmine inseguono il rapitore al galoppo per svariati chilometri.\nA una settimana di vita, i cuccioli sono in grado di seguire la femmina nei suoi spostamenti, tornando alla tana solo durante la notte. A due settimane di vita, i piccoli cinghialetti cominciano a grufolare nel terreno e ad assaggiare cibo solido, ma continuano a succhiare il latte materno almeno fino ai tre mesi di vita: lo svezzamento pu\u00f2 dirsi completato solo dopo il quarto mese, ed \u00e8 solo dopo questo traguardo che la femmina e i cuccioli (che proprio attorno al quarto mese perdono la colorazione giovanile del pelo, per acquisire la colorazione subadulta) fanno ritorno al proprio branco d'origine.\nL'indipendenza viene raggiunta attorno al settimo mese di vita; tuttavia i cuccioli tendono a restare con la madre anche fino a un anno d'et\u00e0, quando vengono scacciati dai maschi adulti bramosi di accoppiarsi con la femmina. Le femmine raggiungono la maturit\u00e0 sessuale attorno all'anno e mezzo di vita, mentre i maschi sono pi\u00f9 tardivi e non completano lo sviluppo prima del secondo anno d'et\u00e0: raramente per\u00f2 riescono ad accoppiarsi prima del compimento del quinto anno, a causa della competizione con altri maschi pi\u00f9 anziani e forti.\nLa speranza di vita dei cinghiali in natura si aggira attorno ai dieci anni, mentre in cattivit\u00e0 possono sfiorare il trentesimo anno d'et\u00e0.\nDistribuzione e habitat.\nDistribuzione.\nIl cinghiale \u00e8 originario dell'Eurasia e del Nordafrica ed era diffuso in tempi storici anche in Inghilterra e Irlanda. La forte pressione venatoria alla quale questo animale \u00e8 stato praticamente da sempre sottoposto da parte dell'uomo ne provoc\u00f2 la scomparsa dalle isole britanniche probabilmente durante il corso del XIII secolo, salvo poi esservi reintrodotto a pi\u00f9 riprese fra il 1610 (da parte di re Giacomo I) e il 1700: questi tentativi di reintroduzione del cinghiale, peraltro, si risolsero sempre in un fallimento, in quanto la pressione venatoria sulle popolazioni introdotte era sempre maggiore rispetto al ritmo riproduttivo di queste ultime.\nIl cinghiale fu inoltre importato dagli spagnoli in Nordamerica attorno alla met\u00e0 del Cinquecento: esso si \u00e8 naturalizzato in vaste aree degli Stati Uniti, dove \u00e8 conosciuto con il nome colloquiale di \"razorback\". Nel 1900, il cinghiale era sparito dalla Danimarca, dalla Tunisia e dal Sudan, mentre era sull'orlo dell'estinzione in Germania, Austria e Russia. La popolazione francese di cinghiali, invece, rimaneva stabile.\nA partire dal 1950 l'areale del cinghiale torn\u00f2 a espandersi e questi animali riconquistarono vaste porzioni del loro areale, diffondendosi a nord fino ad Arcangelo, oltre che in Danimarca e Svezia, complici le fughe di esemplari allevati in cattivit\u00e0 e in seguito rinselvatichitisi. L'esplosione demografica del cinghiale negli anni del dopoguerra \u00e8 dovuta a una serie di cause concatenate: fra queste, la pi\u00f9 importante \u00e8 lo spopolamento delle zone rurali e di media montagna a causa dell'ingente flusso migratorio verso le aree urbane, con il conseguente abbandono di vaste aree rurali che vennero prontamente ricolonizzate dagli abitanti del bosco, fra cui il cinghiale.\nIn Italia la specie \u00e8 distribuita, seppure con areale discontinuo, dalla Valle d'Aosta fino alla Calabria, oltre che in Sardegna, in Sicilia, nell'isola d'Elba e in altre piccole isole, dove per\u00f2 \u00e8 stato introdotto dall'uomo. Popolazioni meno numerose si incontrano in alcune regioni prealpine e sui monti di Lombardia, Veneto, Trentino e Friuli.\nRecentemente l`espansione dei cinghiali \u00e8 avvenuta anche in America del Sud. In origine, la presenza dei cinghiali era limitata a Argentina e Uruguay, quest'ultimo un paese di pochi abitanti, circa 3,5 milioni. Il cinghiale, \"verraco\" in spagnolo e \"javal\u00ed\" in portoghese, cominci\u00f2 a spostarsi dall'Uruguay al sud del Brasile, per l'assenza di predatori naturali. Attualmente, dopo essere passato per il Paran\u00e1, Stato brasiliano del sud, \u00e8 diffuso in Santa Caterina e Rio grande del Sud; \u00e8 avvistato anche nello Stato di San Paolo. La caccia al cinghiale \u00e8 autorizzata in Brasile dal gennaio 2013.\nIl cinghiale oggi vive in tutto il Nord America (Alaska e Canada compresi), tutta la Russia e tutto il Sud America.\nIl cinghiale \u00e8 stato inserito nella lista di cento specie invasive molto dannose, stilata a livello planetario.\nHabitat.\nI cinghiali europei sono tipici abitatori dei boschi ben maturi e in particolare dei querceti, mentre le sottospecie africane e asiatiche sembrano preferire le aree aperte e paludose. In generale il cinghiale si dimostra per\u00f2 assai adattabile in termini di \"habitat\" e colonizza praticamente ogni tipo di ambiente a disposizione. Nei territori occupati dai cinghiali deve tuttavia essere sempre presente una fonte d'acqua, dalla quale l'animale non si allontana mai molto.\nPertanto, il cinghiale evita le aree desertiche, rocciose e quelle a forte precipitazione nevosa, dove per l'animale risulta disagevole grufolare. I cinghiali, tuttavia, tollerano molto bene il freddo (resistono a temperature di decine di gradi al di sotto dello zero), mentre sono meno adattabili a climi eccessivamente caldi, dove danno segni di sofferenza: l'umidit\u00e0 dell'ambiente li interessa relativamente poco, grazie al pelo altamente isolante.\nTassonomia.\nLa tassonomia della specie \u00e8 sempre stata piuttosto controversa, e i nuovi metodi di indagine sistematica non hanno contribuito a rendere la situazione pi\u00f9 chiara, ponendo gli studiosi dinanzi a risultati nuovi e imprevisti.\nLa classificazione tradizionale riconosce molte sottospecie di cinghiale, differenziate fra loro principalmente in base alla forma e alla lunghezza dei canali lacrimali: questi ultimi sembrerebbero infatti essere in genere pi\u00f9 corti nelle sottospecie asiatiche rispetto a quanto riscontrabile nelle sottospecie europee. Pertanto, utilizzando come criterio tassonomico la lunghezza dei suddetti canali, le sottospecie classificate sono:\nCon l'evoluzione avvenuta in parallelo dei mezzi d'indagine filogenetica e dell'analisi del DNA mitocondriale a fini tassonomici, si defin\u00ec un tracciato piuttosto chiaro del percorso evolutivo della specie, in base al quale numerose popolazioni classificate come sottospecie risultarono in realt\u00e0 forme di cinghiale evolutesi in seguito all'introduzione da parte dell'uomo in epoche arcaiche di esemplari appartenenti anche a sottospecie diverse, oppure frutto di incroci con esemplari di maiale sfuggiti alla cattivit\u00e0: premesse del genere hanno comportato la soppressione di numerose delle sottospecie \"tradizionali\".\nLe sedici sottospecie riconosciute ufficialmente, pertanto, furono le seguenti:\nA loro volta, queste sottospecie vengono suddivise ufficiosamente in quattro gruppi:\nQuesta nuova classificazione \u00e8 tuttavia lungi dal chiarire le idee, in quanto si hanno differenze anche a livello cromosomico fra le varie razze: parrebbe infatti che i cinghiali di razza occidentale (fra i quali sono compresi quelli diffusi in Europa, ad eccezione del cinghiale sardo) posseggano 36 cromosomi, mentre i cinghiali delle altre razze ne possiedono 38. Gli esemplari con 36 e 38 cromosomi possono tuttavia accoppiarsi fra loro senza problemi, dando prole fertile con 37 cromosomi.\nLe sottospecie originarie di cinghiale viventi in Italia erano tre: \"Sus scrofa majori\" in Maremma, \"Sus scrofa meridionalis\" in Sardegna e un'ulteriore sottospecie diffusa nella parte settentrionale del Paese, estintasi prima di poter essere descritta scientificamente. Successivamente, le popolazioni peninsulari di cinghiale vennero contaminate con l'introduzione a scopo venatorio (in virt\u00f9 delle loro maggiori dimensioni) di esemplari provenienti dall'Ungheria, che si sarebbero poi meticciati con le popolazioni autoctone. Le analisi elettroforetiche, tuttavia, lascerebbero supporre che non si tratterebbe di meticciamento vero e proprio: la sottospecie \"majori\", infatti, altro non sarebbe che un ecotipo della sottospecie nominale di cinghiale, adattatosi alla vita in ambiente mediterraneo.\nSecondo una letteratura accolta dalla maggior parte della comunit\u00e0 scientifica italiana e da alcune ricerche, fino al 1915 la popolazione italiana di Sus Scrofa era nulla e limitata alla Maremma e alla Sardegna, data la mancanza di territori favorevoli ove insediarsi e un eccessivo prelievo venatorio. Dato che il cinghiale ha un tasso di riproduzione annuo che varia dal 120% al 200% (salvo raggiungere in alcuni casi favorevoli anche il 300%), l'assenza di un prelievo venatorio per vari anni e l'abbandono dei territori montani da parte dell'uomo a causa degli eventi bellici, si stima che le popolazioni di origine francese abbiano passato i valichi alpini occidentali (in particolare in Val di Susa e nelle valli della provincia di Cuneo) e si siano insediati in tutto il Nord Italia. Quindi si pu\u00f2 dedurre che la caccia al cinghiale in Italia, eccentuati i territori sardi e della Maremma, ha una tradizione recente.\nPer quanto riguarda la popolazione sarda, invece, i medesimi studi hanno dimostrato una sua netta distinzione sia a livello morfologico che genetico dalle popolazioni continentali, il che lascerebbe supporre che, come avvenuto anche in altre specie tipiche dell'isola, il cinghiale sardo non sia una specie autoctona dell'isola, ma discenda da suini semidomestici importati dall'uomo in Sardegna in tempi antichi e a uno stadio iniziale di addomesticamento.\nRapporti con l'uomo.\nIn ambienti boschivi in cui la specie \u00e8 autoctona, il cinghiale svolge un'azione benefica, in quanto la sua continua opera di scavo nello strato superficiale del terreno contribuisce all'aerazione del terreno, alla diminuzione della presenza di larve d'insetti nocivi e all'interramento di semi, favorendo quindi lo sviluppo del manto boschivo. La riduzione dell'habitat, tuttavia, ha provocato la concentrazione in zone ristrette di un gran numero di animali, il che a lungo andare provoca danni sia alla copertura arborea (che viene consumata e non rinnovata perch\u00e9 anche i semi e le giovani piante vengono consumati) che alla presenza animale nella zona: in particolare, \u00e8 stato dimostrato un legame fra la presenza massiccia di cinghiale e la diminuzione del numero dei Cervidi presenti nell'area, oltre che di varie specie di Galliformi, come il gallo forcello, la pernice rossa e il fagiano.\nNelle aree nelle quali questo animale viene introdotto, invece, esso si rivela nocivo, in quanto soppianta altre specie di suidi e pecari eventualmente presenti nella zona e devasta le aree forestali con la sua continua opera di scavo. Esso inoltre causa il declino e la scomparsa di molte specie di rettili, anfibi e uccelli terricoli, in quanto si nutre attivamente sia degli animali che delle loro uova: per questo motivo, in molte aree in cui questo animale \u00e8 stato introdotto vengono periodicamente organizzate battute di caccia per diminuirne drasticamente il numero.\nQualora il loro habitat confini con aree rurali, i cinghiali non esitano a lasciare nottetempo la copertura boschiva e avventurarsi nelle piantagioni, dove oltre a fare incetta dei prodotti coltivati devastano anche il terreno con il loro scavo, provocando danni anche ingenti: in alcune zone addirittura pi\u00f9 dell'80% dei fondi per il risarcimento di danni causati da fauna selvatica viene destinato a cause riguardanti danni provocati proprio dai cinghiali.\nNelle aree a forte presenza umana, invece, i cinghiali possono lasciare i boschi per abbandonarsi a sortite notturne o mattutine nelle periferie urbane o nelle discariche, dove non esitano a nutrirsi del materiale organico contenuto nell'immondizia e possono causare danni ai veicoli che eventualmente transitano in zona.\nIl cinghiale nella mitologia.\nDa sempre apprezzato come fonte di cibo e selvaggina \"nobile\", ma allo stesso tempo considerato un avversario fiero e temibile dalle popolazioni primitive, il cinghiale \u00e8 una presenza costante nelle mitologie antiche.\nNella cultura dell'antica Grecia il cinghiale era visto come simbolo di morte: questo perch\u00e9 la stagione di caccia a questi animali si apriva il 23 di settembre, giorno vicino alla fine dell'anno. Il cinghiale era inoltre simbolo dell'oscurit\u00e0 in lotta con la luce, a causa delle sue abitudini notturne e della colorazione scura del manto.\nNella mitologia greca risaltano due cinghiali leggendari: il primo \u00e8 il ben conosciuto cinghiale di Erimanto, ferocissimo animale che Eracle dom\u00f2 come quarta delle sue dodici fatiche, mentre il secondo \u00e8 il cinghiale calidonio, poderosa bestia mandata sulla terra da Ares come punizione per Adone e uccisa nella caccia calidonia, alla quale partecip\u00f2 la maggior parte degli eroi della mitologia greca.\nNella mitologia celtica, il cinghiale era invece considerato l'animale simbolo della divinit\u00e0 Arduina ed era sacro al dio Lug, spesso raffigurato infatti con un cinghiale al fianco. Il cinghiale era un frequente simbolo araldico dei guerrieri celti, rinvenuto un po' in tutta Europa issato su insegne o raffigurato su scudi e armi; ci sono giunte leggende celtiche su lotte tra eroi e cinghiali di eccezionale forza e ferocia, e molte storie mitologiche, come quella di Fionn mac Cumhaill nella mitologia irlandese, sono incentrate attorno alla caccia di questo animale. Sempre tra i Celti, vi era il mito del Cinghiale Bianco considerato magico apportatore di un'era di prosperit\u00e0 e benessere.\nAnche presso le popolazioni italiche il cinghiale era simbolo araldico associato a forza, coraggio e valore in battaglia: sugli scudi sannitici e romani, era spesso raffigurato come emblema di reparto.\nNella mitologia norrena, il cinghiale \u00e8 associato alla fertilit\u00e0 ed \u00e8 fedele accompagnatore degli dei Freyr (il cui cinghiale si chiama Gullinbursti) e Freia (il cui cinghiale si chiama Hildisv\u00edni): si pensa che la figura di Freyr col suo cinghiale sia stata poi trasfigurata nella cristianit\u00e0 in quella di San Nicodemo da Cir\u00f2 o di Sant'Antonio Abate, ambedue spesso raffigurati in compagnia di questo animale.\nNella Persia dell'impero sasanide i cinghiali erano considerati meritevoli di rispetto in quanto creature coraggiose e sprezzanti del pericolo, tanto che l'aggettivo \"Boraz\" o \"Goraz\" (cinghiale) veniva aggiunto al nome di una persona per sottolinearne il coraggio in battaglia.\nNella mitologia indiana il cinghiale invece rappresenta Var\u0101ha, il terzo avatar di Vishnu.\nAddomesticamento del cinghiale.\nLa domesticazione del cinghiale viene generalmente ricondotta a vari eventi indipendenti fra loro, avvenuti a pi\u00f9 riprese in Cina, Turchia, Mesopotamia e Thailandia fra gli 8000 e i 4000 anni fa: si opt\u00f2 per questa specie in quanto, pur dimostrandosi piuttosto aggressiva, mostrava crescita veloce, si riproduceva facilmente in cattivit\u00e0 (dando peraltro cucciolate numerose), ma soprattutto non era particolarmente esigente dal punto di vista dell'alimentazione, in quanto poteva nutrirsi di quanto l'allevatore scartava.\nCol tempo, si tese a privilegiare le linee di sangue meno aggressive e con maggiore tendenza a mettere massa sotto forma di carne, portando alla scomparsa quasi totale delle zanne e della copertura setolosa e all'aumento delle dimensioni e gettando quindi le basi per quello che poi sarebbe diventato il comune maiale domestico.\nSolo nel XVIII secolo inizi\u00f2 l'allevamento selettivo e intensivo del maiale. Fino a quel momento, i maiali venivano tenuti in regime di semilibert\u00e0, rendendosi quindi estremamente suscettibili di meticciamento con cinghiali selvatici: questi maiali erano perci\u00f2 di aspetto ancora molto simile ai cinghiali, con pelo lungo e colorito bruno. il che segnala una stasi dal momento della domesticazione: gli animali in stadio precoce di domesticazione, infatti, tendono sempre a diminuire le proprie dimensioni rispetto alla popolazione selvatica.\nL'avvio di una nuova concezione dell'allevamento intensivo in recinti rese possibile una selezione pi\u00f9 accurata e sicura dei riproduttori, tesa all'aumento di dimensioni, alla diminuzione dell'aggressivit\u00e0 e a una maggiore tendenza alla conservazione della carne (che nel cinghiale selvatico, cos\u00ec come nei maiali semiselvatici, va assai rapidamente in putrefazione): tale selezione port\u00f2 all'ottenimento della prima razza vera e propria di maiale domestico nel 1805, in Inghilterra.\nL'addomesticamento del maiale, tuttavia, \u00e8 un processo non del tutto riuscito: i maiali che fuggono dalla cattivit\u00e0 non faticano a vivere allo stato brado e si rinselvatichiscono nel giro di poche generazioni, dando origine a popolazioni brade. Questi animali, tuttavia, non sono definibili come cinghiali (cos\u00ec come i cani rinselvatichiti non sono definibili lupi), per vari motivi:\nRispetto ai maiali domestici, invece, questi maiali selvatici hanno zampe e cranio pi\u00f9 slanciati e allungati e sono provvisti di zanne, mentre la coda non si arriccia, ma \u00e8 dritta e pende verso il terreno.. I cinghiali spesso si accoppiano con esemplari di maiale domestico che vengono liberati in natura; da questa unione nascono esemplari che fisicamente ricordano il maiale domestico ma che presentano caratteristiche del cinghiale come una pelliccia seppure meno folta di quella di quest'ultimo e delle grosse zanne. Un esempio di ibrido \u00e8 il famoso \"Hogzilla\" un esemplare catturato nel 2004; dopo di esso altri esemplari di grosse dimensioni sono stati avvistati e catturati..\nCaccia e uso commerciale.\nFin dal Mesolitico, l'uomo caccia attivamente il cinghiale per il proprio sostentamento: l'invenzione della freccia rese molto meno pericolosa la caccia a questi animali, visto che per un uomo, per quanto armato di lance o coltelli, confrontarsi corpo a corpo con un grosso cinghiale \u00e8 rischioso.\nNella societ\u00e0 dell'Antica Roma e nell'Europa del Medioevo, la caccia al cinghiale era un'attivit\u00e0 quotidiana per sfamarsi. Uccidere un grosso maschio veniva considerata una prova di coraggio, visto che questi animali diventano pericolosi quando feriti: lo dimostra il fatto che l'uccisione di un cinghiale con una lancia da parte di Carlo Magno nel 799 viene apprezzata come atto di audacia anche da Papa Leone III.\nLa caccia al cinghiale veniva per\u00f2 solitamente effettuata a cavallo, con l'ausilio di grossi levrieri e molossi. Spesso i cani erano dotati di ampi collari di maglia di ferro come difesa dai morsi dell'animale: tali collari a volte si estendevano sino a ricoprire anche il torso o la testa dell'animale. I cani avevano la funzione di fiaccare l'animale mordendolo e inseguendolo, fino a farlo accasciare esausto in un luogo dove il cacciatore avrebbe potuto finirlo a distanza ravvicinata.\nLo sviluppo delle armi da fuoco rese la caccia al cinghiale molto meno pericolosa; i nobili uccidevano perci\u00f2 senza sforzo centinaia di animali, costringendo poi la popolazione locale (alla quale solitamente era vietato uccidere gli animali, anche qualora stessero danneggiando le loro colture) a comprarne la carne oppure a pagare i pedaggi con carne di cinghiale. Con la fine degli assolutismi, i contadini indigenti ripiegavano sulla selvaggina per poter integrare il poco che riuscivano a ottenere dalla propria terra: questo port\u00f2 alla decimazione del cinghiale in gran parte del suo areale europeo.\nNei Paesi industriali la caccia a questo animale \u00e8 praticata come hobby e spesso i cinghiali vengono allevati al fine di venderne la carne, sia fresca che sotto forma di insaccati. La carne di cinghiale, infatti, \u00e8 considerata una delicatezza in molte zone (basti pensare alle pappardelle al cinghiale): nonostante la carne in commercio provenga generalmente da allevamenti o comunque da popolazioni controllate e quindi sane, \u00e8 stato messo in relazione il consumo di carne di cinghiale di dubbia provenienza al diffondersi dell'epatite E in Giappone.\nL'8 marzo 2013 si diffuse la notizia del ritrovamento di 27 cinghiali contaminati dal Cesio 137, con valori 5000 volte sopra la norma in Valsesia. Il ministero della salute avvi\u00f2 indagini che portarono a nuovi casi anche in Val Vigezzo.\nLe rigide setole che ricoprono la pelle dei cinghiali hanno per lungo tempo trovato un largo utilizzo nella produzione di pennelli, spazzole e spazzolini da denti, almeno fino all'invenzione e all'utilizzo su larga scala di materiali sintetici a tal fine, negli anni trenta: per fabbricare questi oggetti venivano solitamente utilizzate le setole provenienti dal collo dell'animale, pi\u00f9 soffici e quindi meno dannose per le gengive.\nLe setole, tuttavia, tendono ad asciugarsi piuttosto lentamente, e perci\u00f2 possono favorire alla lunga la proliferazione di batteri sulla loro superficie: per questo motivo sono state sostituite nel tempo da materiali sintetici. I pennelli fatti con le setole di questo animale, invece (e in particolare quelli utilizzati per la pittura a olio), sono considerati di grande pregio: la punta del pelo del cinghiale tende infatti a dividersi in pi\u00f9 parti, permettendo di trattenere pi\u00f9 colore e di diffonderlo in strati spessi con un ottimo effetto.\nIl cinghiale in cucina.\nL'utilizzo del cinghiale in cucina ha radici molto antiche: lo possiamo trovare nell'antica cucina romana, molto famoso \u00e8 ad esempio l\"'aper conditum\" o cinghiale candido, ne parla anche Apicio nei suoi libri di ricette.\nLa carne del cinghiale \u00e8 assai apprezzata un po' in tutto il mondo, eccezion fatta per quei Paesi in cui la religione impone il divieto di assaggiarla in quanto appartenente a un suino: \u00e8 il caso dei Paesi arabi o di Israele. In Italia, la carne di cinghiale proviene perlopi\u00f9 da esemplari di allevamento o da esemplari selvatici uccisi all'estero, principalmente in Ungheria, Balcani ed Europa centrale, ad eccezione della Sardegna, dove viene cacciato nell\u2019entroterra e consumato dalla popolazione isolana.\nPrima del consumo, le carni di cinghiale andrebbero per legge sottoposte a esame trichinoscopico dall'Azienda Sanitaria Locale, e solo dopo un responso negativo dell'esame potrebbero essere destinate alla vendita e al consumo: tuttavia, questa normale prassi attuata dai cacciatori non viene eseguita nel caso di esemplari abbattuti da bracconieri, che nella maggior parte dei casi destinano la carne dell'animale ucciso al consumo familiare e rifiutano di addossarsi le spese dell'esame.\nLa carne di cinghiale \u00e8 rinomata e apprezzata, in quanto unisce al sapore della carne suina quello della cacciagione. Essendo piuttosto fibrosa, essa si presta particolarmente a cotture in padella, come stufati, cotture in umido o sughi (ad esempio le pappardelle al cinghiale o il cinghiale alla maremmana): non sfigura tuttavia nemmeno in arrosti o carni allo spiedo, purch\u00e9 venga sottoposta a lardellatura per renderla meno asciutta: spesso i piccoli, ritenuti particolarmente gustosi dagli intenditori, vengono arrostiti interi, previa eviscerazione. Per la loro polposit\u00e0 vengono prediletti i tagli della coscia di cinghiale, ma in alcune zone anche la carne della testa \u00e8 considerata una prelibatezza.\nTrattandosi di selvaggina, risulta conveniente sottoporre la carne a marinatura prima di passare alla cottura, per evitare spiacevoli note di selvatico nella carne quando la si va ad assaggiare (in acqua, aceto, vino o latte). La frollatura non \u00e8 invece solitamente praticata sulla carne di cinghiale, anche perch\u00e9 essa tende ad andare a male assai pi\u00f9 velocemente di altri tipi di carne. Proprio il suddetto motivo, con la conseguente esigenza di poter conservare la carne in eccesso il pi\u00f9 a lungo possibile quando la surgelazione ancora non esisteva, ha fatto s\u00ec che, in particolare in Italia centrale, divenisse popolare l'insaccatura della carne di questo animale, dando origine ai famosi e pregiati prosciutti e salami di cinghiale.\nIl cinghiale in araldica.\nIl cinghiale \u00e8 piuttosto comune nell'araldica di alcune zone, come la Germania meridionale e l'Italia settentrionale: si pu\u00f2 per\u00f2 trovare anche negli stemmi di alcune zone dell'Italia meridionale. Ad esempio, questo animale \u00e8 rappresentato negli stemmi delle citt\u00e0 di Benevento e di Apricena (comune in provincia di Foggia il cui nome deriverebbe dal latino \"aper\", \"cinghiale\", e \"cena\", \"cena\", in riferimento a un grande banchetto che, secondo una leggenda, ivi si tenne in presenza dell'imperatore Federico II per festeggiare la cattura di un enorme cinghiale) e di una provincia del Regno di Napoli, l'Abruzzo Citra, cos\u00ec come nello stemma del corrispondente di quest'ultima, la provincia di Chieti. Per quanto riguarda il centro Italia, il cinghiale compare nello stemma del comune di Labro (RI).\nIl cinghiale rappresenta generalmente la forza e il coraggio in battaglia. La sua presenza negli stemmi \u00e8 solitamente associata alla presenza in tempi passati nella zona di trib\u00f9 galliche o celtiche, che al cinghiale erano particolarmente devote perch\u00e9 legate a esso sia da vincoli religiosi (come gi\u00e0 detto in precedenza, il cinghiale era l'animale totemico di molte trib\u00f9 barbare) che alimentari, in quanto la caccia al cinghiale era una delle fonti primarie di sostentamento di queste popolazioni (basti pensare alla saga di \"Asterix\", nella quale ogni avventura dei due protagonisti termina con una grande tavolata a base di cinghiale arrosto).\nGli antichi Romani mutuarono l'utilizzo di questo animale in araldica proprio delle trib\u00f9 galliche stanziate nella Pianura Padana. Almeno tre legioni romane, infatti, avevano per emblema uno di questi animali: \"Legio I Italica\", \"Legio X Fretensis\", \"Legio XX Valeria Victrix\". La seconda delle tre fu coinvolta nella prima guerra giudaica, e secondo alcune teorie i massacri e le distruzioni perpetrati in Giudea sotto l'insegna raffigurante il cinghiale sarebbero fra le cause dell'avversione giudea verso tutto ci\u00f2 che \u00e8 suino.\nIl cinghiale (sotto forma di scrofa semilanuta) \u00e8 anche uno dei simboli della citt\u00e0 di Milano: come riferito nel libro \"Emblemata\" di Andrea Alciato, edito nel 1584, durante gli scavi per edificare le mura difensive della citt\u00e0 venne dissotterrato proprio uno di questi animali. Al di fuori delle motivazioni leggendarie, si ha motivo di credere che la scelta sia caduta proprio su questo animale poich\u00e9 la trib\u00f9 celtica degli Edui, stanziata nella zona dove sorse la citt\u00e0 e probabilmente fra le sue fondatrici, aveva come animale totemico proprio il cinghiale. Il cinghiale raffigurato nello stemma, tuttavia, possiede un inusuale vello lanoso: ci\u00f2 \u00e8 dovuto alla fusione dell'animale con l'ariete, animale totemico dell'altra trib\u00f9 fondatrice della citt\u00e0, vale a dire quella dei Biturigi. Proprio questa \"scrofa mediolanuta\" starebbe all'origine del nome latino della citt\u00e0 di Milano, \"Mediolanum\": tuttavia, si \u00e8 pi\u00f9 propensi a credere che il nome della citt\u00e0 derivi da qualche toponimo celtico significante \"in mezzo alla pianura\".\nSimbologia: il cinghiale nell'arte e nella cultura popolare.\nNell'arte celtica, specialmente gallica, il cinghiale \u00e8 un soggetto particolarmente rappresentativo, molto utilizzato, soprattutto come insegna militare, di ruolo anche sacrale, in modo molto simile all'aquila romana. L'animale figura anche spesso nell'iconografia monetaria (ove per\u00f2 non primeggia) e nei ritrovamenti archeologici di idoli (presso noti santuari) e nella produzione scultorea celtica preromana (es. i \"Verraco\"). Stilisticamente, l'arte celtica raffigura il cinghiale in forma spesso molto stilizzata ma sempre con la cresta dorsale, intesa quale simbolo della bellicosit\u00e0, ben evidente.\nIl cinghiale \u00e8 un animale che grazie alla sua diffusione ed al suo fascino, ha sempre avuto un forte valore simbolico per le popolazioni preromaniche, tra cui Galli e Celti, da cui veniva ammirato e spesso idolatrato come animale sacro, incarnazione di un Dio. A partire dagli induisti, fino ai popoli pagani dell'Europa centrale, il cinghiale era simbolo di un'indomata forza vitale, creatrice e distruttrice, dal coraggio indomito e dalla natura selvaggia: per questi motivi spesso associato alla Dea Madre. In questo senso, accostato alla figura di Colei che ha dato la vita al mondo, il cinghiale diventa simbolo di fertilit\u00e0 e forza femminile, gravidanza e nuova nascita. D'altro canto, vista la sua forza e la sua natura bellicosa, il cinghiale \u00e8 associato al principio maschile del Sole. Simbolo spesso di battaglia, accompagnava i guerrieri nelle loro imprese, assicurando loro forza e protezione: spesso infatti troviamo la figura del cinghiale su vessilli romani, lance e attrezzi da guerra. Nello stesso senso, i Celti erano soliti nutrirsi di carne di cinghiale prima di andare in battaglia. \nPer il suo vagabondare nei boschi, questo animale assumeva presso le popolazioni celtiche una valenza duale: caos, guerra e forza da un lato, ma anche la capacit\u00e0 di risvegliare il lato spirituale, trattare con gli spiriti ed avvertire altre dimensioni, e morte. Vista la dualit\u00e0 del simbolo, classica dei culti precristiani che non prevedevano un bene e un male, l'animale \u00e8 stato interpretato dalla cristianit\u00e0 con valenza negativa, arrivando nel Medioevo a rappresentare Satana, conferendo all'animale un significato incline alla bestialit\u00e0 e alla brutalit\u00e0.\nIl cinghiale, a dimostrazione della sua importanza per gli antichi, \u00e8 protagonista di moltissimi miti in diverse culture: da Ercole che lo affronta nelle dodici fatiche, il mito del cinghiale bianco in Toscana, la trasformazione di Ares, dio della guerra... Fino ai miti nordici di Freya, dea dell'amore, che proteggeva in battaglia i guerrieri che indossavano pellicce di cinghiale. \nDenominazioni.\nLa denominazione comune dei cinghiali in base a et\u00e0 e sesso \u00e8 identica a quella utilizzata per i maiali domestici: il cinghiale maschio adulto (vale a dire maturo sessualmente) pu\u00f2 venire colloquialmente definito \"verro\", mentre la femmina viene detta \"scrofa\". I piccoli possono invece essere chiamati \"lattonzoli\" o \"cinghialetti\" fino a svezzamento avvenuto.\nNel gergo venatorio, con il termine \"solengo\" si \u00e8 soliti indicare (soprattutto nel Nord Italia) il maschio adulto del cinghiale: si tratta di grossi esemplari (al di sopra dei 70\u201380\u00a0kg di peso) che conducono vita solitaria per la maggior parte dell'anno, avvicinandosi ai gruppi di femmine solo durante il periodo degli accoppiamenti. Estremamente pericolosi per le mute di cani utilizzate per la caccia in battuta, i solenghi sono molto ricercati per il loro trofeo, rappresentato dalle grosse e affilate zanne (cosiddette \"difese\").\nIl termine \"nero\", invece, viene utilizzato per indicare un cinghiale di cui non si conosce il sesso, ma del quale si sa che pesa da vivo pi\u00f9 di 60\u00a0kg, dato questo che pu\u00f2 essere ottenuto, ad esempio, attraverso l'osservazione delle orme e delle pozze d'insoglio (le pozze dove l'animale \u00e8 solito rotolarsi nel fango).\nIl termine \"porcastro\", anch'esso tipico del linguaggio della caccia, indica un cinghiale il cui peso \u00e8 inferiore ai 60\u00a0kg prima di venire eviscerato: lo stesso termine viene utilizzato nel Nord Italia, nell'area che va grossomodo dal bresciano al Piemonte, per indicare gli animali generati dall'unione di un verro di cinghiale con una scrofa di maiale domestico."}
{"id": "126615", "revid": "729019", "url": "https://it.wikipedia.org/wiki?curid=126615", "title": "Kradolf-Sch\u00f6nenberg", "text": "Kradolf-Sch\u00f6nenberg (toponimo tedesco) \u00e8 un comune svizzero di 3\u00a0529 abitanti del Canton Turgovia, nel distretto di Weinfelden.\nStoria.\nIl comune di Kradolf-Sch\u00f6nenberg \u00e8 stato istituito nel 1996 con la fusione dei comuni soppressi di Buhwil, Kradolf, Neukirch an der Thur e Sch\u00f6nenberg an der Thur e inglob\u00f2 anche alcune frazioni del comune soppresso di Schweizersholz e le frazioni di Metzgersbuhwil e Ritzisbuhwil, fino ad allora parte del comune di Sch\u00f6nholzerswilen. Fino al 2010 ha fatto parte del distretto di Bischofszell; capoluogo comunale \u00e8 Sch\u00f6nenberg an der Thur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Buhwil, Neukirch an der Thur e Sch\u00f6nenberg an der Thur; fino al 1990 anche con Schweizersholz, ma senza Kradolf):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "126616", "revid": "1543377", "url": "https://it.wikipedia.org/wiki?curid=126616", "title": "Tondo Bartolini", "text": "Il Tondo Bartolini (\"Madonna col Bambino con la nascita della Vergine e l'incontro di Gioacchino e Anna\") \u00e8 un'opera, tempera su tavola (diametro 135 cm) di Filippo Lippi, databile al 1452-1453 e conservato nella Galleria Palatina a Firenze.\nStoria.\nSecondo la tradizione l'opera venne commissionata dal fiorentino Leonardo Bartolini, interpretando alcune menzioni in documenti del 1452-1453, all'epoca dell'inizio del soggiorno pratese del pittore. Studi pi\u00f9 recenti (Jeffrey Ruda) hanno invece tenuto maggiormente in considerazione lo stemma sul retro della tavola, che appartiene a un membro della famiglia Martelli, e spostato la datazione, su base di riscontri stilistici, avvicinandola agli ultimi affreschi della cappella Maggiore del Duomo di Prato, ovvero alla seconda met\u00e0 degli anni sessanta del Quattrocento.\nL'opera \u00e8 citata negli inventari di Palazzo Pitti a Firenze nel 1761, che la indicano come conservata nelle \"soffitte\". Con l'allestimento della Galleria Palatina and\u00f2 a comporre uno dei pezzi pi\u00f9 pregiati della sala sul Quattrocento fiorentino della galleria.\nDescrizione e stile.\nIl formato tondo, di grandi dimensioni, fu uno dei primi del Rinascimento, e fece da ispirazione sicuramente a Sandro Botticelli e altri artisti del secondo Quattrocento.\nIl Bambino \u00e8 nel grembo della madre, a sua volta seduta su una sedia di cui si intravedono alcune curiose volute lignee che farebbero quasi pensare a un gusto \"barocco\". L'acconciatura della Vergine \u00e8 quella in voga tra gli anni sessanta e settanta del secolo, con finissimi veli intrecciati, ornati di sottili fili perle. Anche l'abito \u00e8 ricco ed elegante, come dimostrano i gioielli applicati o la bordatura dorata. La Vergine e il bambino tengono in mano una melagrana, simbolo di fertilit\u00e0 e di regalit\u00e0, dalla quale il Bambino ha estratto un chicco che mostra alla madre con l'altra manina.\nSullo sfondo, in una complessa partitura architettonica unificata dalla prospettiva lineare, si svolgono tre scene legate alla nascita di Maria: l\"'Incontro alla Porta d'Oro\" di Giovacchino e Anna (a destra), la \"Nascita della Vergine\" (a sinistra), con la vista di alcune donne al centro. La scelta delle scene richiama un tema allora molto discusso nel Quattrocento, cio\u00e8 la concezione \"macolata\" o \"immacolata\" di Maria da parte di sant'Anna: evidenziando il miracoloso concepimento di Maria durante l'incontro alla Porta d'Oro, senza atto sessuale quindi, si prendeva una precisa posizione verso l'interpretazione \"immacolata\". Le forme nitide dell'architettura fanno risaltare il dinamismo di alcune figure, dall'elegante disegno.\nTra i modelli della composizione ci sono opere scultoree, come la Porta del Paradiso di Ghiberti. Le vesti setose che si increspano col movimento, gi\u00e0 sperimentate da Donatello nel \"San Giorgio e la principessa\" (1416-1417), sono qui usate in pittura per la prima volta e divennero uno dei temi pi\u00f9 cari all'arte fiorentina. Vi si ispirarono molti artisti, come Sandro Botticelli nel \"Ritorno di Giuditta a Betulia\" (1472 circa) e Domenico Ghirlandaio nella scena della \"Nascita del Battista\" nella Cappella Tornabuoni in Santa Maria Novella, dove dipinse un'analoga figura di donna vestita di seta che accorre con una cesta in testa.\nIl retro del dipinto contiene un disegno di uno stemma araldico."}
{"id": "126618", "revid": "111412329", "url": "https://it.wikipedia.org/wiki?curid=126618", "title": "Genetica inversa", "text": "Con il termine genetica inversa si intende un particolare approccio all'analisi genetica che partendo dal genotipo identifica il fenotipo. Viceversa, la genetica classica porta alla determinazione di un particolare genotipo partendo dall'analisi del fenotipo.\nLa genetica inversa \u00e8 un metodo di genetica molecolare che viene utilizzato per aiutare a comprendere la funzione di un gene analizzando gli effetti fenotipici di specifiche sequenze di acidi nucleici dopo essere stati geneticamente modificati. Il processo di solito procede nella direzione opposta dei cosiddetti schermi genetici avanzati della genetica classica. In altre parole, mentre la genetica in avanti cerca di trovare le basi genetiche di un fenotipo o di un tratto, la genetica inversa cerca di trovare quali fenotipi sorgono a seguito di particolari sequenze genetiche.\nIl sequenziamento automatico del DNA genera relativamente rapidamente grandi volumi di dati di sequenze genomiche. Molte sequenze genetiche vengono scoperte in anticipo rispetto ad altre informazioni biologiche, meno facilmente ottenibili. La genetica inversa tenta di collegare una determinata sequenza genetica con effetti specifici sull'organismo.\nIntroduzione.\nCon l'avvento delle moderne tecnologie di sequenziamento del DNA e della PCR, i ricercatori si sono trovati di fronte ad un elevato numero di sequenze geniche la cui funzione era ancora sconosciuta. Quindi \u00e8 nata l'esigenza di alterare la sequenza e quindi la funzione di tali geni per poterne studiare le conseguenze a livello fenotipico. A tale proposito sono state utilizzate varie tecniche di mutagenesi e silenziamento genico.\nTecniche utilizzate.\nMutagenesi sito diretta.\nConoscendo la sequenza di un gene, \u00e8 possibile effettuare esperimenti di mutagenesi sito specifica (o mutagenesi sito diretta) per osservare le eventuali variazioni nel fenotipo dovute alla mutazione di una o pi\u00f9 basi azotate. In particolare, queste alterazioni della normale sequenza del DNA si possono riflettere in un alterato prodotto proteico. Infatti, nel momento in cui tale sequenza viene trascritta, l'mRNA corrispondente sar\u00e0 diverso dal wild-type e quindi, in caso di una sua eventuale traduzione a livello citoplasmatico, si otterr\u00e0 una sequenza aminoacidica diversa rispetto alla normale sequenza della proteina codificata dal gene in questione(secondo il codice genetico). La \"nuova\" proteina cos\u00ec ottenuta potrebbe, in qualche modo, avere effetti sul fenotipo e quindi mediante tale strategia si pu\u00f2 comprendere la funzione del gene studiato.\nOltre a inibire la produzione di una proteina (knockout genico) o creare prodotti proteici alterati, si pu\u00f2 fare in modo di sovraesprimere un gene di interesse affinch\u00e9 il fenotipo risultante riveli la normale funzione del gene.\nLe mutazioni geniche che si possono inserire nella sequenza originaria sono sostituzioni di basi azotate oppure inserzioni o delezioni di nucleotidi. \u00c8 possibile generare anche mutazioni cromosomiche.\nLe mutazioni possono interessare regioni codificanti (esoni) e non codificanti (introni) di un gene, determinando diversi effetti sul prodotto genico.\nI metodi di mutagenesi sito diretta sono i seguenti:\nEntrambe generano sostituzioni, inserzioni e delezioni di singoli nucleotidi (mutazioni geniche puntiformi); con la mutagenesi a cassetta si pu\u00f2 inoltre produrre la delezione di pi\u00f9 nucleotidi (mutazione genica estesa).\nLe tecniche di mutagenesi diretta da oligonucleotidi utilizzano la reazione a catena della polimerasi (PCR), i vettori plasmidici (con o senza l'ausilio della PCR) o i vettori fagemidici (tra cui il fago M13).\nMutagenesi casuale.\nLe tecniche di mutagenesi sito diretta presuppongono non solo la conoscenza della sequenza che si intende modificare, ma anche una certa conoscenza delle propriet\u00e0 della proteina prodotta dal gene in esame. Se invece non si conoscono struttura e funzione della proteina, \u00e8 possibile modificare la sequenza del gene attraverso mutagenesi casuale.\nCon il termine \u201ccasuale\u201d si intende l'impossibilit\u00e0 di prevedere il fenotipo prodotto dalla mutazione, pertanto si procede ad inserire mutazioni \u201ca caso\u201d nella sequenza, senza selezionare specifici nucleotidi. Sulla base del risultato fenotipico ottenuto si proceder\u00e0 in seguito all'individuazione della mutazione che lo ha generato.\nLa mutagenesi casuale si mette in atto per mezzo di:\nSilenziamento genico mediante RNAi.\nSe non si dispone di precise conoscenze sulla sequenza genica, oppure se non si intende intaccare il background genetico creando un organismo geneticamente modificato, \u00e8 comunque possibile effettuare uno studio funzionale sulle proteine. Infatti, il knockout dell'espressione genica si pu\u00f2 attuare anche agendo sull'mRNA e non solo sul DNA, facendo in modo di impedire la traduzione del messaggero del gene studiato.\nIl sistema \u00e8 noto come interferenza a RNA (RNAi), dal momento che fa uso di specifici RNA per \u201cspegnere\u201d la traduzione di un determinato mRNA. Il meccanismo si basa sulla complementarit\u00e0 tra l'mRNA in esame e l'RNAi, che causa la degradazione del bersaglio e quindi la mancata sintesi della proteina. Si potranno dunque osservare gli effetti fenotipici di questo \u201cknockout (o knockdown) funzionale\u201d semplicemente iniettando nelle cellule uno specifico RNA interferente.\nTra le molecole principali coinvolte in questo meccanismo di silenziamento si possono menzionare i siRNA e i miRNA.\nQuesta tecnica presenta ottimi vantaggi ma ha anche dei limiti, legati al rischio di causare gravi danni alla cellula, portandola ad esempio a morte cellulare programmata.\nGrazie allo sviluppo dei sistemi di sequenziamento del DNA e della PCR \u00e8 oggi possibile rilevare anche mutazioni geniche che non corrispondono ad evidenti variazioni fenotipiche.\nLe tecniche di mutagenesi permettono di studiare sia le relazioni tra struttura e funzione di una proteina, sia l'espressione genica e la sua regolazione. Questi sono potenti mezzi per produrre proteine con caratteristiche migliori rispetto a quelle che presentano in natura. Si possono creare infatti proteine con aumentata attivit\u00e0 catalitica, e quindi maggior stabilit\u00e0 e specificit\u00e0 per il substrato, nonch\u00e9 proteine chimeriche, ossia prodotte dalla fusione di sequenze di DNA appartenenti a pi\u00f9 geni, provenienti persino da organismi di diversa specie."}
{"id": "126619", "revid": "729019", "url": "https://it.wikipedia.org/wiki?curid=126619", "title": "Cellula della glia", "text": "Le cellule della glia, dette anche cellule gliali, sono cellule che, insieme ai neuroni e ai vasi sanguigni, formano il sistema nervoso. Hanno funzione nutritiva e di sostegno per i neuroni, assicurano l'isolamento dei tessuti nervosi e la protezione da corpi estranei in caso di lesioni. Per oltre un secolo, si credeva che non avessero alcun ruolo nella trasmissione dei segnali elettrici; recenti studi hanno screditato questa teoria, anche se il loro meccanismo di funzionamento non \u00e8 stato ancora ben compreso.\nLa riproduzione delle cellule della glia avviene molto frequentemente per mitosi.\nStoria.\nLe cellule della glia sono state scoperte nel 1891 da Santiago Ram\u00f3n y Cajal. Il numero di cellule della glia nel cervello supera di cinque volte quello dei neuroni. La scoperta risale all'inizio del XX secolo e da essa prese verosimilmente piede il falso mito che l'uomo utilizzi per le proprie attivit\u00e0 solamente il 10% del proprio cervello. Il ruolo attivo delle cellule della glia nelle sinapsi e dunque nella velocit\u00e0 di apprendimento \u00e8 stato stabilito solamente nel 2004.\nFunzioni.\nAlcune cellule della glia agiscono principalmente da supporto ai neuroni, altre regolano l'ambiente interno del cervello e in particolare i fluidi che circondano i neuroni e le loro sinapsi, provvedendo quindi al nutrimento delle cellule nervose. Alcuni tipi di cellule della glia producono molecole in grado di influenzare la crescita degli assoni.\nTipi di cellule della neuroglia.\nMicroglia.\nLa microglia \u00e8 costituita da macrofagi specializzati in grado di effettuare la fagocitosi che protegge i neuroni del sistema nervoso centrale. Bench\u00e9 tecnicamente non siano cellule della glia in quanto derivano dai monociti e non dal tessuto ectodermico, sono categorizzate in questo modo per via del loro ruolo di supporto ai neuroni. Nell'adulto vi \u00e8 la microglia parenchimale, popolazione permanente, e quella perivascolare, situata nella membrana basale dei capillari encefalici e periodicamente sostituita da cellule provenienti dal midollo osseo. Le microglia sono cellule relativamente piccole rispetto alle macroglia, hanno forma diversa e un nucleo oblungo. Si spostano all'interno del cervello, normalmente sono presenti in piccolo numero ma si moltiplicano in caso di danni al cervello.\nMacroglia.\nSistema nervoso central\u0435.\nAstrociti.\nIl tipo pi\u00f9 abbondante di cellule della neuroglia, gli astrociti, sono forniti di numerose estroflessioni che ancorano i neuroni al loro rifornimento di sangue. Essi si dividono in \"astrociti protoplasmatici\", presenti nella sostanza grigia e caratterizzati dalla presenza di espansioni corte e ramificate, \"astrociti fibrosi\", presenti nella sostanza bianca e caratterizzati da prolungamenti citoplasmatici lunghi e sottili e \"astrociti radiali\" di forma allungata e perpendicolari all'asse dei ventricoli.\nRegolano l'ambiente chimico esterno dei neuroni rimuovendo gli ioni, in particolare del potassio, e riciclano i neurotrasmettitori rilasciati durante la trasmissione sinaptica. La teoria corrente sostiene che gli astrociti siano i \"blocchi di costruzione\" della barriera emato-encefalica. Gli astrociti dovrebbero essere inoltre in grado di regolare la vasocostrizione e la vasodilatazione producendo sostanze come l'acido arachidonico i cui metaboliti sono vasoattivi.\n\u00c8 noto che gli astrociti comunichino uno con l'altro usando il calcio. La giunzione (conosciuta anche come sinapsi elettrica) tra gli astrociti permette alla molecola messaggero IP3 di diffondersi da un astrocita all'altro. L'IP3 attiva i canali calcio degli organuli cellulari rilasciando calcio nel citoplasma. Il calcio rilasciato pu\u00f2 stimolare una maggiore produzione di IP3. Questo effetto a catena \u00e8 un'onda di calcio che si propaga da cellula a cellula. Il rilascio extracellulare di ATP e la conseguente attivazione dei recettori purinergici degli altri astrociti in alcuni casi pu\u00f2 a sua volta controllare le onde di calcio.\nSono molto soggetti a evoluzioni neoplastiche (vedi Astrocitoma).\nOligodendrociti.\nTradizionalmente vi sono due classi di oligodendrociti. La prima classe \u00e8 evidenziabile nella sostanza grigia del sistema nervoso centrale, addossata ai pirenofori (oligodendrociti satelliti perineuronali), con funzioni coadiuvanti metaboliche. La seconda classe si trova nella sostanza bianca del sistema nervoso centrale (oligodendrociti interfascicolari), intercalata tra gli assoni. Gli oligodendrociti interfascicolari hanno il compito di rivestire gli assoni del sistema nervoso centrale con una sostanza lipidica chiamata mielina producendo la cosiddetta guaina mielinica. La guaina isola l'assone permettendo quindi una migliore propagazione dei segnali elettrici (conduzione saltatoria). Al contrario delle cellule di Schwann, gli oligodendrociti possono rivestire pi\u00f9 di un assone perch\u00e9 forniti di numerosi prolungamenti.\nPrecursori degli oligodendrociti.\nIl nome precursore degli oligodendrociti \u00e8 fuorviante poich\u00e9 essi agiscono da precursori per gli oligodendrociti durante la fase di sviluppo del sistema nervoso ma alcuni di essi rimangono anche nel cervello completamente sviluppato. \u00c8 stato discusso se utilizzare nomi differenti come polidendrocita o sinantocita per queste cellule con funzione a s\u00e9. Costituiscono circa il 5-8% di tutte le cellule del sistema nervoso e hanno propriet\u00e0 diverse dagli astrociti, dagli oligodendrociti e dalla microglia. Essi costituiscono il gruppo pi\u00f9 numeroso di cellule soggette a mitosi nel cervello dell'adulto. I neuroni creano sinapsi con queste cellule della glia costituendo quindi un'eccezione rispetto alle conoscenze tradizionali. La loro esatta funzione \u00e8 sconosciuta.\nCellule ependimali.\nLe cellule ependimali o ependimociti delimitano le cavit\u00e0 del sistema nervoso centrale e, col battito delle ciglia, favoriscono la circolazione del liquido cerebrospinale. Esse costituiscono i \"muri\" che delimitano le varie sezioni. Sono prive di una membrana basale e continuano in prolungamenti e connessioni in continuit\u00e0 con gli astrociti. \u00c8 stata ipotizzata una loro possibile funzione di cellule staminali del tessuto nervoso e comunque sembra siano coinvolte nella rigenerazione del medesimo.\nGlia radiali.\nDurante lo sviluppo del sistema nervoso, le glia radiali forniscono l'impalcatura per la migrazione verso l'esterno delle cellule corticali. Nel cervello maturo il cervelletto e la retina continuano ad avere particolari cellule gliali radiali. Nel cervelletto prendono il nome di Glia di Bergmann e regolano la plasticit\u00e0 sinaptica. Nella retina la principale cellula della glia \u00e8 la cellula di M\u00fcller che partecipa alla comunicazione bidirezionale con i neuroni. La cellula di M\u00fcller attraversa lo strato retinico partendo dalla parte pi\u00f9 interna della retina, i suoi prolungamenti raggiungono i segmenti interni dei fotorecettori formando delle giunzioni strette con essi, tali che al microscopio appaiono come un'unica striscia denominata membrana limitante esterna (o terzo strato della retina).\nGlia esprimente NG2.\nLa NG2-Glia sono quelle particolari cellule che esprimono il proteglicano Nerve-glial antigen 2 (NG2), chiamate anche progenitori degli oligodendrociti (OPC). Sono cellule non del tutto differenziate, presenti lungo la linea differenziativa della glia ristretta, che fungono unicamente da serbatoio per nuove cellule oligodendrocitarie.\nSistema nervoso periferico.\nCellule di Schwann.\nLe cellule di Schwann hanno una funzione simile a quella degli oligodendrociti formando la guaina mielinica degli assoni del sistema nervoso periferico. A differenza di queste ultime per\u00f2 ogni cellula riveste un tratto di assone (): l'inguainamento porta alla formazione della guaina mielinica e del neurilemma. Hanno inoltre un'attivit\u00e0 fagocitaria e ripuliscono dai residui cellulari permettendo la ricrescita dei neuroni del sistema nervoso periferico.\nCellule satelliti.\nLe cellule satelliti (da non confondere con le cellule satellite del tessuto muscolare, a significato staminale) sono piccole cellule che delimitano la superficie esterna dei pirenofori dei neuroni nel sistema nervoso periferico. Troveremo quindi le cellule satelliti nei gangli encefalo-spinali (a ricoprire i pirenofori dei neuroni pseudounipolari di senso) e nei gangli del sistema nervoso autonomo (a ricoprire i pirenofori dei neuroni multipolari visceromotori). Le cellule satelliti regolano gli scambi di sostanze nutritizie tra i pirenofori e il liquido extracellulare. Cooperano inoltre nell'isolare il neurone da stimoli diversi da quelli prodotti a livello delle sinapsi."}
{"id": "126622", "revid": "112886820", "url": "https://it.wikipedia.org/wiki?curid=126622", "title": "Funzione calcolabile", "text": "Le funzioni calcolabili sono il principale oggetto di studio della teoria della calcolabilit\u00e0. Le funzioni calcolabili sono l'analogo formale della nozione intuitiva di algoritmo, nel senso che una funzione \u00e8 calcolabile se esiste un algoritmo che pu\u00f2 svolgere il compito della funzione stessa, cio\u00e8 se dato un input del dominio della funzione, questa \u00e8 in grado di restituire il corrispondente output. \nSecondo la (non ancora dimostrata) tesi di Church-Turing, le funzioni calcolabili corrispondono alle funzioni ricorsive, e quindi a tutti i modelli di calcolo equivalenti.\nPropriet\u00e0.\nUna funzione calcolabile \u00e8 in generale una funzione parziale\nSecondo la (indimostrabile) tesi di Church-Turing, la classe delle funzioni calcolabili \u00e8 equivalente alla classe delle funzioni definite da \nAlternativamente esse possono essere definite come gli algoritmi calcolabili da"}
{"id": "126625", "revid": "1305772", "url": "https://it.wikipedia.org/wiki?curid=126625", "title": "Unione dei Democratici per la Repubblica", "text": "L'Unione dei Democratici per la Repubblica (in francese: \"Union des d\u00e9mocrates pour la R\u00e9publique\") era un partito politico attivo in Francia dal 1968 al 1976.\nIl partito, fondato da Charles de Gaulle, si presenta come mutamento dell'Unione per la Difesa della Repubblica, a sua volta risultato dall'evoluzione del precedente Unione per la Nuova Repubblica, al quale si era unito l'Unione Democratica del Lavoro.\nIl soggetto, nel 1976, su iniziativa di Jacques Chirac \u00e8 divenuto Raggruppamento per la Repubblica, confluito nel 2002 nell'Unione per un Movimento Popolare.\nIl partito fu al governo del Paese ininterrottamente dal 1968 al 1976."}
{"id": "126626", "revid": "339392", "url": "https://it.wikipedia.org/wiki?curid=126626", "title": "Union des D\u00e9mocrates pour la R\u00e9publique", "text": ""}
{"id": "126627", "revid": "729019", "url": "https://it.wikipedia.org/wiki?curid=126627", "title": "Sch\u00f6nholzerswilen", "text": "Sch\u00f6nholzerswilen (toponimo tedesco) \u00e8 un comune svizzero di 839 abitanti del Canton Turgovia, nel distretto di Weinfelden.\nStoria.\nNel 1964 Sch\u00f6nholzerswilen ha inglobato il comune soppresso di Toos. Fino al 1996 incluse anche le frazioni di Metzgersbuhwil e Ritzisbuhwil, poi assegnate al comune di Kradolf-Sch\u00f6nenberg. Fino al 2010 ha fatto parte del distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Toos):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "126631", "revid": "844555", "url": "https://it.wikipedia.org/wiki?curid=126631", "title": "R. A. Salvatore", "text": " \nBiografia.\nRobert Salvatore nasce a Leominster, nel Massachusetts. Durante i suoi studi al \"Fichburg State College\", si interessa di letteratura, particolarmente fantasy, dopo aver letto \"Il Signore degli Anelli\" di J. R. R. Tolkien, donatogli da un amico mentre era ancora alle scuole superiori. Si laurea in Scienze della Comunicazione e successivamente, sempre nella stessa universit\u00e0, ottiene la laurea in Letteratura Inglese.\nNel 1982 inizia a scrivere seriamente, sviluppando un manoscritto che intitoler\u00e0 \"Echoes of the Fourth Magic\" (inedito in Italia). Pubblicher\u00e0 poi molte serie di romanzi per l'ambientazione \"Forgotten Realms\", e la sua popolarit\u00e0 crescer\u00e0 ulteriormente per la saga della \"Trilogia del demone\" e per i due libri di \"Guerre stellari\".\nNei numerosi romanzi di Forgotten Realms, il personaggio che \u00e8 riuscito a caratterizzare meglio, nonch\u00e9 il pi\u00f9 popolare fra i lettori, \u00e8 Drizzt Do'Urden, ranger di razza drow accompagnato dalla pantera Guenhwyvar scappato dalla citt\u00e0 di Menzoberranzan e dalla sua legge di oscurit\u00e0 e odio; le sue armi sono due bellissime scimitarre magiche.\nOltre ai suoi scritti, Salvatore ha ideato la trama del videogioco per PlayStation 2, Xbox e PC \" (2004) e di \" (2012). Ha inoltre supervisionato la stesura dei romanzi della serie \"La guerra della regina ragno\".\nOpere.\nForgotten Realms.\nAltre storie dai Forgotten Realms.\n\"The Cleric Quintet\"\nDemonWars Saga.\nDemon Wars (\"The DemonWars Saga\"):\nControversie.\nIn occasione della stesura del primo volume della serie \"New Jedi Order\", a Salvatore fu ordinato dalla Lucasfilm di uccidere Chewbecca, uno dei pi\u00f9 popolari personaggi di Guerre stellari; molti fan pensarono che fosse stato Salvatore stesso a prendere la decisione, cos\u00ec l'autore sub\u00ec addirittura minacce di morte."}
{"id": "126632", "revid": "1305772", "url": "https://it.wikipedia.org/wiki?curid=126632", "title": "Movimento Repubblicano Popolare", "text": "Il Movimento Repubblicano Popolare (\"Mouvement R\u00e9publicain Populaire\" o MRP) fu un partito politico francese tra il 1944 e il 1967.\nStoria.\nFu fondato da Georges Bidault e da Robert Buron nel 1944, con un orientamento democratico cristiano, di centro e fortemente europeista.\nFu \"fortemente voluto da un laicato cattolico in prima linea nella resistenza al nazismo e al petainismo, e contemporaneamente in forte contrapposizione ad un episcopato che al contrario aveva visto nel Maresciallo P\u00e9tain sia l'unico baluardo di fronte al vassallaggio nazista, sia la possibilit\u00e0 di costruire una Francia finalmente libera dai demoni del laicismo e del culto della R\u00e9publique\".\n\u00c8 stato partito di governo quattro volte con i Governi di Robert Schuman, Georges Bidault e Pierre Pflimlin.\nPerse gradualmente importanza con l'avvento della quinta repubblica e del gollismo. L'MRP era infatti precedentemente l'unico partito francese organizzato alternativo alle forze di sinistra socialiste e comuniste e, pur portando avanti politiche energicamente riformatrici, era l'esclusivo riferimento degli elettori pi\u00f9 conservatori, che successivamente seguiranno il generale De Gaulle.\nDopo che molti dei suoi membri erano confluiti nel \"Rassemblement du peuple fran\u00e7ais\" (RPR) di De Gaulle o nel \" Centre d\u00e9mocrate \" fondato nel 1966 da Jean Lecanuet (gruppo che sarebbe poi entrato a fare parte dell'UDF), il MRP fu ufficialmente sciolto il 13 settembre 1967."}
{"id": "126633", "revid": "4", "url": "https://it.wikipedia.org/wiki?curid=126633", "title": "Mouvement r\u00e9publicain populaire", "text": ""}
{"id": "126635", "revid": "8596", "url": "https://it.wikipedia.org/wiki?curid=126635", "title": "Mouvement R\u00e9publicain Populaire", "text": ""}
{"id": "126637", "revid": "111373", "url": "https://it.wikipedia.org/wiki?curid=126637", "title": "B\u00fcrglen (Turgovia)", "text": "B\u00fcrglen (toponimo tedesco) \u00e8 un comune svizzero di 3\u00a0741 abitanti del Canton Turgovia, nel distretto di Weinfelden.\nStoria.\nNel 1995 B\u00fcrglen ha inglobato i comuni soppressi di Istighofen, Leimbach e Opfershofen (che a sua volta nel 1812 aveva inglobato i comuni soppressi di Krummbach, Ober-Opfershofen e Uerenbohl).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Istighofen, Leimbach e Opfershofen):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nB\u00fcrglen \u00e8 servito dall'omonima stazione sulla ferrovia Winterthur-Romanshorn."}
{"id": "126640", "revid": "1226", "url": "https://it.wikipedia.org/wiki?curid=126640", "title": "Helena Bertha Amalie Riefenstahl", "text": ""}
{"id": "126642", "revid": "118530", "url": "https://it.wikipedia.org/wiki?curid=126642", "title": "Fenocopia", "text": "In biologia, e in particolare in genetica, una fenocopia \u00e8 un individuo il cui fenotipo (inteso con riferimento a un singolo carattere), per via delle peculiari condizioni ambientali, \u00e8 identico al fenotipo di un altro individuo che porta lo stesso carattere determinato per\u00f2 da un altro genotipo.\nLa fenocopia \u00e8 quindi una modificazione della manifestazione del carattere non ereditabile, determinata non da mutazioni del materiale genetico ma da fattori ambientali.\nSe consideriamo per esempio il carattere \"colore dei capelli\", una persona potrebbe avere i capelli biondi naturali (quindi determinati geneticamente) e una sua fenocopia i capelli biondi tinti (mentre i suoi geni indicano che dovrebbe avere i capelli castani). Il loro fenotipo (capelli biondi) \u00e8 identico, mentre il genotipo \u00e8 differente (capelli biondi per la prima persona; capelli castani per la sua fenocopia).\nNel caso ideale la fenocopia \u00e8 indistinguibile a livello macroscopico dall'originale, mentre a livello molecolare (sequenza del DNA) \u00e8 possibile distinguere i due individui. La pi\u00f9 importante differenza tra i due individui dal punto di vista genetico \u00e8 che il carattere non \u00e8 ereditabile dalla progenie della fenocopia.\nAltri esempi nell'uomo sono la cataratta, la sordit\u00e0 e i difetti cardiaci che possono avere un'origine genetica ma in alcuni individui si manifestano anche in assenza del genotipo malato (spesso causati dal virus della rosolia durante la gravidanza).\nUn altro esempio di fenocopie si ha negli anni sessanta in Germania dove molte donne gravide che assunsero il farmaco Talidomide (poi rivelatosi teratogeno) mostrarono figli affetti da focomelia, nei quali per\u00f2 il raro allele della malattia non era presente nel genoma."}
{"id": "126643", "revid": "486946", "url": "https://it.wikipedia.org/wiki?curid=126643", "title": "EVIS", "text": ""}
{"id": "126647", "revid": "287204", "url": "https://it.wikipedia.org/wiki?curid=126647", "title": "Bussnang", "text": "Bussnang (toponimo tedesco) \u00e8 un comune svizzero di 2\u00a0261 abitanti del Canton Turgovia, nel distretto di Weinfelden.\nStoria.\nNel 1996 Bussnang ha inglobato i comuni soppressi di Friltschen, Lanterswil, Mettlen, Oberbussnang, Oppikon, Reuti e Rothenhausen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Friltschen, Lanterswil, Mettlen, Oberbussnang, Oppikon, Reuti, Rothenhausen e, fino al 1990, Istighofen):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\n\u00c8 servito dalle stazioni di Bussnang e di Oppikon sulla ferrovia Mittelthurgaubahn."}
{"id": "126648", "revid": "278406", "url": "https://it.wikipedia.org/wiki?curid=126648", "title": "World League di pallanuoto", "text": "La World League di pallanuoto (\"FINA Water Polo World League\") \u00e8 una competizione pallanuotistica internazionale per squadre nazionali organizzata dalla F\u00e9d\u00e9ration Internationale de Natation. Il torneo maschile vede la sua prima edizione nel 2002 a Patrasso, mentre il torneo femminile, nato per soddisfare il crescente interesse creatosi attorno alla pallanuoto femminile dopo l'introduzione ai Giochi Olimpici, venne disputato per la prima volta nel 2004 a Long Beach.\nFormula.\nIl torneo, sia maschile che femminile, \u00e8 diviso in due fasi. Nella prima fase le squadre si affrontano in gironi di qualificazione su base continentale. Al termine di questa prima fase, le sette squadre migliori si qualificano, insieme al paese organizzatore, alla cosiddetta \"Super final\". Nella \"Super Final\" si disputa una fase a gironi che serve a determinare la griglia delle gare a eliminazione diretta, a cui accedono tutte le otto partecipanti."}
{"id": "126656", "revid": "201640", "url": "https://it.wikipedia.org/wiki?curid=126656", "title": "Deficit di adenosina deaminasi", "text": "Il deficit dell'enzima adenosina deaminasi ((ADA-scid)) fa parte del gruppo delle immunodeficienze combinate gravi, di cui costituisce il 20-30%, ed \u00e8 causata da una serie di mutazioni trasmesse con modalit\u00e0 autosomica recessiva. In tali patologie il sistema immunitario \u00e8 gravemente compromesso, al punto che l'organismo \u00e8 incapace di difendersi da qualsiasi agente infettivo. \nL'Ada-Scid si manifesta gi\u00e0 nelle prime settimane di vita con estrema suscettibilit\u00e0 a tutti i tipi di infezioni, anche da parte dei batteri e dei virus pi\u00f9 innocui per soggetti sani. In assenza di trattamento, compaiono ben presto infezioni ricorrenti, soprattutto alle vie respiratorie, che possono risultare letali entro i primi anni di vita.\nIl nome bambini bolla deriva dal fatto che i bambini affetti da tale patologia, sono costretti a vivere in un ambiente assolutamente sterile e isolato per evitare il contatto con patogeni.\nEziologia.\nL'Ada-Scid \u00e8 causata dall'alterazione del gene che permette la produzione di un enzima chiamato adenosin deaminasi (ADa), importante nella maturazione dei linfociti. La malattia si trasmette come carattere autosomico recessivo. \nLe mutazioni responsabili riguardano il gene per l'enzima ADA, sono spesso di tipo puntiforme e sono localizzate sul cromosoma 20 nella regione q13 ma sono state individuate anche delezioni a livello del promotore. Esistono alcune mutazioni in grado di dare origine ad un enzima dotato d'una parziale attivit\u00e0 che pu\u00f2 determinare la comparsa dell'immunodeficienza, spesso pi\u00f9 lieve, in et\u00e0 tardiva.\nL'enzima ADA \u00e8 necessario per catalizzare le reazioni di conversione dell'adenosina e della desossiadenosina in inosina e desossiinosina, rispettivamente, evento facente parte dei processi catabolici delle purine. A seguito di ci\u00f2 si accumulano substrati e metaboliti quali adenosina, desossiadenosina e desossi-ATP che sono in grado di indurre danni cromosomici bloccando i sistemi di sintesi, regolazione e riparazione del DNA e l'enzima ribonucleotide riduttasi, predisposta nella sintesi dei desossiribonucleotidi trifosfati.\nI tipi cellulari maggiormente coinvolti in queste alterazioni sono i linfociti B e T i quali non riescono a duplicarsi allorch\u00e9 vengono stimolati durante le risposte immunitarie.\nSintomatologia.\nCome in tutte le immunodeficienze combinate il deficit funzionale dei linfociti B e T provoca la comparsa in precoce et\u00e0 di infezioni serie persistenti, spesso causate da agenti patogeni opportunisti. In questi casi \u00e8 importante stabilire una diagnosi rapida del patogeno in questione in quanto l'individuo pu\u00f2 andare rapidamente incontro alla morte.\nTalvolta \u00e8 possibile la comparsa di una sintomatologia tipica della malattia del trapianto contro l'ospite (\"Graft versus host disease\") che si ritiene sia dovuta all'azione dei linfociti T di origine materna penetrati nel circolo sanguigno del neonato al momento del parto.\n\u00c8 anche possibile la comparsa di ritardo di crescita del bambino.\nOltre a queste condizioni, nelle persone con deficit di ADA possono associarsi anomalie dello scheletro come coste corte e platispondilia e rosario rachitico che sono assai caratteristiche all'esame radiologico.\nNel 10 % dei casi sono presenti anche alterazioni neurologiche, renali e fibrosi dei surreni (forse per azione dei metaboliti tossici rilasciati). Meno frequentemente pu\u00f2 comparire uno stato di broncopneumopatia cronica.\nNelle persone con l'enzima ADA parzialmente attivo \u00e8 possibile la comparsa d'asma grave, manifestazioni di tipo autoimmune ed aumento delle IgE.\nAlterazioni di laboratorio.\nIn epoca neonatale possono non aversi alterazioni ma col tempo tende a svilupparsi una diminuzione dei linfociti T e dei B, linfopenia, anergia cutanea e diminuzione della risposta proliferativa in vitro delle cellule all'uso di mitogeni. Spesso si ha assenza delle gammaglobuline o pi\u00f9 raramente una lieve ipogammaglobulinemia.\nDiagnosi.\nLa diagnosi di deficit di ADA viene posta analizzando l'attivit\u00e0 dell'enzima in linfociti, eritrociti e fibroblasti messi in cultura. Sono inoltre assai elevati i livelli d'adenosina e desossiadenosina e quest'ultima \u00e8 anche molto aumentata nelle urine.\nLa diagnosi pu\u00f2 anche essere posta nel periodo prenatale tramite l'analisi dei livelli di ADA negli eritrociti fetali o nelle cellule del liquido amniotico, dopo esser state messe in cultura.\nPrognosi e terapia.\nLa prognosi \u00e8 infausta se non si riesce a ricorrere ad una terapia dopo breve tempo.\nLe prime forme di terapia consistettero nella trasfusione di sangue al fine di sfruttarne il contenuto in ADA. Successivamente (1987) si tent\u00f2 il ripristino della normale attivit\u00e0 dell'enzima ADA tramite una sua estrazione da bovini. L'enzima coniugato con glicole etilenico veniva poi iniettato nel circolo ma sfortunatamente tale modalit\u00e0 terapeutica perdeva efficacia col passar del tempo a causa del prodursi di anticorpi contro l'ADA d'origine bovina.\nAttualmente la migliore terapia consiste nel trapianto di midollo al fine di restaurare il sistema immunitario del soggetto. Al momento i risultati ottenuti sono molto buoni ma resta la difficolt\u00e0 di reperire un donatore perfettamente compatibile. Sono stati anche tentati protocolli che utilizzassero midollo di donatori semicompatibili (genitori) appositamente trattato per eliminare i linfociti T e scongiurare una malattia del trapianto contro l'ospite.\nIn caso di assenza di tale opzione si ricorre all'iniezione: si pu\u00f2 fornire al bambino l'enzima Ada purificato, di origine bovina, coniugato con polietilenglicole (terapia Peg-Ada), che permette il blocco della degradazione dell'enzima dalle proteasi dell'organismo consentendo cos\u00ec un aumento della sua emivita. Tale terapia tende a normalizzare i parametri immunologici ed a diminuire i metaboliti tossici ma non funziona con tutti gli individui. Grazie ad opportuni sistemi di clonaggio, oltre a quella bovina, si pu\u00f2 anche utilizzare ADA umana. In caso di necessit\u00e0 si ricorre all'infusione d'eritrociti irradiati al fine di eliminare i linfociti T del donatore.\nLa terapia genica che si avvale dell'utilizzo del retrovirus, \u00e8 stata tentata per la prima volta nella cura del deficit d'ADA. I primi risultati, ottenuti trasfettando cellule staminali midollari o linfociti T periferici con una copia del gene non mutato inserito, insieme ad un promotore, in un vettore, hanno evidenziato a breve termine un aumento dell'attivit\u00e0 dell'enzima e dell'immunit\u00e0 del soggetto dopo un anno. Nel medio periodo la terapia ha mostrato di mantenere la sua efficacia.\nNel Maggio 2016 l'Unione Europea ha approvato l'utilizzo della terapia genica Strimvelis, per il trattamento di bambini per cui non sia reperibile un donatore di midollo compatibile."}
{"id": "126659", "revid": "287204", "url": "https://it.wikipedia.org/wiki?curid=126659", "title": "Ectopia", "text": "Lectopia (dal greco \u1f14\u03ba\u03c4\u03bf\u03c0\u03bf\u03c2 \"\u00e9ktopos\": che \u00e8 fuori \"ek-\" di posto \"t\u00f3pos\") \u00e8 la disposizione di un organo del corpo nel punto sbagliato.\nIn generale l'ectopia \u00e8 congenita, ma in alcuni casi pu\u00f2 manifestarsi nell'individuo adulto. Gli esempi pi\u00f9 comuni di ectopia sono l\"ectopia lentis\" (l'organo colpito \u00e8 il cristallino dell'occhio), l\"ectopia cordis\" (il cuore del feto \u00e8 al di fuori del corpo) e l'ectopia renale (i due reni sono fusi tra loro e dalla stessa parte del corpo, ovvero sono collocati in posizione anomala). \nPer gravidanza ectopica si intende una gravidanza in cui l'ovulo fertilizzato si impianta al di fuori della cavit\u00e0 uterina o in una sede anomala all'interno dell'utero stesso.\nIn cardiologia invece per ectopia si intende la nascita dell'impulso elettrico non nel nodo seno-atriale, ma in sedi differenti e quindi l'ordine della depolarizzazione pu\u00f2 risultare alterato.\nPer espressione ectopica di un gene si intende invece l'espressione di un gene con una localizzazione differente da quella normale. L'espressione ectopica pu\u00f2 portare in alcuni casi alla formazione di organi ectopici (per esempio nel moscerino \"Drosophila melanogaster\" sono stati prodotti individui che presentano sulle zampe occhi ectopici funzionanti, oppure antennapedia). Per ottenere l'espressione ectopica di un gene si pu\u00f2 farlo precedere da un elemento enhancer nel promotore. In questo caso si ottiene generalmente una sovraespressione ectopica, ovvero un'espressione del gene elevata in tutto l'organismo, quindi anche in tessuti e organi dove non si trova in natura."}
{"id": "126661", "revid": "6199", "url": "https://it.wikipedia.org/wiki?curid=126661", "title": "Espressione ectopica", "text": ""}
{"id": "126668", "revid": "33888", "url": "https://it.wikipedia.org/wiki?curid=126668", "title": "Vittoria Aganoor", "text": "Biografia.\nNacque a Padova figlia di Edoardo Aganoor, conte di origini armene, e di Giuseppina Pacini, trascorse l'infanzia a Padova, spostandosi presto a Venezia con la sua famiglia.\nAndrea Maffei e Antonio Fogazzaro, tra gli altri, frequentavano la sua casa.\nEbbe Giacomo Zanella come maestro per circa quindici anni: egli fu anche testimone dei suoi primi passi di poeta. Nonostante il trasferimento della sua famiglia a Venezia, Vittoria continu\u00f2 a tornare a Padova e a vivere per lunghi periodi nella casa dei nonni per studiare con Zanella. Nel 1876 il suo maestro le fece pubblicare un saggio poetico che conteneva anche alcune liriche della sorella Elena Aganoor.\nNello stesso anno, la sua famiglia si trasfer\u00ec a Napoli. La conoscenza di Enrico Nencioni la fece approdare alla lettura di autori stranieri e l'aiut\u00f2 a mettere a fuoco le sue qualit\u00e0.\nEra particolarmente legata al padre, la cui morte mentre Vittoria era ancora giovane le lasci\u00f2 per sempre un vuoto incolmabile. Dopo questo lutto, Vittoria si trasfer\u00ec nuovamente a Venezia, nel 1890 circa. Mantenne per lunghi anni rapporti epistolari con i padri mechitaristi dell'Isola di San Lazzaro (o Isola degli Armeni, a Venezia) con cui suo padre, profondamente religioso, aveva stretto relazioni di amicizia. A questo periodo risale gran parte del suo carteggio epistolare, che testimonia della sua vivace attivit\u00e0 intellettuale, insieme alle liriche pubblicate su varie riviste letterarie.\nFu suo amico anche il poeta Domenico Gnoli, con il quale scambi\u00f2 una fitta corrispondenza fin dal 1898, quando Vittoria gli invi\u00f2 una propria lirica da pubblicare sulla rivista da lui diretta. Si incontrarono di persona a Venezia poco dopo, nell'agosto 1898, e la loro amicizia prosegu\u00ec fino all'anno in cui Vittoria si spos\u00f2.\nEstremamente garbata e piacevole all'esterno, nascose sempre il suo carattere tormentato e depressivo, che trovava sfogo, invece, in alcune sue liriche in cui si parla di incomunicabilit\u00e0, desiderio di morte e di potenza, desiderio di libert\u00e0 dalle regole e costrizioni del vivere civile. Si occup\u00f2 per lunghi anni della madre, cui era legata da un forte legame affettivo, e solo dopo la sua morte, nel 1899, cominci\u00f2 a pensare ad un proprio percorso di vita autonomo.\nPrecocissima nello scrivere, la sua natura perfezionista e ambiziosa la indusse a mostrare le sue poesie solo nella cerchia di conoscenti e amici, sollecitando il parere di insigni letterati dell'epoca, con i quali manteneva corrispondenza. Di tanto in tanto sue liriche erano pubblicate su riviste letterarie, riscuotendo ammirazione e dandole una fama di poetessa aristocratica e riservata cui Vittoria teneva molto. Pubblic\u00f2 soltanto a quarantacinque anni il suo primo libro, \"Leggenda eterna\" (1900), su sollecitazione dei suoi amici.\nConsiderata da Benedetto Croce, che riteneva che \"Il canzoniere\" fosse \"Il pi\u00f9 bello che sia mai stato composto da donna italiana\", una scrittrice spontanea e fresca (\"La letteratura della nuova Italia\"), Vittoria Aganoor fu per lunghi anni reputata tale dalla critica letteraria, fino agli anni '70, quando la sua opera venne rivalutata anche alla luce di un'edizione parziale delle sue lettere: Vittoria aveva sempre rifiutato l'immagine di poetessa immediata e spontanea e dichiarava di scrivere \"di testa\" e non con il cuore. Infatti, le sue liriche sono pienamente inserite nelle correnti letterarie del suo tempo, e mostrano richiami a Gabriele D'Annunzio, ai Crepuscolari, all'amato Giacomo Leopardi, e agli amici Nencioni e Domenico Gnoli.\nNonostante tenesse molto alla propria fama di poetessa, l'ambizione primaria di Aganoor, come indicano sue lettere ad amici di famiglia, era quella di operare nella societ\u00e0 sfruttando il ruolo di primo piano che le davano le sue origini prestigiose: sent\u00ec quindi la necessit\u00e0 di cercare un matrimonio che le desse l'opportunit\u00e0 di sfruttare al meglio le sue doti di intelligenza e capacit\u00e0 relazionali, che aveva sempre dimostrato nei salotti della sua cerchia di amici e conoscenti.\nFrequent\u00f2 spesso la citt\u00e0 di Cava de' Tirreni dove viveva la sorella Angelica a cui era molto legata. Nella citt\u00e0 di Cava, ospite del barone Abenante in localit\u00e0 Arco Campitello, compose una lirica dedicata proprio alla predetta campestre localit\u00e0 cavese, dopo aver assistito alla tradizionale caccia dei colombi, che si svolge annualmente in loco e risalente all'epoca longobarda.\nIl 28 novembre 1901 spos\u00f2 a Napoli il nobile deputato Guido Pompilj, cui la univa un fortissimo legame di affetto, nato anche dalla sua ammirazione per questo brillante uomo politico. Con lui si trasfer\u00ec a Perugia. Gli impegni in societ\u00e0, legati alla sua vita perugina, sono intervallati da lunghi periodi a Magione nella villa di propriet\u00e0 del marito a Monte del Lago.\nDel 1908 le \"Nuove liriche\": pacate, descrittive, chiare e armoniose come le prime, ma senza la \"tensione\" di quelle, la \"teatralit\u00e0\" dolorosa che le aveva contraddistinte nel loro esprimere incomunicabilit\u00e0 e rivolta.\nRicoverata in clinica a Roma, per sottoporsi ad un'operazione legata probabilmente all'insorgenza di un cancro, mor\u00ec improvvisamente nella notte tra il 7 e l'8 maggio, lasciando nello sconcerto tutti i suoi cari. Il dolore provocato dalla sua scomparsa port\u00f2 il marito a togliersi la vita quel giorno stesso. Il gesto di Guido Pompilj confer\u00ec un'aura romantica al loro matrimonio e pose le poesie di Vittoria in ottica del tutto nuova, favorendone la divulgazione.\nTuttora restano inedite molte delle lettere di Vittoria Aganoor. Per quanto riguarda le sue opere, esiste un'edizione completa, ma ormai datata, contenente tutta la sua produzione, comprese delle rime sparse. L'edizione contiene anche un'introduzione che parla per accenni della sua vita e delle sue poesie.\nDal 1998 il Comune di Magione organizza un premio letterario dedicato a Vittoria Aganoor sulle corrispondenze.\nIl 18 giugno, 28 ottobre e 5 novembre 2005, in occasione del\u00a0Centocinquantenario della nascita di Vittoria Aganoor,\u00a0il Comune di Padova ha patrocinato il Convegno dal titolo \"Sotto l'amica luna\"\u00a0ed \"Era un tramonto e mi parve un'aurora\", tenutosi\u00a0fra Padova e i Colli Euganei e presieduto dalla poetessa Lucia Gaddo Zanovello; in tale occasione la stessa ha curato una ristampa anastatica in 700 copie numerate di \"Leggenda eterna\", conforme all'esemplare della prima edizione conservato nella Biblioteca universitaria di Padova.\nIntitolazioni.\nSono intitolate a lei strade nei comuni di Baone, Arqu\u00e0 Petrarca, Padova, Basalghelle, Passignano sul Trasimeno, Assisi e Napoli.. Il Comune di Roma le ha intitolato un viale al Pincio."}
{"id": "126669", "revid": "6199", "url": "https://it.wikipedia.org/wiki?curid=126669", "title": "Ectopico", "text": ""}
{"id": "126670", "revid": "6199", "url": "https://it.wikipedia.org/wiki?curid=126670", "title": "Ectopica", "text": ""}
{"id": "126683", "revid": "13415", "url": "https://it.wikipedia.org/wiki?curid=126683", "title": "Conquistador", "text": ""}
{"id": "126684", "revid": "13415", "url": "https://it.wikipedia.org/wiki?curid=126684", "title": "Ojibwa", "text": ""}
{"id": "126686", "revid": "1149807", "url": "https://it.wikipedia.org/wiki?curid=126686", "title": "Ambra (resina)", "text": "Ambra (in greco antico \u1f24\u03bb\u03b5\u03ba\u03c4\u03c1\u03bf\u03bd, \"elektron\") \u00e8 un termine usato in passato come sinonimo di resina fossile e di resinite e questa ambiguit\u00e0 \u00e8 stata fonte di fraintendimenti e confusione. In particolare nella letteratura europea antica il termine ambra \u00e8 stato usato in senso molto restrittivo per identificare la \"succinite\", la variet\u00e0 di ambra baltica pi\u00f9 importante dal punto di vista gemmologico e ancora oggi questa accezione \u00e8 molto comune, probabilmente per l'importanza commerciale che questa variet\u00e0 di ambra ha rivestito nella storia europea.\nNella comunit\u00e0 scientifica oggi per ambra si intende una qualsiasi resina fossile e le sue variet\u00e0 vengono identificate secondo la provenienza geografica. In mineralogia e in gemmologia l\u2019ambra viene considerata una sostanza amorfa appartenente alla classe mineralogica dei composti organici.\nSinonimi.\nSuccinite. Resina. Xiloretinite se con formula C10H17O.\nOrigine dell'ambra.\nL'ambra \u00e8 la resina emessa dalle conifere che successivamente con il tempo si fossilizza e in alcuni casi si solidifica conservando resti vegetali, fungini o animali tra cui artropodi e, molto pi\u00f9 raramente, vertebrati. Anticamente, veniva prodotta in grande quantit\u00e0 dal Pinus succinifera. Essa \u00e8 traslucida, di un colore che pu\u00f2 variare dal giallo al rossiccio al bruno fino ad arrivare al verde e al blu dell'ambra dominicana e dell'isola di Giava. Esiste anche una variet\u00e0 di ambra di un colore molto chiaro che si avvicina al bianco. La lucentezza dell'ambra viene opacizzata da bolle, venature, parti raccolte, ma pu\u00f2 tuttavia ritrovare maggiore lucidit\u00e0 se lavorata. Pu\u00f2 contenere insetti che rimasero imprigionati al momento della sua formazione. Attualmente si raccoglie comunemente in Polonia, Lituania, Lettonia, Russia, Danimarca, Germania e Svezia. La sua lavorazione \u00e8 molto diffusa nei paesi che si affacciano al mar Baltico quali: Polonia, Lituania, Lettonia, Germania e Svezia. L'ambra viene impiegata nella produzione di impugnature di bastoni, collane, orecchini, braccialetti, anelli, bocchini per sigarette e cannelli di pipe.\nL'ambra \u00e8 stata ritrovata anche in sedimenti di et\u00e0 carbonifera, periodo geologico antecedente alla comparsa delle angiosperme. Questa ambra presenta caratteristiche chimiche simili alle ambre pi\u00f9 recenti, indicando che i meccanismi biologici in grado di produrre queste resine erano gi\u00e0 presenti antecedentemente all'evoluzione delle angiosperme.\nStoria.\nL'etimologia del termine \u00e8 incerta, tuttavia il nome deriva molto probabilmente dall'arabo \"\u00e0mbar\", con cui \u00e8 indicata l'ambra grigia (si noti, inoltre, che in lingua turca il medesimo termine significa \"splendore, luccichio\"). Questa resina veniva raccolta anche nell'antico Egitto ove con essa si producevano oggetti preziosi. Monili in ambra sono stati trovati anche in Grecia, dove veniva chiamata \u00e9\"lektron\". Secondo la mitologia, quando Fetonte figlio di Helios (il Sole) fu ucciso le sue sorelle in lutto divennero pioppi e le loro lacrime divennero l'origine di \u00e9\"lektron\", l'ambra. Secondo antiche leggende vichinghe, invece, l'ambra sarebbe derivata dalle lacrime degli uccelli marini.\nAnche se era conosciuta in Grecia, non ne sono noti depositi; probabilmente \u00e8 arrivata commercialmente dai traffici col nord Europa lungo la cosiddetta via dell'ambra, che aveva una deviazione verso la valle del Danubio, un percorso naturale seguito per il suo commercio, da cui era instradata poi verso l'Illiria e verso l'Egeo.\nTra l'altro l'ambra si trovava anche nel sud Italia e in Sicilia e veniva lavorata dai popoli italici. Questi reperti di eccezionale valore storico artistico sono conservati in diversi musei come al Museo archeologico nazionale della Siritide di Policoro. L'ambra era anche molto conosciuta in India dove veniva importata dalla Birmania.\nPropriet\u00e0 chimico-fisiche.\nL'ambra presenta la propriet\u00e0 di elettrizzarsi per strofinio. In effetti l'elettricit\u00e0 ha preso il nome dal termine greco che la indica (H\u03bb\u03b5\u03ba\u03c4\u03c1\u03bf\u03bd, \"\u00c9lektron\"). La maggiore importanza scientifica dell'ambra \u00e8 dovuta ai suoi inclusi: le goccioline di resina, cadendo su insetti e altri piccoli animali, potevano inglobarli completamente, conservandoli intatti per milioni di anni.\nL'indurimento della resina e la sua trasformazione in ambra (amberizzazione) \u00e8 un particolare processo di fossilizzazione che permette di studiare nel dettaglio le caratteristiche anatomiche degli organismi preservati. Le fossilizzazioni in ambra hanno permesso agli studiosi di conoscere le caratteristiche di insetti ed altri piccoli animali vissuti nel passato geologico, fornendo dati importantissimi per la comprensione dell'evoluzione biologica.\nTramite l'imprigionamento e la conservazione di piccole specie animali all'interno dell'ambra, \u00e8 stato possibile rinvenire e studiare organismi presumibilmente estinti da milioni di anni e reperire informazioni sul passato.\nIl ritrovamento della specie animale di Ape pi\u00f9 antica a noi nota come \"Trigona Prisca\" \u00e8 avvenuta infatti all'interno di un'ambra Cretacea del New Jersey, risalente presumibilmente a 65-80 milioni di anni fa.\nIl fungo \"Archaeo marasmius\", del quale si pensa essere anch' esso il pi\u00f9 antico, deve il suo ritrovamento grazie alla conservazione all'interno di un'ambra che lo ha custodito per milioni di anni.\nMolti dei sedimenti di ambra Cretacea si trovavano anticamente nel Medio Oriente e a Nord della Russia.\n\u00c8 insolubile negli acidi inorganici.\nD\u00e0 un caratteristico odore aromatico se bruciata, mentre le imitazioni in plastica no. Se riscaldata a 350 \u00b0C emana un caratteristico odore di acido succinico penetrante. L'acido succinico \u00e8 presente nell'ambra in proporzioni variabili dal 2 all'8%, il che la contraddistingue da altre resine simili.\nLa fluorescenza \u00e8 bianca ed azzurra.\nOrigine e giacitura.\nL'ambra si rinviene in rocce sedimentarie quasi sempre sotto forma di noduli.\nPer le sue particolarit\u00e0 mineralogiche, essa tende a conservarsi solo in luoghi caratteristicamente umidi, argillosi o sabbiosi. Piccolissime parti frammentarie vengono trascinate dall'acqua.\nAnticamente la resina era pescata con reti da pescatore: il moto ondoso la staccava dalle rocce madri.\nAmbra baltica.\nLa Via dell'ambra, un tempo detta anche \"via Imperiale\", \u00e8 un percorso di circa 400\u00a0km che attraversa i Paesi Baltici e la Russia, tradizionali produttori di ambra fossile. L'ambra baltica \u00e8 caratterizzata dal contenere una grande quantit\u00e0 di acido succinico, da cui deriva il nome mineralogico di \"succinite\".\nPer succinite non si intende solo l'ambra ritrovata presso le coste del Mar Baltico, in Europa settentrionale. Anche se i depositi maggiori si trovano in quell'area, l'ambra nel corso del tempo \u00e8 stata erosa da sedimenti marini, trasportata all'interno dalle tempeste e portata da corsi d'acqua e ghiacciai a depositi secondari che si trovano nella maggior parte dell'Europa dell'est e del nord, risalenti al tardo Eocene.\nI depositi di ambra baltica sono i pi\u00f9 estesi e vasti del mondo ed anche i pi\u00f9 studiati sin dal XIX secolo. L'ambra baltica sembra essere al 90% proveniente da una singola fonte botanica, ma quale essa sia non \u00e8 ancora chiaro, dato che l'evidenza proveniente dagli studi di paleobotanica e quella proveniente dagli studi di chimica sono discordanti.\nIn passato la fonte suggerita da Goeppert (1836) era la resina di \"Pinites succinifer\", dall'analisi di legno ritrovato associato alla resina. Il suffisso -\"ites\" fu usato dall'autore per suggerire affinit\u00e0, ma non identit\u00e0, con specie viventi di \"Pinus\", ma altri autori usarono il termine \"Pinus succinifera\", generando confusione e l'idea errata che l'ambra avesse delle relazioni di tipo chimico con la resina dei \"Pinus\" viventi. Pi\u00f9 di recente le ipotesi si sono concentrate su due possibili origini: \nAmbra dominicana.\nL'ambra estratta nella Repubblica Dominicana deriva invece dalla resina di \"Hymenaea protera\", una leguminosa vissuta durante il Miocene, scoperta e descritta dal professor Poinar.\nL'et\u00e0 stimata varia dai 25 ai 40 milioni di anni. Per la sua diversa origine non contiene acido succinico e viene denominata \"retinite\".\nAmbra del Chiapas.\nNota anche come \"ambra messicana\" in quanto rappresenta il 90% dell'ambra estratta dai depositi del Messico, era nota gi\u00e0 dalla civilt\u00e0 Maya. L'et\u00e0 stimata \u00e8 dell'ordine dei 24-30 milioni di anni e risale perci\u00f2 ad un periodo compreso fra la fine dell'Oligocene e l'inizio del Miocene. Come l'ambra dominicana, \u00e8 derivata dalla resina di specie tropicali estinte del genere \"Hymenaea\".\nL'ambra in gioielleria.\nL'ambra \u00e8 usata sin dall'et\u00e0 della pietra, oltre 22.000 anni fa. Ornamenti d'ambra sono stati rinvenuti nelle tombe Micenee e ovunque in Europa. La tradizione le attribuisce poteri medicamentosi, forse collegati con le sue note propriet\u00e0 elettrostatiche: se strofinata si elettrizza. Secondo una favola turca i boccagli in ambra prevengono le infezioni quando ci si scambia la pipa (narghil\u00e8). Oggi l'ambra \u00e8 usata nella produzione industriale di boccagli per pipe e per soffiatori del vetro. Esiste un museo dell'Ambra a Palanga, ed \u00e8 celeberrima la Camera d'ambra, i cui preziosissimi pannelli di rivestimento sono stati riposizionati al posto di quelli originali, perduti durante la seconda guerra mondiale, nel palazzo di Caterina, a Carskoe Selo in Russia, vicino a San Pietroburgo.\nEsistono numerose variet\u00e0 d'ambra e anche numerose imitazioni. Il colore, le inclusioni e la trasparenza dell'ambra possono variare non solo in base alla composizione delle resine originarie, dalle sostanze presenti nei terreni da cui \u00e8 stata raccolta e dai trattamenti a cui \u00e8 stata sottoposta per realizzarne oggetti e monili.\nL'ambra pi\u00f9 diffusa in gioielleria \u00e8 quella proveniente dai Paesi Baltici. L'Associazione Internazionale dell'Ambra ha stabilito la seguente classificazione:\nNaturalmente queste quattro categorie di ambra hanno un valore e un prezzo di mercato molto diversi.\nA queste quattro categorie si aggiungono poi una variet\u00e0 di pseudo-ambre o ambre contraffatte. Frequentemente l'ambra, particolarmente quella con insetti inclusi, \u00e8 contraffatta usando plastica o resina comune. Un semplice test, da eseguirsi con particolari precauzioni per non rovinare l'oggetto, consiste nel toccare l'oggetto con uno spillo rovente e determinare se l'odore che si sprigiona \u00e8 quello di resina del legno. Se no, l'oggetto \u00e8 sicuramente contraffatto, anche se un test positivo potrebbe non essere sufficiente a causa di un sottile strato di vera resina sopra la plastica. Generalmente le contraffazioni hanno pose e posizioni degli insetti intrappolati troppo perfette per essere realistiche.\nImitazioni.\nSono molte le sostanze artificiali utilizzate per ambre false o imitazioni:\nGemme celebri.\nGli esemplari di gemme d'ambra pi\u00f9 famose si trovano nei musei di storia naturale di Berlino, Madrid ed allo Staatliches Museum f\u00fcr Naturkunde Stuttgart di Stoccarda.\nNella leggenda.\nNella mitologia balcanica, le pietruzze di ambra sono le lacrime della dea delle sirene Jurate che piange la morte del suo amato per mano del dio del tuono.\nCredenze.\nUna diffusa superstizione attribuisce all'ambra il potere di far passare il mal di testa e di scacciare gli incubi. In cristalloterapia, come accade a tutte le pietre gialle e arancioni, viene associata al 3\u00ba chakra. Nel Buddhismo l'ambra \u00e8 uno dei sette tesori. Secondo le scienze esoteriche \u00e8 associata all'equilibrio della mente e alla saggezza; talora all'altruismo."}
{"id": "126687", "revid": "1305772", "url": "https://it.wikipedia.org/wiki?curid=126687", "title": "Chippewa", "text": ""}
{"id": "126688", "revid": "13415", "url": "https://it.wikipedia.org/wiki?curid=126688", "title": "Chippeway", "text": ""}
{"id": "126698", "revid": "453768", "url": "https://it.wikipedia.org/wiki?curid=126698", "title": "Enumerazione (matematica)", "text": "Enumerazione \u00e8 il nome dato ad un generico campo della matematica che si occupa di contare gli oggetti. Il conteggio viene astratto il pi\u00f9 possibile dagli oggetti in questione, in modo da ottenere tecniche di conteggio generiche che non fanno affidamento su propriet\u00e0 specifiche di certi gruppi di oggetti.\nTra i settori dell'enumerazione vi sono l'enumerazione algebrica e l'enumerazione combinatoria.\nPrincipi di Conteggio.\nIn combinatoria enumerativa sono fondamentali 3 principi di conteggio:"}
{"id": "126699", "revid": "1494169", "url": "https://it.wikipedia.org/wiki?curid=126699", "title": "Enumerazione", "text": "Il termine enumerazione pu\u00f2 riferirsi a svariati campi:"}
{"id": "126710", "revid": "287204", "url": "https://it.wikipedia.org/wiki?curid=126710", "title": "Sezione Francese dell'Internazionale Operaia", "text": "La Sezione Francese dell'Internazionale Operaia (in francese: \"Section fran\u00e7aise de l'Internationale ouvri\u00e8re\", SFIO) \u00e8 stato un partito politico francese, di natura socialista, attivo dal 1905 al 1969\nA differenza degli omologhi europei (escluso il Partito Socialista Italiano), il partito fu sempre dichiaratamente socialista e mai socialdemocratico, pur moderando le sue posizioni negli anni '30 e '40, cosa che gli permise di formare esecutivi con altre forze moderate e riformiste durante la Terza e la Quarta Repubblica francese. A causa del sorpasso elettorale subito dal Partito Comunista Francese sin dal 1945, il partito speriment\u00f2 una fase discendente, accentuata dall'avvento del gollismo e della Quinta Repubblica nel 1958. Per fronteggiare l'egemonia politica del centro-destra gollista e liberale, la SFIO decise in occasione del 56\u00ba Congresso (1968) di fondersi in un nuovo soggetto di sinistra, assieme all'unionista UGCS, al socialdemocratico CIR ed il demo-socialista UCRG. Tale fusione si realizzer\u00e0 l'anno seguente con la nascita del Partito Socialista, guidato da Fran\u00e7ois Mitterrand.\nPrecedenti.\nA partire dal 1878 in Francia si erano formati diversi partiti politici socialisti.\nNel 1878 il Congresso operaio di Lione si costitu\u00ec in partito, la Federazione del Partito dei Lavoratori Socialisti di Francia (FPTSF), il cui programma era stato redatto da Marx. \nUna prima scissione avvenne nel 1881, quando \u00c9douard Vaillant, di tradizione blanquista, fond\u00f2 il Comitato Rivoluzionario Centrale (CRC), dal 1890 Partito Operaio Socialista Rivoluzionario (POSR). \nUna seconda scissione avvenne nel 1882 in seguito al Congresso operaio di Saint-\u00c9tienne. La scissione oppose i \u00abpossibilisti\u00bb guidati da Paul Brousse, socialisti riformisti di ispirazione proudhoniana, che andarono a formare la Federazione dei Lavoratori Socialisti, e i seguaci di Jules Guesde e Paul Lafargue, di ispirazione marxista, i cui 23 delegati si ritirarono dal Congresso. Si riunirono a Roanne nel settembre 1882 per creare il Partito Operaio.\nBisogn\u00f2 aspettare il 1901 per vedere una prima riunificazione, fra il Partito Operaio Francese (ex Partito Operaio) e il Partito Operaio Socialista Rivoluzionario, che diedero vita al Partito Socialista di Francia (PSDF). Si trattava delle due tendenze pi\u00f9 intransigenti, che non avevano accettato che il socialista Alexandre Millerand fosse diventato ministro nel Governo \"borghese\" di Waldeck-Rousseau. \nDall'altra parte, i \"socialisti indipendenti\" di Jean Jaur\u00e8s, i \"broussisti\" e gli \"allemanisti\" (provenienti da una scissione del POSR guidata da Jean Allemane nel 1890) fondarono il Partito Socialista Francese (PSF) con Jean Jaur\u00e8s come portavoce. Rappresentava le correnti moderate e riformiste del socialismo francese, disposte a collaborare con i partiti \"borghesi\".\nFondazione.\nNel 1905 al congresso di Parigi venne firmata l'unificazione del socialismo francese (unione del PSDF e del PSF), dando seguito alla raccomandazione del Congresso di Amsterdam del 1904 della Seconda Internazionale. La SFIO, \"partito del movimento operaio\", vedeva la luce.\nQuesto nuovo partito, diretto da Jules Guesde, Jean Jaur\u00e8s, \u00c9douard Vaillant e Paul Lafargue, prese posizione contro la politica coloniale e il nazionalismo bellicista.\nNel 1914 la grande maggioranza della SFIO accett\u00f2 di appoggiare l'ingresso della Francia nella prima Guerra mondiale, votando i crediti di guerra in contrasto con la linea sempre tenuta in precedenza.\nNel 1920, al congresso di Tours, la scissione tra partigiani della Seconda Internazionale (alla quale la SFIO aveva aderito) e partigiani della Terza Internazionale (maggioritaria, favorevole alla rivoluzione russa e al bolscevismo) diede luogo, da parte di questi ultimi, alla creazione della Sezione francese dell'Internazionale comunista (futuro Partito Comunista Francese). Questa scissione politica fu seguita da una scissione sindacale.\nL\u00e9on Blum e Paul Faure, nuovi dirigenti della SFIO, iniziarono una politica di raggruppamento della sinistra che condusse al Cartello delle sinistre, vincitore delle elezioni del 1924.\nIl Fronte popolare e la Liberazione.\nNel 1934 l'esclusione dei favorevoli alla partecipazione al governo (Marcel D\u00e9at, Pierre Renaudel, Adrien Marquet, che crearono il Partito Socialista di Francia - Unione Jean Jaur\u00e8s), permise il riavvicinamento con i comunisti (1934) e la nascita del Fronte Popolare nel 1936. Il 3 maggio 1936 la sinistra ottenne 376 deputati su 618, di cui 146 eletti per la SFIO.\nLa corrente \"Sinistra rivoluzionaria\" di Marceau Pivert, critica verso il moderatismo considerato eccessivo del Fronte popolare, fu espulsa nel 1938, e fond\u00f2 il Partito Socialista Operaio e Contadino (PSOP: \"Parti Socialiste Ouvrier et Paysan\").\nLa seconda guerra mondiale divise in due la SFIO: quelli favorevoli al governo di Vichy (Paul Faure, Charles Spinasse), generalmente a causa di un pacifismo estremo, e gli altri, la maggioranza, che entrarono nelle file della Resistenza (Pierre Brossolette, Am\u00e9d\u00e9e Dunois, F\u00e9lix Gouin, Jean-Baptiste Lebas, Daniel Mayer, Guy Mollet, Andr\u00e9 Philip, Jean Pierre-Bloch, Christian Pineau, Pierre Vi\u00e9not...). Nel marzo 1941 Daniel Mayer cre\u00f2, insieme ad alcuni ex deputati e militanti, il Comitato d'azione socialista, che si rafforz\u00f2 nel corso del 1942 e divenne la ricostituita SFIO nel marzo-giugno 1943.\nDopo la Liberazione, la SFIO ritrov\u00f2 il suo ruolo di primo piano, insieme al Movimento Repubblicano Popolare (MRP) e ai comunisti nei vari governi provvisori, e in seguito, dopo l'esclusione dei comunisti, con il MRP e i liberali.\nPassati all'opposizione nel 1950, i socialisti tornarono al potere nel 1956 con il governo Guy Mollet.\nScissioni e dissoluzione.\nLa questione del canale di Suez, la politica in Algeria di Guy Mollet, l'appoggio a Charles de Gaulle nel 1958, provocarono nuove scissioni: il \"Parti socialiste unifi\u00e9\" (Partito Socialista Unificato) nel 1960, l\"'Union des gauches socialistes\" (Unione delle Sinistre Socialiste).\nNel 1965 fu fondata la \"F\u00e9d\u00e9ration de la gauche d\u00e9mocrate et sociale\" (Federazione della Sinistra Democratica e Sociale), che metteva insieme la SFIO e la \"Convention des institutions r\u00e9publicaines\" (Convenzione delle Istituzioni Repubblicane). Fu presieduta da Fran\u00e7ois Mitterrand, dirigente della CIR.\nIn seguito, su impulso di Alain Savary, la SFIO divenne il Partito Socialista al congresso di Issy-les-Moulineaux nel 1969."}
{"id": "126711", "revid": "196390", "url": "https://it.wikipedia.org/wiki?curid=126711", "title": "Section Fran\u00e7aise de l'Internationale Ouvri\u00e8re", "text": ""}
{"id": "126714", "revid": "124486160", "url": "https://it.wikipedia.org/wiki?curid=126714", "title": "Salvatore Giuliano", "text": "A capo di una banda armata, per alcuni mesi sfrutt\u00f2 la copertura dell'EVIS, il braccio armato del Movimento Indipendentista Siciliano attivo a partire dalla fine della seconda guerra mondiale, ma il suo nome resta principalmente legato alla strage di Portella della Ginestra (1\u00ba maggio 1947), in cui morirono undici persone e altre ventisette rimasero ferite.\nBiografia.\nOrigini e formazione.\nFiglio di Salvatore Giuliano e di Maria Lombardo, la sua era una famiglia di contadini relativamente benestante. Il padre, costretto ad emigrare negli Stati Uniti d'America, a pi\u00f9 riprese riusc\u00ec a comprare diversi terreni nei dintorni del paese. Infine ritorn\u00f2, proprio nell'anno di nascita di Salvatore, per occuparsi della loro coltivazione.\nIl giovane Salvatore, finita la terza elementare, and\u00f2 ad aiutare il genitore nel suo lavoro in campagna. In verit\u00e0 avrebbe preferito dedicarsi al commercio, ma non si sottrasse al suo dovere, trovando il tempo per continuare gli studi. Spesso, una volta finito il lavoro, si recava dal prete del paese o da un suo ex insegnante.\nIl mercato nero e la latitanza.\nDurante l'occupazione alleata, Giuliano lavor\u00f2 come fattorino per la societ\u00e0 elettrica di Palermo ma il 2 settembre 1943 venne fermato a un posto di blocco dei Carabinieri in localit\u00e0 Quattro Mulini di Montelepre, mentre trasportava due sacchi di frumento provenienti dal mercato nero caricati su un cavallo. Giuliano reag\u00ec cercando di eludere il controllo e, armato di una pistola barattata con un soldato jugoslavo in cambio di un fiasco di vino, uccise il giovane carabiniere Antonio Mancino e fer\u00ec gravemente l'appuntato Renato Rocchi, dandosi successivamente alla macchia.\nIl 23 dicembre Giuliano, imbattutosi a Montelepre in una perquisizione della sua famiglia (la quale era sospettata di dargli asilo), uccise a colpi di mitragliatrice il carabiniere Aristide Gualtiero.\nLa banda \"Giuliano\".\nNel gennaio 1944 Giuliano riusc\u00ec a fare evadere numerosi suoi parenti dalle carceri di Monreale, unitamente ad altri detenuti, i quali costituirono il primo nucleo della sua banda. In questa fase, Giuliano e la sua banda compirono soprattutto rapine e sequestri di persona a scopo di estorsione ai danni di ricchi agricoltori, commercianti e imprenditori, spesso con la complicit\u00e0 di Ignazio Miceli (segnalato dall'autorit\u00e0 giudiziaria come capomafia di Monreale) e Benedetto Minasola (indicato dai carabinieri come \u00ab\"favoreggiatore della mafia di Monreale\"\u00bb), che agirono in qualit\u00e0 di tesorieri della banda e depositari di numerose persone sequestrate. In quel periodo, Salvatore divenne tristemente famoso nei fatti di cronaca nera per la ferocia e la freddezza con cui eliminava i propri avversari, soprattutto uomini delle forze dell'ordine che gli davano la caccia o sospetti confidenti della polizia: secondo stime ufficiali, il numero complessivo delle vittime attribuibili alla banda Giuliano \u00e8 stato calcolato nell'impressionante cifra di 430.\nSecondo la successiva testimonianza del suo sodale Gaspare Pisciotta resa all'autorit\u00e0 giudiziaria, partecip\u00f2 addirittura a una riunione \u00abdi alti dignitari della mafia, durante la quale si era provveduto al battesimo del capobanda Giuliano, secondo i riti propri dell'organizzazione criminale\u00bb. Nei decenni successivi, anche il collaboratore di giustizia Tommaso Buscetta racconter\u00e0 che il bandito Giuliano gli fu presentato come \"uomo d'onore\"; nel 1992 l'altro collaboratore Gaspare Mutolo dichiarer\u00e0 di aver saputo che \u00ab[...] Giuliano era un uomo d'onore, mentre tutti gli altri appartenenti alla sua banda non lo erano. [...] Non fu detto di quale famiglia si trattasse, ma ritengo ovvio che egli appartenesse alla famiglia di Borgetto o di Partinico\u00bb.\nIl ruolo nel \"Movimento Indipendentista Siciliano\".\nNella primavera 1945 Giuliano incontr\u00f2 alcuni leader del Movimento Indipendentista Siciliano (tra i quali Concetto Gallo e il figlio del barone Lucio Tasca Bordonaro) e per entrare nell'EVIS, il progettato esercito separatista, chiese dieci milioni di lire che gli furono concessi insieme al grado di \"colonnello\" e la promessa di armi e munizioni. Dopo questi accordi, Giuliano incominci\u00f2 la guerriglia contro le autorit\u00e0, compiendo imboscate e assalti alle caserme dei carabinieri di Bellolampo, Pioppo, Montelepre e Borgetto, alcune delle quali furono anche occupate. In questo periodo, la propaganda indipendentista riusc\u00ec a costruire attorno a Giuliano un'immagine da Robin Hood, arrivando anche a minimizzare e a giustificare i crimini compiuti dal bandito e dai suoi compagni. \nPer contrastare la guerriglia separatista, il 29 settembre 1945, con un decreto legislativo luogotenenziale del principe Umberto di Savoia, fu costituito l'Ispettorato generale di polizia in Sicilia, con una forza di elementi, di cui 760 dell'Arma dei Carabinieri e il resto del Corpo delle Guardie di Pubblica Sicurezza, e al comando di un ispettore generale di P.S., alle dirette dipendenze del Ministero dell'Interno.\nNel gennaio 1946 la banda Giuliano attacc\u00f2 la sede della Radio di Palermo. Nello stesso anno il Movimento Indipendentista Siciliano decise di entrare nella legalit\u00e0 e di partecipare alle elezioni per l'Assemblea Costituente della Repubblica Italiana. Il separatismo decrebbe con il riconoscimento dello statuto speciale siciliano concesso dal re Umberto II all'isola nel maggio 1946, 17 giorni prima del referendum istituzionale del 2 giugno che trasformer\u00e0 l'Italia in Repubblica, e divenne parte integrante della Costituzione Italiana (legge costituzionale n. 2 del 26 febbraio 1948).\nCon l'amnistia del 1946 per i reati politici, i separatisti lasciarono la banda di Giuliano, che continu\u00f2 a compiere sequestri di persona e attacchi contro le caserme dei carabinieri e le leghe contadine. Le imprese di Salvatore, da allora, furono trasmesse all'opinione pubblica non pi\u00f9 come azioni di guerriglia ma come veri e propri atti di criminalit\u00e0 comune, compresi i rapimenti.\nIl ruolo nella strage di Portella della Ginestra.\nNella primavera del 1947 Giuliano rilasci\u00f2 un'intervista al giornalista statunitense Michael Stern, che riusc\u00ec a raggiungerlo nel suo rifugio sui monti di Montelepre, dove lo fotograf\u00f2: il colloquio ebbe luogo pochi giorni prima della strage di Portella della Ginestra e in quell'occasione il bandito consegn\u00f2 all'inviato una lettera per il presidente Harry Truman, in cui chiedeva aiuti e armi per l'indipendenza della Sicilia, proponendo un'annessione agli Stati Uniti d'America.\nIl 1\u00ba maggio 1947 duemila lavoratori, in prevalenza contadini, si erano riuniti in localit\u00e0 Portella della Ginestra, nei pressi di Piana degli Albanesi e San Giuseppe Jato, per festeggiare la vittoria della coalizione tra PSI e PCI, riunita in un Blocco del Popolo, nelle recenti elezioni per l'Assemblea Regionale Siciliana, dove aveva conquistato 29 rappresentanti su 90 (con il 29% circa dei voti). Improvvisamente la banda Giuliano incominci\u00f2 a sparare sulla folla dal vicino monte Pelavet per circa un quarto d'ora: rimasero uccise undici persone, altre ventisette ferite. Nel mese successivo, la banda Giuliano incendi\u00f2 e devast\u00f2 con mitra e bombe a mano le sedi delle leghe contadine del PCI di Monreale, Carini, Cinisi, Terrasini, Borgetto, Pioppo, Partinico, San Giuseppe Jato e San Cipirello, provocando in tutto diversi morti e numerosi feriti: sui luoghi degli attentati vennero lasciati dei volantini firmati dallo stesso bandito che incitavano la popolazione a ribellarsi al comunismo..\nGli ultimi anni e la morte.\nConsapevole di essere divenuto ormai scomodo a tanti che lo avevano sostenuto, Giuliano cominci\u00f2 a fare una serie di allusioni sui rapporti da lui intrattenuti con noti esponenti politici, tra cui l'onorevole Mario Scelba, citato in una lettera inviata da Giuliano al quotidiano \"L'Unit\u00e0\" nel 1948. Contemporaneamente la banda Giuliano uccise Santo Fleres (indicato dall'autorit\u00e0 giudiziaria come capomafia di Partinico): secondo le indagini dei carabinieri dell'epoca, si tratt\u00f2 di un regolamento di conti tra la banda Giuliano e i mafiosi, per via della mancata spartizione di un riscatto proveniente da un sequestro di persona.\nIl 2 luglio 1949 avvenne un'altra strage, quella di Portella della Paglia e il 19 agosto quella di Bellolampo-Passo di Rigano, sempre da parte del bandito Giuliano: in questo eccidio persero la vita sette carabinieri, mentre altri undici rimasero feriti, tra cui il colonnello Ugo Luca. Pochi giorni dopo, il Ministero dell'Interno decise la soppressione dell'Ispettorato generale di polizia in Sicilia e costitu\u00ec il \"Comando forze repressione banditismo\", con lo stesso Luca al comando.\nIl Comando forze repressione banditismo, agli ordini del colonnello Luca, non esit\u00f2 a servirsi delle soffiate di elementi mafiosi (in particolare Ignazio Miceli e Benedetto Minasola) per arrivare alla cattura di numerosi membri della banda Giuliano (Castrense Madonia, Frank Mannino, Nunzio Badalamenti e altri).\nIl 5 luglio 1950 il ventisettenne Giuliano venne ritrovato morto nel cortile della casa di un avvocato di Castelvetrano: un comunicato del Comando forze repressione banditismo annunci\u00f2 ufficialmente che era stato ucciso in un conflitto a fuoco avvenuto la notte precedente con un reparto di carabinieri alle dipendenze del capitano Antonio Perenze, un ufficiale del colonnello Luca. Sin dall'inizio apparvero per\u00f2 diverse incongruenze nella versione degli inquirenti sulla fine del bandito.\nLe inchieste ed il processo.\nIl giornalista de \"L'Europeo\" Tommaso Besozzi pubblic\u00f2 un'inchiesta sull'uccisione di Giuliano dal titolo \"Di sicuro c'\u00e8 solo che \u00e8 morto\", nella quale mise in luce le incongruenze della versione data dai carabinieri sulla morte del bandito e indic\u00f2 come assassino di Giuliano il suo sodale Gaspare Pisciotta.\nDurante le udienze del processo per il massacro di Portella della Ginestra tenutosi a Viterbo, Pisciotta si autoaccus\u00f2 dell'omicidio di Giuliano e incolp\u00f2 anche i deputati monarchici Gianfranco Alliata di Montereale, Tommaso Leone Marchesano, Giacomo Cusumano Geloso e i democristiani Bernardo Mattarella e Mario Scelba di essere i mandanti della strage di Portella, dichiarando che costoro incontrarono Giuliano per mandarlo a sparare sulla folla. Tuttavia la Corte d'Assise di Viterbo dichiar\u00f2 infondate le accuse di Pisciotta poich\u00e9 il bandito aveva fornito nove diverse versioni sui mandanti politici della strage; come emerso dalla sentenza del processo di Viterbo, Pisciotta divenne confidente del Comando forze repressione banditismo (che gli forn\u00ec una tessera di riconoscimento che gli permetteva di circolare liberamente) e Giuliano fu da lui ucciso nel sonno nella casa di Castelvetrano dove si nascondeva; il cadavere sarebbe poi stato trasportato nel cortile della casa stessa, dove gli uomini del colonnello Luca e del capitano Perenze inscenarono una sparatoria per permettere a Pisciotta di fuggire e continuare cos\u00ec la sua opera di confidente sotto copertura. Successivamente nel 1954 Pisciotta fu avvelenato nel carcere dell'Ucciardone dopo aver bevuto del caff\u00e8 con della stricnina.\nIl dibattito sulla morte.\nSulla morte di Giuliano esistono almeno cinque differenti versioni ed \u00e8 stata oggetto di segreto di Stato fino al 2016. Il ricercatore storico Giuseppe Casarrubea sostenne addirittura che il Giuliano morto in Sicilia fosse un sosia, e che il vero Salvatore fu fatto fuggire all'estero oppure divenne latitante e fu ucciso solo alcuni anni pi\u00f9 tardi, in un bar di Napoli, con un caff\u00e8 al cianuro, richiedendo alla Procura di Palermo di riaprire la bara tumulata nella cappella della famiglia Giuliano a Montelepre per accertarne l'identit\u00e0. La riesumazione avvenne il 28 ottobre 2010 ma l'esame del DNA e gli accertamenti medico-legali confermarono che i resti sepolti nella tomba della famiglia Giuliano appartenevano realmente al bandito e quindi l'inchiesta venne archiviata."}
{"id": "126717", "revid": "181699", "url": "https://it.wikipedia.org/wiki?curid=126717", "title": "Superstizione", "text": "La superstizione \u00e8 una credenza di natura irrazionale che pu\u00f2 influire sul pensiero e sulla condotta di vita delle persone che la fanno propria. Generalmente si concreta nel convincimento che gli eventi futuri possano essere influenzati da particolari comportamenti senza che si possa dimostrare o anche solo ragionevolmente desumere una relazione causale.\nIl termine deriva dal latino \"superstiti\u00f2nem\", composto da \"s\u00f9per\" (sopra) e \"st\u00ectio\" (stato), sulla base di \"\"st\u00e0re\" o \"s\u00ecstere\"\"; venne impiegato da Cicerone nel \"De natura deorum\" per indicare la devozione patologica di chi trascorre le giornate rivolgendo alla divinit\u00e0 preghiere, voti e sacrifici, affinch\u00e9 serbi i suoi figli \"superstiti\" (cio\u00e8 sani e salvi). Da qui il termine, come espressione di atteggiamento di pavido uso del soprannaturale con lo scopo di scamparla.\nStoria.\nLe superstizioni percorrono i millenni e hanno interessato tutti i popoli antichi. Per quanto riguarda i Romani, Marco Tullio Cicerone cos\u00ec scriveva nel \"De divinatione\" (II, XXIV):\nCaratteristiche.\nDalle varie dottrine religiose vengono normalmente considerate come superstizioni le teorie e credenze non condivise, dimostratesi illogiche (come il convincimento che il numero 17 porti sfortuna o la paura degli spettri durante un'eclissi, quest'ultima tipica dei popoli germanici), oppure desuete o divenute palesemente inaccettabili.\nAlbert Einstein, ad esempio, partendo dalla religione ebraica, afferm\u00f2 quanto segue sulle religioni in generale: \nI termini religione e superstizione hanno portato, in alcuni casi anche a problematiche di tipo traduttivo. Ad esempio, nel \"De Rerum Natura\" di Lucrezio \u2013 che la considerava un \"instrumentum regni\" \u2013 \u00e8 presente il seguente passo:\nMentre secondo alcuni la traduzione corretta \u00e8 quella pi\u00f9 fedele alle parole del testo originale, pertanto \u201creligione\u201d, per altri la parola sarebbe da tradurre col termine \u201csuperstizione\u201d sostenendo che per l'autore le religioni equivalgono a superstizioni. Tradurre la parola con superstizione, tuttavia, farebbe perdere il rapporto originale tra il significante \u201creligione\u201d e il significato che l'autore attribuiva alla stessa.\nSpesso nelle superstizioni \u00e8 possibile riconoscere il persistere (eventualmente in forma modificata) di credenze pseudoscientifiche non pi\u00f9 compatibili con le conoscenze scientifiche. Questa persistenza d\u00e0 l'idea della forza della superstizione e dei modi in cui si radica nelle credenze popolari.\nA partire dal XIX secolo la superstizione \u00e8 divenuta terreno di una serie di studi psicologici. \nLa cosiddetta \u201csuperstizione eccessiva\u201d diviene sintomo del disturbo ossessivo-compulsivo, un disordine psichico e comportamentale.\nInoltre, da uno studio condotto dal Dipartimento di Psicologia Generale, Universit\u00e0 degli Studi di Padova, si deduce che la superstizione potrebbe offrire un'inefficiente strategia di \"coping\" nel fronteggiare incertezze e pericoli e, dunque, agisca in maniera sinergica con nozioni alterate e ipertrofiche di responsabilit\u00e0, ipervalutazione del rischio e intolleranza verso l'eventuale mancanza di certezze."}
{"id": "126719", "revid": "1529788", "url": "https://it.wikipedia.org/wiki?curid=126719", "title": "Ibernazione", "text": "L'ibernazione \u00e8 una condizione biologica in cui le funzioni vitali sono ridotte al minimo, il battito cardiaco e la respirazione rallentano, il metabolismo si riduce e la temperatura corporea si abbassa.\nPu\u00f2 essere intesa come letargo negli animali o anche come ipotermia preventiva in medicina, anche se non si raggiungono mai temperature inferiori a pochi gradi sopra lo zero. \u00c8 spesso utilizzato come metodo di animazione sospesa per gli esseri umani nella fantascienza.\nRegno animale.\nIl letargo \u00e8 un comportamento caratteristico di alcuni mammiferi e rettili che durante la stagione fredda riducono le proprie funzioni vitali e rimangono in stato di quiescenza. \nRicorrono alla quiescenza (uno stato in cui i processi metabolici sono estremamente rallentati) diversi tipi di invertebrati, ma anche anfibi, rettili e mammiferi come l'orso bruno, il tasso, la marmotta, in special modo in inverno nelle regioni fredde o temperate.\nL'adattamento permette a questi animali di sopravvivere in una condizione di ibernazione grazie all'alta concentrazione di sostanze nel circolo sanguigno che impediscono all'acqua di congelare. Varie sostanze, come sali, urea, acido urico o altro, impediscono all'acqua presente nel plasma sanguigno e nel citoplasma di cristallizzare e di distruggere cos\u00ec le membrane cellulari.\nDurante questo periodo si nutrono di riserve di grasso immagazzinate durante i mesi autunnali. Fra gli animali che vanno in letargo ricordiamo gli orsi, i procioni, i gliridi, i pipistrelli, le tartarughe di terra del genere \"Testudo\" e altri rettili.\nDurante la fase letargica, la temperatura corporea dell'animale si abbassa, di poco in alcune specie (passando da 37 a 31\u00a0\u00b0C negli orsi) fino a raggiungere anche i -2\u00a0\u00b0C in altre specie. Occorre per\u00f2 precisare che quello degli orsi non \u00e8 un vero e proprio letargo.\nIl ricovero degli animali che vanno in letargo si chiama generalmente tana.\nUtilizzi in medicina.\nIn chirurgia, si parla di ipotermia preventiva per l'abbassamento artificiale della temperatura corporea del paziente per ridurne i processi vitali durante particolari interventi chirurgici, nella fattispecie interventi di cardiochirurgia e neurochirurgia e in alcuni pazienti che hanno subito ipossia cerebrale (per esempio dopo rianimazione cardiopolmonare).\nTemperature basse ma superiori al punto di congelamento vengono utilizzate per conservare temporaneamente gli organi destinati al trapianto.\nL'ibernazione in azoto liquido (meglio detta criopreservazione o crioconservazione) \u00e8 utilizzata per la conservazione di spermatozoi ed embrioni umani. Risulta impossibile infatti per motivi tecnici legati alla velocit\u00e0 di congelamento e scongelamento conservare parti di dimensioni maggiori.\nLe prime ipotesi sulla possibilit\u00e0 di usare il freddo per conservare gli spermatozoi risalgono alla fine del Settecento. Nella seconda met\u00e0 dell'Ottocento il fisiologo Paolo Mantegazza pensava a una banca per conservare lo sperma dei soldati in partenza per la guerra, proponendo di farlo con neve e ghiaccio. I primi esperimenti di congelamento risalgono ai primi decenni del XX secolo; per molto tempo l'interesse rimase concentrato soprattutto sulla conservazione di spermatozoi bovini a scopo zootecnico. Solo nel 1960 l'americano Jerome Sherman diede il via ai primi esperimenti di congelamento in azoto liquido.\nCrioconservazione.\nIn numerosi racconti di fantascienza l'ibernazione - vista come uno dei possibili metodi di animazione sospesa - \u00e8 un importante espediente narrativo. Si ipotizza la possibilit\u00e0 di ibernare un intero individuo prima della morte cerebrale in caso di coma irreversibile, oppure per evitare la morte a causa di un male inguaribile, in attesa di future scoperte scientifiche in grado di fornire una cura efficace, oppure per vivere una seconda vita, o ancora come metodo unidirezionale di viaggio nel tempo verso un'epoca futura e (ipoteticamente) migliore.\nEvidentemente per un fatto etico e legale \u00e8 possibile solo la crioconservazione di corpi morti per cui, sfruttando il lasso di tempo che passa dal blocco del battito cardiaco alla morte cerebrale, si effettua il congelamento sperando di conservare intatte le strutture nervose.\nSecondo i sostenitori della crioconservazione, in futuro dovrebbe essere possibile sviluppare una tecnologia in grado di ripristinare completamente le funzioni vitali dei corpi ibernati. In questa ipotesi speculativa, al momento del risveglio il corpo riacquisterebbe il fisico che aveva prima della conservazione: ovvero, il tempo del congelamento non determinerebbe un invecchiamento. Anche se fossero passate decine di anni, l'et\u00e0 biologica del corpo sarebbe rimasta quella antecedente al sonno, cos\u00ec come l'aspettativa di vita.\nLimiti teorici alla crioconservazione.\nIl corpo scambia massa ed energia con l'esterno. Come sistema aperto, non risente del principio di aumento d'entropia che vale in quelli isolati. Tale principio associa l'et\u00e0 del sistema all'entropia ed esclude la possibilit\u00e0 del sistema di tornare alle condizioni di un'et\u00e0 pi\u00f9 giovane (freccia del tempo).\nComunque, l'ibernazione non \u00e8 in grado di ringiovanire il corpo e quindi di allungarne la vita (con ibernazioni-ringiovanimenti dell'et\u00e0 biologica successiva); essa non aumenta la durata della vita, la quale resta la stessa possibile per il corpo di un non-ibernato. Nella teoria, il sonno criogenico ritarderebbe l'invecchiamento senza rallentarlo e, se usato pi\u00f9 volte, consentirebbe di vivere in epoche diverse.\nL'idea fondamentale alla base dell'ibernazione \u00e8 quella di prendere tempo, sperando che quando si verr\u00e0 scongelati esistano nuove procedure di clonazione e nanotecnologie che permettano di rigenerare, sostituire e ristrutturare i tessuti vecchi e il corpo ormai sulla soglia della morte.\n\u00c8 da tenere presente che la carne di un animale non pu\u00f2 essere congelata pi\u00f9 d'una volta, altrimenti si ha la putrefazione dei tessuti; ci\u00f2 desta sospetti sulla possibilit\u00e0 di ibernare a temperature criogeniche un corpo.\nLe tecnologie di ibernazione infatti utilizzano i sistemi di vetrificazione e questo evita gli eventi nefasti derivanti dal congelamento.\nAlcuni erroneamente paragonano i tempi di conservazione degli organi destinati a trapianto con gli organi ibernati. I primi vengono posti in una soluzione fisiologica e sono a tutti gli effetti vivi anche se posti a una temperatura bassa ma superiore al congelamento. I secondi vengono prima trasfusi con le soluzioni vetrificanti e poi congelati sotto il punto di congelamento. Nel caso di trapianti di organi umani non si utilizza mai la vetrificazione, \nDa notare che gli embrioni, in questo caso congelati in azoto liquido a circa -197\u00a0\u00b0C (temperature dette criogeniche), non sopravvivono pi\u00f9 di 5 anni; dopo 5 anni non hanno pi\u00f9 possibilit\u00e0 di indurre una gravidanza se impiantati, e vengono distrutti. \nNon si conosce esattamente la causa di questa degenerazione e si suppone che col tempo avvengano reazioni chimiche di denaturazione delle proteine e di rottura della catene di DNA che oltre a un certo accumulo portano alla morte delle cellule scongelate.\nSi presume quindi che gli stessi organi dentro il corpo in azoto liquido non possano durare anni o secoli. La speranza sta in una tecnologia di restauro molecolare.\nL'aria \u00e8 composta in prima approssimazione dal 20% di ossigeno e all'80% di azoto. A meno di 200 gradi sotto zero essa diventa liquida e ha la propriet\u00e0 di vetrificare rapidamente tutto ci\u00f2 che vi viene immerso. \nSe si velocizza il processo di raffreddamento e si usano sostanze antigelo si riesce a realizzare la vetrificazione dell'intero corpo.\nFinora non si \u00e8 mai tentato di riportare in vita un corpo ibernato. Non esiste al momento notizia documentata in letteratura scientifica di un corpo ibernato tornato in vita in quanto tutti i corpi finora ibernati appartengono a persone legalmente morte e scongelarle significherebbe semplicemente condannarle in modo definitivo. \nLa temperatura di un corpo \u00e8 fornita dal moto degli atomi e delle molecole; l'energia cinetica derivante dal movimento \u00e8 responsabile delle reazioni chimiche che avvengono. Maggiore \u00e8 la temperatura, maggiore \u00e8 la velocit\u00e0 delle reazioni. Se pure la temperatura caratterizzata da totale assenza di movimento (zero assoluto) non \u00e8 fisicamente raggiungibile, il congelamento a temperature molto basse (ottenute utilizzando, ad esempio, l'azoto liquido) consente di minimizzare l'energia del sistema e raggiungere una condizione in cui le reazioni chimiche sono molto lente. Un sistema di questo tipo pu\u00f2 in teoria restare per lunghi periodi sospeso senza modificazioni chimiche sostanziali.\nLimiti della tecnologia.\nMolti comparano il congelamento alla vetrificazione, in caso di congelamento si ha il limite delle 24 ore al primo scongelamento e di 1 al numero delle ibernazioni, pena la putrefazione al momento dello scongelamento. Tutto ci\u00f2 \u00e8 dovuto all'azione dei batteri che presenti all'interno dei tessuti risultano rafforzati e pi\u00f9 reattivi una volta scongelati.\nL'ibernazione post mortem si basa sulla vetrificazione, un processo in cui non si ha congelamento ma si crea una situazione in cui i liquidi corporei addizionati a sostanze antigelo si condensano e vetrificano senza cristallizzare e quindi senza danneggiare le pareti cellulari.\nCon le tecniche di congelamento le cellule muoiono prima della stessa ibernazione.\nQuando si vetrificano, invece, queste restano sospese e una volta scongelate risultano funzionali; \nSostanzialmente un sistema aperto come il corpo umano scambia energia e invecchia. Immergerlo in azoto liquido significa farne un sistema isolato che \u00e8 per\u00f2 di nuovo soggetto ad aumento d'entropia. Il congelamento serve a minimizzare questo aumento di entropia.\nL'ibernazione allunga la vita cellulare nel senso che l'invecchiamento della cellula che si manifesta in 5-10 anni di ibernazione si verificherebbe in molto meno tempo nella vita a \"temperatura ambiente\". L'ibernazione non aumenta la vita residua della cellula dopo lo scongelamento.\nIl processo di crioconservazione dovrebbe essere \"senza memoria\", per cui la persona, dopo lo \"scongelamento\", non dovrebbe invecchiare pi\u00f9 velocemente degli altri. Tale ipotesi chiaramente non si \u00e8 mai potuta verificare sperimentalmente. \nIn sostanza la crioconservazione rallenterebbe l'invecchiamento, senza fermarlo, e, dopo lo scongelamento, non altererebbe i processi biologici dell'individuo.\n\u00c8 opportuno distinguere i limiti teorici della tecnologia da quelli della tecniche attuali.\nI veri limiti della tecnica sono l'incapacit\u00e0 di riparare le inevitabili lesioni che si presentano in un certo numero di cellule a causa dei pur minimi eventi di cristallizzazione, l'incapacit\u00e0 di scongelare il corpo in modo omogeneo e repentino.\nSi ritiene che le tecnologie per ovviare a questi problemi si possano sviluppare entro pochi decenni a partire da alcune applicazioni gi\u00e0 esistenti, ma troppo grossolane per essere efficacemente applicate.\nCrioconservazione postmortem.\nLa crioconservazione \"post mortem\" si basa su tecnologie diverse da quelle della conservazione degli organi per il trapianto. Gli organi vengono posti in soluzioni fisiologiche a temperature basse ma non inferiori al punto di congelamento e man mano che il tempo trascorre subiscono processi di degenerazione dovuti alla reazione delle cellule alla mancanza di ossigeno. .\nVi sono alcuni ostacoli fondamentali relativi alla crioconservazione post mortem e sono precisamente:\nIn definitiva la ricerca si sta focalizzando per lo pi\u00f9 sui primi due problemi il primo dei quali \u00e8 quasi del tutto risolto grazie a una soluzione vetrificante che sostituita al sangue apporta antiossidanti e sostanze che impediscono la formazione di cristalli di ghiaccio. Il secondo \u00e8 per ora affrontato a posteriori mediante l'identificazione di queste rotture grazie a particolari microfoni che restano in ascolto. Si spera che le tecnologie che possano portare allo scongelamento del corpo e successivamente alla riparazione della parti danneggiate e corrotte siano sufficientemente potenti da poter operare sugli inevitabili danni ai tessuti nervosi e sulle cause della morte.\nLe pi\u00f9 importanti organizzazioni a livello mondiale che si occupano di studi e ricerche nel campo dell'ibernazione umana sono: il Cryonics Institute con sede nel Michigan (USA) organizzazione no profit guidata da Ben Best, la Alcor Foundation con sede a Scottsdale in Arizona capeggiata da Max More; in Europa, tra le organizzazione leader nel settore dell'ibernazione umana, troviamo l'inglese Cryonics-uk guidata da Tim Gibson e, in Italia, la Cryonics-it diretta da Daniele Chirico."}
{"id": "126725", "revid": "62004", "url": "https://it.wikipedia.org/wiki?curid=126725", "title": "Aleksandr Vinokurov", "text": "\u00c8 il pi\u00f9 celebre e vittorioso ciclista nella storia del suo paese, nonch\u00e9, insieme al fondista Vladimir Smirnov, uno dei pi\u00f9 grandi sportivi kazaki di sempre. Professionista dal 1998 al 2012, si \u00e8 aggiudicato una Vuelta a Espa\u00f1a, un Giro di Svizzera, due Parigi-Nizza, due Liegi-Bastogne-Liegi e un'Amstel Gold Race, oltre a un oro e un argento ai Giochi olimpici e a due bronzi ai campionati del mondo.\nDopo il ritiro dalle corse ha assunto la carica di general manager dell'Astana Qazaqstan Team (gi\u00e0 Astana Pro Team), formazione World Tour kazaka.\nCarriera.\nGli esordi e gli anni alla Telekom.\nNato in un villaggio a sud dell'allora Petropavlovsk, ora Petropavl, nella Repubblica Socialista Sovietica Kazaka, crebbe ad Almaty. Cominci\u00f2 giovanissimo come ciclocrossista, sotto la guida di Vincent Lavenu, poi divenne un discreto dilettante.\nPass\u00f2 professionista nel 1998, dopo alcuni mesi da stagista nell'annata precedente. Corse dapprima con il team francese Casino di Lavenu, vincendo un Giro del Delfinato e una Vuelta Valenciana; dopo due stagioni pass\u00f2 alla tedesca Deutsche Telekom (dal 2004 T-Mobile Team), squadra diretta da Walter Godefroot e capitanata da Jan Ullrich. Durante i sei anni alla Telekom/T-Mobile ottenne altri risultati di grande livello: nel 2000 una tappa alla Vuelta a Espa\u00f1a e l'argento olimpico in linea ai Giochi di Sydney, nel 2002 la Parigi-Nizza, l'anno dopo ancora la Parigi-Nizza, ma anche l'Amstel Gold Race e il Giro di Svizzera, oltre ad una tappa e al terzo posto finale nella classifica generale del Tour de France; nel 2004 fu invece terzo nella prova a cronometro dei mondiali di Verona e l'anno dopo fece sue la Liegi-Bastogne-Liegi e due tappe del Tour de France (in cui chiuse quinto).\n2006: l\"'Operaci\u00f3n Puerto\" e la vittoria alla Vuelta.\nNel 2006 si trasfer\u00ec alla squadra spagnola Liberty Seguros in modo da avere un'intera squadra a sostegno; in maggio il team venne pesantemente coinvolto nello scandalo dovuto alla \"Operaci\u00f3n Puerto\" e poco dopo rifondato come Astana grazie al sostegno della Federciclismo kazaka e all'investimento delle cinque principali aziende estrattive del Kazakistan. In luglio Vinokurov non pot\u00e9 partecipare al Tour de France 2006, in quanto la sua squadra non raggiunse il numero minimo, sei, di ciclisti per essere iscritta (infatti cinque degli otto compagni erano stati esclusi perch\u00e9 i loro nomi erano negli elenchi sequestrati dalla polizia spagnola nell'ambito dell'inchiesta sul doping).\n\u00c8 questo comunque l'anno della vittoria pi\u00f9 prestigiosa, la Vuelta a Espa\u00f1a. Dopo un inizio in sordina, il kazako riusc\u00ec a recuperare il divario che lo separava dallo spagnolo Alejandro Valverde e a conquistare la maglia oro nella tappa di Granada, al termine di un'azione solitaria. Suggell\u00f2 poi il primato vincendo la cronometro del penultimo giorno e si aggiudic\u00f2 cos\u00ec la prima vittoria in un grande giro, corredata da 3 successi di tappa. Sul podio di Madrid oltre a Valverde sal\u00ec anche il compagno di squadra e connazionale Andrej Ka\u0161e\u010dkin, terzo. Nel mese di settembre Vinokourov prese quindi parte ai mondiali di Salisburgo in Austria, conquistando la medaglia di bronzo nella prova a cronometro vinta dallo svizzero Fabian Cancellara.\n2007-2009: la squalifica e il ritorno alle corse.\nNel 2007 prese parte al Tour de France da favorito, ma una caduta, il 12 luglio, lo costrinse a soffrire sulle Alpi, con quindici punti di sutura su ogni ginocchio. Sembr\u00f2 riprendersi nella tredicesima tappa, la cronometro di Albi, vincendo e rientrando in classifica; il giorno dopo, a Plateau de Beille, and\u00f2 per\u00f2 in crisi e perse ben 28'50\" dai rivali. Nella quindicesima frazione agguant\u00f2 il secondo successo personale, nell'arrivo di Loudenvielle, dopo una lunga fuga; tuttavia l'indomani, il 24 luglio 2007, \"L'\u00c9quipe\" annunci\u00f2 la positivit\u00e0 del kazako all'antidoping: nelle analisi sul campione di sangue prelevato in occasione della cronometro di tre giorni prima erano stati rilevati due tipi differenti di globuli rossi, chiara dimostrazione di una trasfusione omologa da donatore compatibile, pratica questa, vietata. La sua squadra, l'Astana, si ritir\u00f2 subito in blocco dal Tour, sospendendo al contempo, secondo il codice etico, (e poi licenziando) il proprio corridore.\nNel dicembre 2007 Vinokurov annunci\u00f2 il definitivo addio alle competizioni agonistiche. Nel luglio del 2008 la squalifica inflitta dalla federazione kazaka, un anno, si concluse: in ottobre il ciclista dichiar\u00f2 quindi di voler ritornare alle gare con l'obiettivo di vincere Giro d'Italia 2009. In realt\u00e0 l'UCI ricorse in appello al Tribunale Arbitrale dello Sport di Losanna, chiedendo e ottenendo che la squalifica si concludesse a due anni, secondo i propri regolamenti, dal riscontro della positivit\u00e0, quindi nel luglio 2009.\nRientr\u00f2 alle corse nell'agosto 2009, e al terzo giorno di attivit\u00e0 agonistica torn\u00f2 anche alla vittoria, in una tappa del Tour de l'Ain in Francia; in settembre partecip\u00f2 alla Vuelta a Espa\u00f1a classificandosi settimo nella cronometro iniziale ma ritirandosi durante la dodicesima frazione. Al campionato mondiale di Mendrisio si piazz\u00f2 invece nono nella prova a cronometro e 26\u00ba nella gara in linea, andando in fuga all'ultimo giro. Dopo il settimo posto al Giro di Lombardia si aggiudic\u00f2 anche la Chrono des Nations - Les Herbiers Vend\u00e9e.\n2010-2011: i nuovi successi con l'Astana.\nNell'aprile 2010 vinse il Giro del Trentino, breve corsa a tappe italiana, battendo Riccardo Ricc\u00f2 per soli 12 centesimi di secondo; due giorni dopo conquist\u00f2 per la seconda volta in carriera la Liegi-Bastogne-Liegi superando il compagno di fuga Aleksandr Kolobnev. In maggio partecip\u00f2 per la prima volta al Giro d'Italia. Al termine della terza tappa and\u00f2 a vestire la maglia rosa, la perse nella frazione successiva per riconquistarla nel corso della settima e riperderla in seguito, alla fine dell'undicesima tappa: in tale occasione una fuga composta da pi\u00f9 di 50 corridori arriv\u00f2 al traguardo con un vantaggio di pi\u00f9 di 12' e la maglia rosa pass\u00f2 al giovane australiano Richie Porte. Vinokurov chiuse comunque il Giro al sesto posto della generale, con pi\u00f9 di 7' di svantaggio da Ivan Basso.\nIn luglio si aggiudic\u00f2 la tredicesima tappa del Tour de France (da Rodez a Revel) grazie ad una fuga solitaria partita a sette chilometri dall'arrivo, mentre nel mese seguente si classific\u00f2 secondo nella Cl\u00e1sica San Sebasti\u00e1n, preceduto in volata da Luis Le\u00f3n S\u00e1nchez. Per questi risultati all'inizio del 2011 venne nominato sportivo kazako dell'anno 2010.\nNella primavera del 2011 vinse una tappa alla Vuelta al Pa\u00eds Vasco e ottenne un quarto posto alla Freccia Vallone; si aggiudic\u00f2 quindi una frazione al Tour de Romandie, e concluse terzo al Crit\u00e9rium du Dauphin\u00e9 dopo aver vestito per due giorni la maglia di \"leader\" della generale. In luglio prese nuovamente il via al Tour de France. In quella \"Grande Boucle\" dovette per\u00f2 ritirarsi per una caduta durante la nona tappa, riportando la frattura del femore destro. Considerata la gravit\u00e0 dell'infortunio, il 17 luglio, pochi giorni dopo la caduta, Vinokurov annunci\u00f2 il suo ritiro dall'attivit\u00e0..\nQuesta sar\u00e0 per\u00f2 soltanto una sorta di \"pausa\". Ristabilitosi dall'infortunio, Vinokurov ritorn\u00f2 infatti in gara in ottobre per correre la Chrono des Nations; si classific\u00f2 per\u00f2 ventisettesimo su ventotto concorrenti.\n2012: il titolo olimpico.\nNel 2012 debutt\u00f2 al Tour de Langkawi, competizione cui gi\u00e0 aveva partecipato nel 1997 con la Nazionale kazaka. In tale stagione si concentr\u00f2 in maniera particolare sul Tour de France, prima per la classifica generale poi, viste le condizioni, per la vittoria di tappa. In questa \"Grande Boucle\" risult\u00f2 uno dei protagonisti, prendendo pi\u00f9 volte parte a fughe; le pi\u00f9 significative furono quella nella tredicesima tappa, in cui, insieme a Michael Albasini, venne ripreso a 2\u00a0km dalla fine, e quella nella diciottesima, quando gli venne conferito il premio di combattivo di giornata.\nIl 28 luglio prese il via all'ultima gara della sua carriera, la prova in linea dei Giochi olimpici di Londra, aggiudicandosi la medaglia d'oro. Quel giorno Vinokurov and\u00f2 in avanscoperta con un'altra quindicina di ciclisti, riuscendo a rientrare sul gruppo dei fuggitivi, formatosi all'inizio della gara. Davanti si form\u00f2 cos\u00ec un plotoncino di una trentina di atleti, che procedette unito verso il traguardo. A 8 chilometri dall'arrivo per\u00f2 Vinokurov prese il largo in compagnia del colombiano Rigoberto Ur\u00e1n, iniziatore dell'azione. I due guadagnarono sufficiente terreno sugli immediati inseguitori, e si giocarono la vittoria della corsa: il kazako anticip\u00f2 lo sprint a due, riuscendo cos\u00ec a battere Ur\u00e1n e a conquistare il titolo olimpico.\nDurante le indagini su Alex Schwazer il PM padovano Benedetto Roberti incappa in alcune mail sospette tra Vinokurov e Kolobnev, nelle quali risulterebbe una frode sportiva da parte del campione olimpico che pag\u00f2 150\u00a0000 euro al compagno di fuga della Liegi-Bastogne-Liegi 2010 per farlo vincere. Essendo il fatto successo all'estero il PM italiano ha passato i fascicoli alle autorit\u00e0 di competenza (procura belga di Liegi e uffici svizzeri di Aigle dell'UCI) archiviando l'inchiesta sul fronte italiano."}
{"id": "126729", "revid": "307535", "url": "https://it.wikipedia.org/wiki?curid=126729", "title": "Assiomi della probabilit\u00e0", "text": ""}
{"id": "126731", "revid": "17654", "url": "https://it.wikipedia.org/wiki?curid=126731", "title": "Ippolito e Aricia (Zumsteeg)", "text": ""}
{"id": "126736", "revid": "11959", "url": "https://it.wikipedia.org/wiki?curid=126736", "title": "Nasser", "text": ""}
{"id": "126737", "revid": "287204", "url": "https://it.wikipedia.org/wiki?curid=126737", "title": "Adorazione del Bambino di San Vincenzo Ferrer", "text": "L'Adorazione del Bambino di San Vincenzo Ferrer (o \"Nativit\u00e0 con san Giorgio e san Vicenzo Ferrer\") \u00e8 opera, tempera su tavola (146,5x156,5\u00a0cm) di Filippo Lippi, databile tra il 1455 (anno della canonizzazione di san Vincenzo Ferrer) e il 1466 (anno in cui il Lippi lasci\u00f2 Prato). La pala, gi\u00e0 nella chiesa di San Domenico a Prato, \u00e8 oggi conservata nel Museo Civico.\nStoria.\nIl soggetto dell'Adorazione del Bambino fu molto frequente nella fase matura del pittore e le sue numerose varianti risalgono tutte al periodo pratese (1452-1466). San Vincenzo Ferrer venne canonizzato nel 1455 e da allora fu un importante modello nella cultura domenicana, come simbolo di lotta all'eresia in difesa della Chiesa.\nNel 1467 un incendio danneggi\u00f2 la chiesa di San Domenico e in quell'occasione la tavola venne probabilmente lesionata, richiedendo alcuni reintegri che sono stati messi in luce in un recente restauro.\nDescrizione e stile.\nAl centro si trova il Bambino con ai lati la Madonna e san Giuseppe in adorazione; a sinistra san Giorgio anche lui in adorazione, mentre sulla destra si trova la visione di san Vincenzo Ferrer del Cristo entro una \"mandorla\" di luce, ovvero una \"Vesica piscis\". In secondo piano si trovano infine due pastori e in fondo angeli.\nLa composizione e il disegno generale sono quasi certamente opera del Lippi, mentre ampie parti dell'esecuzione sono da ascrivere ad aiuti di bottega (specialmente Fra Diamante), con l'eccezione della Madonna, il Bambino e san Vincenzo, dipinti dal maestro. Come la \"Madonna della Cintola\" infatti l'opera venne dipinta in pi\u00f9 fasi anche distanti pi\u00f9 anni l'una dall'altra: una iniziale da parte del maestro ed altre di completamento da parte della bottega, magari durante il periodo in cui il Lippi si trovava a Spoleto (1467-1469). Per san Giuseppe sono stati fatti anche i nomi di Filippino e di Botticelli."}
{"id": "126738", "revid": "1318658", "url": "https://it.wikipedia.org/wiki?curid=126738", "title": "Britannici", "text": "I britannici (\"Britons\") sono i cittadini del Regno Unito di Gran Bretagna e Irlanda del Nord, dell'Isola di Man, delle Isole del Canale e dei Territori d'oltremare britannici.\nSono spesso confusi con gli inglesi (abitanti dell'Inghilterra), che d'altronde possono definire s\u00e9 stessi \"Britons\", ovvero Britanni, un insieme di popoli celtici abitanti nell'Inghilterra all'epoca della conquista romana della Britannia, anche se in seguito ad una serie di invasioni (da parte dei Romani prima, quindi degli Anglosassoni, dei Vichinghi e dei Normanni) la lingua celtica in molte zone dell'Inghilterra \u00e8 stata in parte dimenticata e la cultura dei Britanni autoctoni dell'Inghilterra ne \u00e8 risultata stravolta.\nOltre agli inglesi, tra i maggiori gruppi etnici del Regno Unito vi sono scozzesi, irlandesi, gallesi e c\u00f2rnici. Questi gruppi mantengono identit\u00e0 e tradizioni nazionali proprie, e si sono integrati in misura diversa nello Stato britannico. Tra i gallesi le aspirazioni indipendentiste sono sentite in modo minore, mentre scozzesi e c\u00f2rnici vivono con maggiore conflittualit\u00e0 l'appartenenza al Regno Unito, con movimenti autonomisti particolarmente attivi.\nLa situazione nell'Irlanda del Nord, con la popolazione divisa tra nazionalisti cattolici e unionisti protestanti, \u00e8 particolarmente controversa. Sia gli uni che gli altri hanno cittadinanza britannica, ma tra i primi \u00e8 diffusa la tendenza a sentirsi irlandesi mentre i secondi si sentono principalmente britannici, anche se non tutti i cattolici sono nazionalisti e non tutti i protestanti sono unionisti. Il senso di appartenenza non si limita alle sole questioni religiose e politiche, ma si basa molto anche su altri fattori culturali, come storia, lingua, tradizioni, musica, ecc."}
{"id": "126745", "revid": "1652635", "url": "https://it.wikipedia.org/wiki?curid=126745", "title": "Adorazione del Bambino di palazzo Medici", "text": "LAdorazione del Bambino di palazzo Medici \u00e8 una tempera su tavola (129.5x118.5\u00a0cm) di Filippo Lippi, realizzata tra il 1458 e il 1460 per volont\u00e0 di Piero de' Medici e della moglie Lucrezia Tornabuoni. Oggi \u00e8 conservata presso la Gem\u00e4ldegalerie di Berlino. Nella collocazione originale, la Cappella dei Magi di palazzo Medici-Riccardi, si trova oggi una copia antica del dipinto, dello pseudo Pier Francesco Fiorentino.\nStoria.\nLa tavola \u00e8 firmata sul manico della scure, a sinistra in basso, \"Frater Philippus P.\". Essa decorava l'altare della cappella privata dei de' Medici ed era il perno del ciclo di affreschi con la \"Cavalcata dei Magi\" di Benozzo Gozzoli. L'opera venne descritta nell'inventario di palazzo Medici, redatto alla morte di Lorenzo il Magnifico nel 1492. Essa venne acquistata nel 1814 dal commerciante inglese di legname Edward Solly che viveva a Berlino, durante i torbidi delle guerre napoleoniche. Nel 1821 pass\u00f2, assieme all'intera collezione di quadri di Solly, allo Stato prussiano.\nDescrizione e interpretazione.\nIl tema di questo dipinto non appartiene alla tradizione canonica, ma deriva dalle Rivelazioni di Santa Brigida di Svezia (cap. IX) che aveva visto in estasi la Vergine, inginocchiata nell'atto di adorare il Bambino steso davanti a lei, dopo il parto miracoloso. Come riporta la mistica svedese, quando la Madonna si rende conto di aver partorito, piega il capo, congiunge le mani in atteggiamento di devozione e rispetto, prega commossa davanti al Figlio e gli dice: \u00abBenvenuto, mio Dio, mio Signore, mio figlio!\u00bb. Cristo \u00e8 un \u00abbellissimo bambino nudo\u00bb che giace \u00abpurissimo a terra\u00bb. La sua pelle \u00e8 \u00abperfettamente pulita\u00bb.\nLippi aggiunge alla rappresentazione di questa visione estatica San Giovanni Battista (santo patrono di Firenze) adolescente, vestito con un mantello foderato di pelle e con in mano la verga cruciforme ornata con il tradizionale filatterio che reca l'iscrizione \"Ecce Agnus Dei\". \u00c8 molto probabile che questa figura sia stata ancora una volta ripresa dalle Rivelazioni di Santa Brigida di Svezia, la quale attribuisce al Precursore l'attributo della scure che si trova ai piedi dell'albero come strumento per preparare la strada alla Salvezza, estirpando \u00abtutti gli ostacoli\u00bb. In cielo appare Dio Padre che benedice la scena e al di sotto si profila la colomba dello Spirito Santo, i cui raggi scendono sul gruppo sottostante. San Giovanni Battista condensa proletticamente i tre principali momenti della vita di Cristo: la Nascita, il Battesimo e la Passione. Sullo sfondo a mezzo busto compare San Bernardo di Chiaravalle, autore di omelie latine dedicate al Precursore che hanno avuto un ruolo determinante per il culto del beato nella civilt\u00e0 monastica medievale.\nLa scena \u00e8 costruita su un paesaggio onusto di alberi e piante, il cui aspetto non \u00e8 dissimile dagli sfondi degli arazzi fiamminghi e nordici importati dalla famiglia de' Medici a Firenze."}
{"id": "126750", "revid": "129019", "url": "https://it.wikipedia.org/wiki?curid=126750", "title": "Modernismo catalano", "text": "Il Modernismo catalano \u00e8 uno stile artistico che si svilupp\u00f2 tra la fine del XIX e l'inizio del XX secolo nella regione spagnola della Catalogna e principalmente a Barcellona, dove \u00e8 diventato uno degli elementi che caratterizzano l'immagine della citt\u00e0.\nStoria e caratteristiche.\nIl modernismo catalano fece parte del pi\u00f9 vasto fenomeno europeo dell'Art Nouveau, anche se con caratteristiche proprie legate da una parte ad un certo eclettismo storicista e dall'altro al manifestarsi di esuberanti e sperimentali linguaggi personali, come quello di Gaud\u00ed, ritenuti anticipatori delle immagini di alcune delle avanguardie di inizio XX secolo.\nIl movimento modernista cerc\u00f2 di recuperare motivi ed elementi della cultura tradizionale catalana all'interno di nuove forme architettoniche, in relazione ai fenomeni artistici del resto dell'Europa, dando corpo alle aspirazioni della ricca borghesia catalana che aspirava a modernizzare il paese con riferimenti culturali internazionali, rilanciando contemporaneamente il tradizionalismo e le aspirazioni autonomiste, in una sorta di paradosso. Il Modernismo fa cos\u00ec pienamente parte della cosiddetta \"Renaixen\u00e7a\", il movimento culturale, letterario e politico che auspicava il rinnovamento della cultura e della societ\u00e0 catalana e la sua autonomia politica. Un momento importante di questo nuovo nazionalismo modernizzatore che aspirava a distinguersi dall'immobilismo del resto della Spagna si ebbe nell'Expo di Barcellona del 1888 per il quale gli architetti modernisti realizzarono alcune opere come il Castell dels Tres Dragons di Llu\u00eds Dom\u00e8nech i Montaner, facendolo diventare un punto d'inizio del nuovo movimento artistico.\nL'architettura modernista.\nIl movimento modernista, che ebbe un grande apprezzamento e rilievo sociale, aspirava a creare una architettura nazionale catalana come venne reso esplicito dagli stessi artisti, alcuni dei quali impegnati nell'insegnamento, nell'attivit\u00e0 pubblicistica o addirittura in politica. \nDella contemporanea cultura europea il modernismo accolse le novit\u00e0 tecnologiche, i nuovi materiali e le decorazioni \"art nouveau\", anticipando a volte elementi come il predominio delle forme curve ed asimmetriche, l'uso frequente di motivi vegetali e zoomorfi nei dettagli della decorazione e l'integrazione nell'architettura di episodi artistici di tipo scultoreo e pittorico. Vennero abbandonate le forme accademiche e contemporaneamente, sulle orme di Viollet-le-Duc, si recuperarono forme e decorazioni della tradizione medievale ed anche tecniche e materiali tradizionali come il mattone, il ferro battuto e la ceramica, ricorrendo a schiere di abilissimi artigiani.\nPertanto il modernismo catalano si pone in qualche modo come transizione tra lo storicismo ottocentesco e le novit\u00e0 dell'Art nouveau, anche se appare limitativo tale schematizzazione alla luce della sperimentale creativit\u00e0 di forme e decorazioni che caratterizz\u00f2 i maggiori architetti del periodo.\nLe opere moderniste, caratterizzate in genere da gusto decorativo raffinato ed esuberanza di forme e colori, non si limitarono ad edifici residenziali realizzate grazie alla ricca committenza borghese, ma compresero grandi edifici rappresentativi, contribuendo a modificare e caratterizzare l'immagine urbana di Barcellona in un momento di grandi trasformazioni culturali, economiche, sociali ed urbanistiche (piano Cerd\u00e0 con l'ampliamento dell'Eixample) che la trasformarono in una metropoli.\nInsieme al modernismo architettonico ebbero un forte sviluppo le arti decorative (vista la stretta integrazione con l'architettura), ma anche la letteratura.\nNei primi decenni del XX secolo il modernismo progressivamente si esaur\u00ec, sostituito come stile architettonico dal successo delle forme pi\u00f9 regolari e logiche della Secessione viennese, del ritorno all'ordine del Noucentisme e parzialmente, dal nascente razionalismo, che ebbero modo di manifestarsi a Barcellona con l'esposizione universale del 1929 che possiamo considerare il punto conclusivo del movimento.\nGli architetti modernisti.\nTra i molti architetti che contribuirono al diffondersi del movimento emerge in particolare Antoni Gaud\u00ed (1852-1926), che cre\u00f2, all'interno del modernismo, uno stile personale che ancora oggi stupisce per la capacit\u00e0 visionaria. Pur essendo il personaggio meno organico al movimento, ne \u00e8 divenuta la figura emblematica, fino ad oscurare la complessit\u00e0 del modernismo come movimento. Venne chiamato \"l'architetto di Dio\" per la spiritualit\u00e0 che traspare dalle sue opere.\nLlu\u00eds Dom\u00e8nech i Montaner (1850-1923), rivale di Gaud\u00ed, interpreta meglio il carattere eclettico dello stile catalano, di cui fu uno degli iniziatori, unendo l'influenza di Viollet-le-Duc e dell\"'art nouveau\" con elementi della tradizione. Le sue opere sono caratterizzate dal razionalismo costruttivo, spinto fino all'alleggerimento delle strutture, e dall'esuberanza decorativa derivata dall'architettura arabo-ispanica (mud\u00e9jar) come nel Palau de la M\u00fasica Catalana. Fu un vero attivista, insegnante, pubblicista e politico impegnato.\nJosep Puig i Cadafalch (1867-1956), enfatizza il carattere eclettico del modernismo, utilizzando nella sua opera anche elementi goticizzanti, comuni del resto anche a Gaud\u00ed; rappresenta il maggior esponente del movimento nell'ultima fase, durante gli anni venti.\nJosep Maria Jujol, allievo e collaboratore di Gaud\u00ed, riprese le complesse forme decorative e naturalistiche del maestro, unite ad una sensibilit\u00e0 artigianale verso i dettagli costruttivi, ripresi spesso dall'architettura minore. La sua opera fu caratterizzata dalla definizione delle forme attraverso il colore e le forme della natura e dalla ricerca di un'insolita libert\u00e0 in pianta. Fu insegnante, dal 1909, nella Scuola di Architettura.\nL'architettura del modernismo si manifest\u00f2 principalmente nell'area di Barcellona, ma si diffuse anche nelle varie cittadine di provincie della Catalogna ed in altre citt\u00e0 della Spagna come Melilla dove lavor\u00f2 l'architetto Enric Nieto i Nieto e Cartagena con l'opera di V\u00edctor Beltr\u00ed.\nLo stile modernista fu utilizzato anche da un gruppo di architetti, come Enric Sagnier (1858-1931), che si lasciarono influenzare dal nuovo linguaggio, all'interno per\u00f2 di esperienze ancora legate all'eclettismo accademico.\nLe architetture moderniste.\nAlcune opere del modernismo catalano, quasi tutte a Barcellona, sono state inserite dall'UNESCO negli elenchi del Patrimonio dell'umanit\u00e0:\nAltre importanti opere sono:"}
{"id": "126752", "revid": "729019", "url": "https://it.wikipedia.org/wiki?curid=126752", "title": "Amilcare Barca", "text": "I figli Annibale, Asdrubale e Magone mantennero il soprannome del padre sotto forma di patronimico: vennero chiamati infatti \"Barcidi\"; in seguito, \u201cBarca\u201d fin\u00ec per essere il cognome col quale la famiglia intera viene ricordata.\nBiografia.\nAmilcare (il cui nome teoforico, \"bdmlqrt\", significa \"servitore di Melqart\") proveniva da una delle pi\u00f9 antiche famiglie aristocratiche di Cartagine, che disponeva di possedimenti in Byzacena. Egli si distinse per le sue doti di generale nel 247 a.C., durante la Prima guerra punica. Gli fu infatti affidato il comando delle forze cartaginesi in Sicilia in un momento in cui essa si trovava pressoch\u00e9 nella sua interezza nelle mani dei Romani. Amilcare sbarc\u00f2 immediatamente nella parte nord-occidentale dell'isola, accompagnato da un corpo di mercenari. Asserragliatosi prima sul monte Pellegrino, in seguito sul Monte Erice, riusc\u00ec non solo a mantenere la propria posizione contro gli attacchi nemici, ma anche a dirigere con successo la difesa delle citt\u00e0 di Lilibeo e di Drepano, e ad effettuare alcune incursioni sulle coste dell'Italia meridionale. Amilcare non sub\u00ec mai sconfitte, in terra siciliana. A dimostrazione del suo valore, i Romani gli concessero, infine, l'onore delle armi: fatto totalmente eccezionale per la consuetudine bellica romana.\nAmilcare fu un generale davvero geniale e innovativo: perfezion\u00f2 la manovra avvolgente, ereditata dall'Oriente ellenistico e da Santippo, e introdusse un metodo per frenare gli elefanti da guerra imbizzarriti, in modo da evitare che si volgessero contro le unit\u00e0 dell'esercito punico: dot\u00f2 i \"cornac\" (i conducenti) di mazzuoli e grandi chiodi che, all'occorrenza, venivano conficcati nel cranio degli animali, uccidendoli.\nNonostante egli si facesse artefice di una cos\u00ec brillante campagna, il suo apporto non cambi\u00f2 il corso della guerra, che termin\u00f2 con la sconfitta dei Cartaginesi. Egli si oppose sempre all'accordo con Roma, tanto che, nel momento in cui venne ratificato il trattato di pace, si allontan\u00f2 dalla sala del Consiglio cartaginese. Tornato in Africa, le truppe mercenarie, che erano state tenute a freno soltanto dalla sua autorit\u00e0 e dalla promessa di una buona paga, si ammutinarono. Nel 240 a.C., Amilcare assunse il comando delle truppe cartaginesi: dopo tre anni di lotta senza tregua, Cartagine riusc\u00ec a domare la rivolta dei mercenari, che per poco non aveva distrutto la stessa citt\u00e0. \nNei periodi di pace, Amilcare poteva dedicarsi alla cura dei suoi possedimenti terrieri in Byzacena, regione africana.\nAmilcare, dopo la sconfitta di Cartagine nella prima guerra punica e dopo aver domato la rivolta dei mercenari e dei sudditi libici, era determinato, in contrasto con i propositi conservatori del partito aristocratico di Cartagine, a sviluppare un importante programma di espansione e rafforzamento della citt\u00e0 in funzione anti-romana. Secondo la tradizione storiografica antica egli avrebbe contato, in prospettiva per la lotta contro Roma, sul supporto dei suoi tre figli maschi, \u00abi tre leoncini\u00bb allevati \u00abper la rovina di Roma\u00bb. Ebbe poi tre figlie, delle quali ci sono sconosciuti i nomi. Usate come strumenti politici, vennero date in moglie a potenti figure politiche, il suffeta Bomilcare, il principe numida Narava e ad Asdrubale Maior. Indignato dal comportamento di Roma, che ruppe il trattato di pace approfittando della debolezza di Cartagine dopo il termine della guerra, Amilcare convinse il governo punico della necessit\u00e0 di espandere i domini cartaginesi nella penisola iberica (che alcune fonti indicano come un dominio cartaginese perduto), per ottenere le risorse necessarie per pagare l'indennizzo di guerra e progettare future guerre contro Roma.\nCartagine forn\u00ec solo una forza relativamente ristretta. Dopo aver a lungo addestrato alcuni corpi di cavalieri numidi, inizi\u00f2 una campagna di invasione che lo port\u00f2 sia con la diplomazia che con l'uso delle armi a conquistare gran parte della penisola iberica. Amilcare infatti, accompagnato dal figlio Annibale, che allora aveva nove anni, intraprese nel 237 la marcia lungo le costa del Nord Africa fino alle Colonne d'Ercole. Gli altri due figli, Asdrubale e Magone, restarono a Cartagine. In questo momento si colloca il celebre episodio del giuramento di Annibale bambino. Secondo la tradizione storiografica iniziata da Polibio e perpetuata da altri storici antichi, prima della partenza per la Spagna, Amilcare avrebbe fatto giurare solennemente al figlio che egli non sarebbe mai stato amico di Roma; l'evento, messo in dubbio dagli storici moderni, \u00e8 divenuto esemplare per rappresentare simbolicamente il sentimento di odio eterno di Annibale verso Roma che rimase effettivamente l'elemento dominante della vita del condottiero cartaginese.\nLa campagna di Amilcare in Spagna meridionale ebbe successo: pur con poche truppe e pochi finanziamenti, egli sottomise alcune citt\u00e0 iberiche scegliendo come base operativa la vecchia colonia punica di Gades, l'odierna Cadice. Egli riapr\u00ec le miniere per autofinanziarsi, riorganizz\u00f2 l'esercito e inizi\u00f2 la conquista. Un'altra grande conseguenza delle conquiste fu l'arruolamento di Celtiberi nell'esercito cartaginese: questi uomini costituivano probabilmente le unit\u00e0 pi\u00f9 tenaci delle forze di terra. Nel 231 a.C., i Romani, insospettiti dal grande attivismo del Punico, inviarono un'ambasceria in Iberia. Il Barcide riusc\u00ec a convincere i legati della bont\u00e0 dei propri intenti: egli sfruttava le ricchezze dei territori conquistati per pagare l'indennit\u00e0 di guerra. Malgrado questa rassicurazione, i Romani iniziarono a stringere un rapporto con la citt\u00e0 di Sagunto, che divenne probabilmente \u00abamica del popolo romano\u00bb: tale avvenimento avrebbe fornito ad Annibale il pretesto per attaccare la citt\u00e0 e dare inizio a una nuova guerra.\nAmilcare condusse fino al 231 a.C. campagne verso le aree orientali dell'Iberia, lungo la costa di levante; in questi anni i Punici vinsero uno scontro navale e, soprattutto, fondarono un importante centro, Alicante. Fornendo alla madrepatria convogli di navi cariche di metalli preziosi che aiutarono Cartagine nel pagamento dell'ingente debito di guerra con Roma, oltre che a finanziare quella guerra di \"rivincita\" tanto desiderata dal condottiero, Amilcare ottenne grande popolarit\u00e0 in patria. Sotto il suo comando, si assistette a un'autentica rivoluzione: il comandante in capo dell'esercito fu, da allora, acclamato dai soldati (Annibale, ad esempio, fu proclamato generale dai suoi sottoposti). Dopo un suo fallito assedio alla citt\u00e0 di Helike (l'odierna Elche), nella ritirata mor\u00ec affogato durante l'attraversamento di un fiume. Annibale era presente all'episodio. Venne scelto come suo successore il marito di sua figlia, Asdrubale, chiamato anche Asdrubale Maior per distinguerlo da Asdrubale, figlio di Amilcare e fratello minore di Annibale.\nNella letteratura\nAmilcare \u00e8 un personaggio di \"Salammb\u00f4\", romanzo di Gustave Flaubert ambientato nell'epoca della rivolta dei mercenari (240 a.C.-238 a.C.)."}
{"id": "126753", "revid": "1409041", "url": "https://it.wikipedia.org/wiki?curid=126753", "title": "Data Control Language", "text": "In informatica il Data Control Language (DCL) \u00e8 un linguaggio utilizzato nel SQL per fornire o revocare agli utenti i permessi necessari per poter utilizzare i comandi di Data Definition Language (DDL) e Data Manipulation Language, oltre agli stessi comandi DCL (che gli servono a sua volta per poter modificare i permessi su alcuni oggetti)\nDescrizione.\nCreate User, Alter User e Drop User.\nLo standard SQL non specifica in quale modo debba essere possibile creare, eliminare o modificare gli utenti di un database. La maggior parte dei DBMS a tale scopo implementa i comandi non standard CREATE USER (che crea un utente e specifica quali permessi deve avere) e DROP USER (che elimina un utente). Per la modifica, alcuni DBMS implementano ALTER USER, ma non \u00e8 un comando molto diffuso, mentre \u00e8 pi\u00f9 diffuso SET PASSWORD.\nGrant.\nIl comando \"Grant\" fornisce uno o pi\u00f9 permessi a un determinato utente su un determinato oggetto del database (es: il permesso di inserimento in una tabella).\nSintassi del comando Grant.\n GRANT \"privilegi\"\n ON \"oggetti\"\n [ WITH GRANT OPTION ]\nRevoke.\nIl comando \"Revoke\" revoca uno o pi\u00f9 permessi a un determinato utente su un determinato tipo di oggetti (es: il permesso di cancellazione da una tabella).\nSintassi del comando Revoke.\n REVOKE [ GRANT OPTION FOR ] \"privilegi\"\n ON \"oggetto\""}
{"id": "126755", "revid": "400694", "url": "https://it.wikipedia.org/wiki?curid=126755", "title": "S\u00e9amus Heaney", "text": ""}
{"id": "126762", "revid": "183666", "url": "https://it.wikipedia.org/wiki?curid=126762", "title": "Ab initio", "text": "Ab initio \u00e8 un'espressione in latino con lo stesso significato di \"ab ovo\", la cui dizione completa era presso i romani \"Ab ovo usque ad mala\", \"Dall'uovo alle mele\", con cui si aprivano e chiudevano i banchetti. L'espressione viene usata quando chi ci parla comincia il suo discorso alla lontana ovvero \"ab ovo\", dando l'impressione di non arrivare mai alla conclusione del discorso.\nPoich\u00e9 i latini erano molto precisi, usavano anche la locuzione \"Ab imis\", che significava \"dalle fondamenta\" se riferita ad edifici, \"dalle radici\" in senso lato o figurato. Quando poi era impossibile determinare temporalmente l\"'initium\", ricorrevano all'espressione \"Ab immemorabili\", \"da tempo immemorabile\", persistente nel linguaggio giuridico."}
{"id": "126772", "revid": "124449737", "url": "https://it.wikipedia.org/wiki?curid=126772", "title": "Madonna del Ceppo", "text": "La Madonna del Ceppo \u00e8 un dipinto, tempera su tavola (187x120 cm) di Filippo Lippi, databile al 1452-1453 e conservato nel Museo civico di Prato.\nStoria.\nIl \"Ceppo\" era il nome comune della Pia Casa dei Ceppi, un'organizzazione assistenziale che prevedeva l'inserimento di elemosine in un ceppo d'albero. L'organizzazione, presente con varianti in pi\u00f9 citt\u00e0 toscane, a Prato era stata fondata grazie al generoso lascito del mercante Francesco Datini, per questo aveva sede in palazzo Datini, dove il dipinto rest\u00f2, sopra un pozzo in un cortile fino al 1858, quando venne musealizzato. La lunga esposizione all'aperto ha determinato la perdita della cromia originaria e un generale grigiore soprattutto negli incarnati dei personaggi.\nL'opera, citata anche da Vasari, venne commissionata tra il 1452 e il 1453 dai quattro \"Buonomini del Ceppo\", che soprintendevano alla decorazione della Cappella Maggiore di Santo Stefano nel Duomo di Prato. Il 28 maggio 1453 un documento testimonia il pagamento dell'opera per 85 fiorini d'oro.\nDescrizione e stile.\nL'opera mostra la Madonna col Bambino in trono, affiancata dai santi Stefano e Giovanni Battista. In basso Francesco Datini presenta alla Vergine i quattro committenti: Andrea di Giovanni Bertelli, Filippo Manassei, Pietro Pugliesi e Jacopo degli Obizzi.\nIl fondo oro ha un gusto arcaicizzante, probabilmente da mettere in relazione con la cultura figurativa non ancora aggiornata della cittadina toscana. L'opera \u00e8 sempre stata considerata autografa del maestro, tutt'al pi\u00f9 con la collaborazione degli aiuti, in particolare Fra Diamante o il Pesellino, nei volti dei quattro committenti."}
{"id": "126773", "revid": "7", "url": "https://it.wikipedia.org/wiki?curid=126773", "title": "Ibis redibis numquam peribis", "text": ""}
{"id": "126774", "revid": "73411", "url": "https://it.wikipedia.org/wiki?curid=126774", "title": "Theta (opzioni)", "text": ""}
{"id": "126777", "revid": "73411", "url": "https://it.wikipedia.org/wiki?curid=126777", "title": "Rho (opzioni)", "text": ""}
{"id": "126780", "revid": "767487", "url": "https://it.wikipedia.org/wiki?curid=126780", "title": "Dataphor", "text": "Dataphor \u00e8 un RDBMS (sistema relazionale per la gestione di basi di dati) \"\"veramente\"-relazionale\", perch\u00e9 soddisfa le 12 regole di Codd. Usa il linguaggio D4. Dataphor \u00e8 considerato un DBMS virtuale o federato.\nIl linguaggio D4 \u00e8 stato costruito in conformit\u00e0 ai requisiti del Tutorial D di Christopher J DATE e Hugh DARWEN, ed ha una sintassi in stile Pascal-like. Il linguaggio ha dovuto includere i valori NULL dell'SQL a causa della sua natura federata che si affida su DBMS che usano l'SQL.\nDataphor viene sviluppato da Alphora, una divisione della Softwise che si occupa di sviluppare sistemi ERP. \u00c8 stato il primo \"vero\" RDBMS dall'uscita di IBM BS12.\nIntuitivamente, Dataphor permette all'utente di ottenere una applicazione di interfacciamento alla basi di dati che ne permette la manipolazione in modo completo ed utile."}
{"id": "126781", "revid": "1632387", "url": "https://it.wikipedia.org/wiki?curid=126781", "title": "Pangea", "text": "In paleogeografia, la Pangea (: ; dal greco antico \u03c0\u1fb6\u03bd, forma neutra di \u03c0\u1fb6\u03c2, \"tutto\", e, \u0393\u03b1\u1fd6\u03b1 \"terra\", cio\u00e8 \"tutta la terra\") \u00e8 il supercontinente che si ritiene includesse tutte le terre emerse della Terra durante il Paleozoico e il primo Mesozoico.\nNomenclatura.\nIl nome \"Pangea\" fu attribuito nel 1915 da Alfred Wegener, in seguito alla formulazione della teoria della deriva dei continenti. Il vasto oceano (o \"superoceano\") che circondava il supercontinente viene chiamato Panthalassa (\"tutto il mare\"), mentre l'ampia insenatura che separava parzialmente la parte settentrionale da quella meridionale prende il nome di Oceano Tetide.\nStoria.\nLa Pangea si sarebbe formata circa 290 milioni di anni fa, a causa del processo della tettonica delle placche, da due supercontinenti: la Laurasia (supercontinente del nord) e la Gondwana (supercontinente del sud). Dalla frammentazione della Pangea derivano gli attuali continenti, con relative geometrie.\nFu all'inizio del XX secolo che il fisico tedesco Alfred Wegener fu attirato da una strana coincidenza: la forma della costa occidentale del continente africano e quella della costa orientale del continente sudamericano combaciavano perfettamente.\nWegener, a conferma della sua teoria, port\u00f2 altre prove, quali la natura geologicamente simile delle rocce dei continenti che idealmente si incastravano e alcuni ritrovamenti fossili del rettile Mesosaurus e della felce Glossopteris, distribuiti in fasce che abbracciavano i due continenti e che facevano ipotizzare che in passato fossero uniti in un solo continente. Nonostante queste prove la sua teoria fu ritenuta bizzarra e non venne accettata.\nIn effetti Wegener, con i mezzi e le conoscenze a disposizione nel secolo scorso, non poteva spiegare come e perch\u00e9 da quest'unica Pangea si fossero poi distaccati i vari continenti e da che cosa potesse nascere la forza responsabile dei loro spostamenti successivi. Oggi si sa che la causa \u00e8 associata ai moti convettivi interni del pianeta, dovuti alla differenza di temperatura tra l'interno e l'esterno della terra, tema ampiamente trattato nella teoria della Tettonica delle placche.\nLa teoria sulla Pangea \u00e8 oggi largamente accettata, e viene detta teoria della deriva dei continenti. I geologi ipotizzano anzi che la Pangea sia stata preceduta da diversi altri supercontinenti, tra cui la Pannotia, la Rodinia e la Vaalbara. Difatti tale ipotesi \u00e8 suffragata dalla realistica possibilit\u00e0 che il magma abbia cominciato a solidificarsi non a partire da un singolo punto, ma da due punti, i due punti pi\u00f9 freddi del pianeta, come \u00e8 oggi per i due poli. E quindi due supercontinenti, che col progressivo raffreddamento e solidificazione del magma si sarebbero espansi ciascuno in direzione dell'equatore, fino ad unirsi/scontrarsi formando la Pangea."}
{"id": "126788", "revid": "484362", "url": "https://it.wikipedia.org/wiki?curid=126788", "title": "Ignoti nulla cupido", "text": "La locuzione latina Ignoti nulla cupido (pronuncia \"ign\u00f2ti nulla cup\u00ecdo\"), tradotta letteralmente, significa \"dell'ignoto (non si d\u00e0, non \u00e8 possibile) nessun desiderio\", ossia, \"non si pu\u00f2 desiderare ci\u00f2 che non si conosce\". Si tratta di una citazione d'Ovidio (\"Ars amatoria\", III, 397).\nDetto in altre parole, non si desiderano che le cose che hanno fatto impressione sui nostri sensi.\nIn un significato pi\u00f9 generale, la sentenza pu\u00f2 esser citata per esprimere la tesi filosofica secondo cui la volont\u00e0 segue necessariamente, e non precede mai, la conoscenza intellettiva: cos\u00ec, gli scolastici dicevano: \"Nihil volitum nisi praecognitum\" (latino medievale: \"Nulla \u00e8 voluto che non sia stato prima conosciuto\"). "}
{"id": "126789", "revid": "486946", "url": "https://it.wikipedia.org/wiki?curid=126789", "title": "Associazione Calcio Monza e Brianza 1912", "text": ""}
{"id": "126791", "revid": "125372108", "url": "https://it.wikipedia.org/wiki?curid=126791", "title": "Isola di Man", "text": "L'Isola di Man (\"Insula Mona\" in latino), conosciuta anche come Mann (\"Isle of Man\" in inglese, \"Ellan Vannin\" o \"Mannin\" in mannese), \u00e8 un territorio situato in Europa settentrionale, nel mar d'Irlanda, tra le due isole dell'Irlanda e della Gran Bretagna, sul quale il governo locale esercita la propria giurisdizione effettivamente, ma la cui responsabilit\u00e0 \u00e8 affidata al Regno Unito, essendo difatti una dipendenza della Corona Britannica. Non fa dunque parte del Regno Unito, n\u00e9 del Commonwealth delle nazioni.\nLa nazione \u00e8 la quinta al mondo per RNL pro capite secondo la Banca Mondiale : i settori pi\u00f9 importanti della sua economia sono le assicurazioni e il gioco d'azzardo online, pari al 17% dell'RNL, seguiti dalle TIC e dal settore bancario, pari al 9%.\nLa sua festa nazionale \u00e8 il 5 luglio, il giorno del Tynwald (\"Tinvaal\" in mannese).\nGoverno.\nOrdinamento amministrativo.\nL'isola di Man \u00e8 una dipendenza della monarchia britannica, ma ha un governo autonomo. Il capo dello Stato \u00e8 la regina Elisabetta II, che ha il titolo di Signore di Man (in inglese \"Lord of Man\", in mannese \"Chiarn Vanninagh\"; non esiste la declinazione femminile della carica) ed \u00e8 rappresentata da un vice governatore (\"Lieutenant Governor\"). Il Regno Unito ha responsabilit\u00e0 per la difesa del territorio e di rappresentanza nei congressi internazionali, mentre il governo locale ha competenza su quasi tutti gli affari di politica interna.\nIl Parlamento mannese, chiamato \"Tynwald\" (in mannese \"Tinvaal\"), risale al 979 d.C. ed \u00e8 formato da due camere: la Camera delle Chiavi (in inglese \"House of Keys\", in mannese \"Kiare as Feed\"), eletta direttamente a suffragio universale, e il Consiglio Legislativo (in inglese \"Legislative Council\", in mannese \"Choonseil Slattyssagh\"), cui appartengono membri eletti dalla Camera delle chiavi. Esiste anche un Consiglio dei ministri, presieduto da un primo ministro, che dal 2016 \u00e8 Howard Quayle. Sotto la pressione delle richieste di riforma per la Camera dei Lord (\"House of Lords\") del Regno Unito, l'apparato governativo dell'isola sta per essere modificato: alcune proposte intendono trasformare il Consiglio Legislativo in una camera di membri a elezione diretta.\nRelazioni esterne.\nSi ritiene, erroneamente, che l'isola di Man appartenga al Regno Unito; secondo la legge britannica non lo \u00e8, almeno formalmente, sebbene il Regno Unito si occupi della politica estera e della sua difesa. L'isola negli anni settanta ebbe una controversia con la Corte europea dei diritti dell'uomo (CEDU), vista la sua riluttanza ad abrogare le leggi sulla fustigazione (punizione corporale per trasgressori maschi); anche la legge sulla sodomia ha resistito a lungo ed \u00e8 stata modificata solo nei primi anni novanta.\nL'isola di Man non \u00e8 membro (n\u00e9 aderisce) all'Unione europea; tuttavia, il \"Terzo Protocollo\" del \"Treaty of accession of the United Kingdom\" legittima gli scambi commerciali con quote tariffarie non imposte dall'UE e, insieme a un accordo con il Regno Unito su tributi e imposte, favorisce il libero mercato coi Paesi del Regno Unito. Tuttavia, una dicitura sui passaporti impedisce ai cittadini mannesi di risiedere o lavorare liberamente nei paesi dell'UE.\nI viaggi e il turismo sull'isola sono regolamentati dalla legislazione locale. I cittadini britannici e della Repubblica d'Irlanda non necessitano di passaporto, quelli dell'UE devono avere una carta d'identit\u00e0, mentre coloro che provengono da Paesi per i quali \u00e8 necessario un visto d'ingresso nel Regno Unito devono richiedere anche un visto speciale per l'isola di Man, rilasciato da un ente diplomatico britannico. Tutti i non residenti, compresi i cittadini del Regno Unito, devono avere un permesso di lavoro per poter soggiornare a lungo.\nPolitica.\nCome dipendenza della Corona britannica, l'isola \u00e8 subordinata al governo del Regno Unito, che tuttavia raramente interferisce con le sue condizioni interne. Il Regno Unito \u00e8 responsabile della politica estera e della difesa dell'Isola di Man, del \"buon governo\" e delle relazioni con gli stati stranieri. L'isola non ha rappresentanza al Parlamento britannico e non ne ha avuta al Parlamento europeo.\nIl potere legislativo \u00e8 assicurato da un parlamento locale a due camere chiamato Tynwald, composto dalla Camera delle Chiavi, con elezione diretta, e dal Consiglio legislativo, con elezione indiretta. Dopo ogni elezione parlamentare della Camera delle Chiavi, i membri del Tynwald eleggono tra loro un primo ministro (\"Ministro capo\") che servir\u00e0 come capo del governo per cinque anni (fino alle successive elezioni). L'esecutivo \u00e8 assicurato dal Luogotenente Governatore, dal Primo ministro e dal Consiglio dei ministri dell'Isola di Man. I tribunali sono indipendenti dalle autorit\u00e0 e dai poteri legislativi.\nCittadinanza.\nNon \u00e8 prevista la concessione del privilegio della cittadinanza mannese. I residenti che soddisfano i requisiti necessari a essere cittadini dello Stato ottengono la cittadinanza britannica e sono cittadini britannici.\nSuddivisioni amministrative.\nL'isola di Man \u00e8 divisa in sei distretti amministrativi storici chiamati \"sheading\". I sei \"sheading\" sono: Ayre, Glenfaba, Garff, Michael, Rushen e Middle. Essi formano la base di alcuni elettorati e ognuno ha un \"Coroner\", un incarico da non confondere con quello del \"Coroner for Inquests\", ruolo solitamente ricoperto dall\"'High Bailiff\". Una persona pu\u00f2 rivestire contemporaneamente la carica di coroner in pi\u00f9 di una circoscrizione.\nIl termine \"sheading\" pare sia una parola di origine normanna, e significhi 'base navale' (difatti, ogni distretto doveva fabbricare un certo numero di navi da guerra), ma potrebbe anche avere un'origine celtica, e il suo significato nel caso sarebbe 'sesta parte'.\nGeografia.\nL'isola ha una superficie di e con i suoi abitanti ha una densit\u00e0 di 148 ab/km\u00b2.\n\u00c8 una dipendenza della Corona Britannica e gli enti governativi hanno sede a Douglas ( ab.), la capitale, e nelle citt\u00e0 di Onchan ( ab.) e Ramsey ( ab.).\nLo Snaefell \u00e8 il monte pi\u00f9 alto dell'Isola di Man. La sua altezza \u00e8 di (). Un vecchio detto afferma che nelle giornate particolarmente limpide dalla sua cima si possono vedere sei \"regni\": Inghilterra, Scozia, Galles, Irlanda, l'intera Isola di Man e il Paradiso. La cima \u00e8 raggiungibile con la ferrovia \"Snaefell Mountain Railway\", il cui percorso \u00e8 di circa quattro miglia (), partendo da Laxey. Sulla sommit\u00e0 del monte sono situati un bar e un'antenna per comunicazioni.\nL'interno e la costa sono molto simili all'Irlanda occidentale, con zone pietrose disseminate di erica e scogliere suggestive, anche se relativamente basse.\nI corsi d'acqua sono di scarsa rilevanza; uno di essi \u00e8 il Sulby River, un altro \u00e8 il Greeba.\nEconomia.\nIn passato i settori trainanti erano la pesca e l'agricoltura, ma oggi a essi si sono affiancati settori pi\u00f9 redditizi. Basata sul turismo, la finanza e l'industria manifatturiera, l'economia dell'Isola di Man si \u00e8 sviluppata anche grazie al basso livello di imposizione fiscale e ai sussidi, che hanno indotto molte imprese ad alta tecnologia ed enti finanziari a insediarsi nel territorio: importanti sono anche il gioco d'azzardo online (che nel 2014 rappresentava il 10% dei redditi dell'isola) e l'industria cinematografica. Aperta ai mercati dell'Unione Europea, l'isola commercia soprattutto con lo stesso Regno Unito e nell'ottobre del 2014 ha siglato un accordo con l'OCSE sullo scambio di informazioni per la prevenzione dell'evasione fiscale.\nStoria.\nLeggenda vuole che l'isola sia stata formata dal gigante irlandese Fionn mac Cumhail durante una battaglia a distanza col suo rivale scozzese: il personaggio mitologico avrebbe strappato dal terreno un'enorme porzione di terra formando il Lough Neagh, ma, difettando di buona mira, l'avrebbe scagliato nel Mar d'Irlanda formando l'isola.\nDopo una serie di sovrani britannici, l'isola fu invasa dai sassoni e fu poi un avamposto vichingo. Nel 1079 fu colonizzata dai norvegesi e annessa al regno di Norvegia a opera di Godred Crovan. Divenne poi un dominio scozzese nel 1266, come sancito nel Trattato di Perth e poi, nel XIII secolo, cadde in mano a Edoardo I d'Inghilterra. Nel 1765 pass\u00f2 sotto il controllo della monarchia inglese.\nIl Tynwald.\nIl parlamento dell'isola, il Tynwald, istituito nel 979 d.C., pur non essendo il pi\u00f9 antico del mondo, \u00e8 sicuramente quello che \u00e8 in funzione da pi\u00f9 tempo, non avendo mai interrotto le proprie attivit\u00e0; sia quello islandese sia quello delle isole F\u00e6r \u00d8er vennero istituiti in data anteriore, ma furono temporaneamente aboliti, rispettivamente tra il 1800 ed il 1845 e tra il 1816 ed il 1852. La sede \u00e8 a Douglas, la capitale, e oggi \u00e8 il simbolo dell'unit\u00e0 e dell'indipendenza raggiunta dopo secoli di contese tra vari popoli per il predominio sull'isola.\nIl Triscele.\nL'antico emblema dell'Isola di Man conosciuto da secoli \u00e8 il Triscele, una figura formata da tre gambe piegate, ognuna con uno sperone, che partono da un centro comune. Non esiste un'immagine ufficiale, poich\u00e9 \u00e8 raffigurato con diverse varianti sulla stampa di governo, sulle monete, sulle bandiere, sulle pubblicazioni turistiche.\n\u00c8 interessante notare che anche l'emblema della Sicilia, il cui parlamento tra l'altro \u00e8 tra i pi\u00f9 antichi al mondo (1097), \u00e8 un particolare triscele, che richiama la forma a tre punte dell'isola (donde essa era conosciuta in epoca classica anche come Trinacria).\nTrasporti.\nAeroporti.\nL'isola di Man \u00e8 servita da un unico aeroporto commerciale, l'Aeroporto dell'Isola di Man. Da esso sono operati voli di linea e charter verso numerosi aeroporti del Regno Unito e d'Irlanda.\nFauna.\nL'isola di Man \u00e8 nota per una particolare razza endemica di gatti, detta appunto gatto dell'Isola di Man o \"gatto Manx\", celebre per la condizione genetica (tra altre caratteristiche peculiari) della mancanza della coda, e della lunghezza delle zampe anteriori che \u00e8 inferiore alle posteriori.\nL'uomo \u00e8 stato causa di una singolare aggiunta alla fauna selvatica locale: negli anni '70 alcuni \"wallaby\" (piccoli canguri) sfuggirono a un parco con fauna esotica e si riprodussero nei boschi vicini. Oggi esiste sull'isola di Man una popolazione di circa 100 marsupiali della specie \"Macropus rufogriseus\".\nCultura.\nL'Isola di Man ha un ricco patrimonio culturale, con forti influssi derivanti dalle sue origini celtiche e norvegesi. Attualmente si sta riscoprendo la lingua mannese, molto simile al gaelico scozzese e all'irlandese; l'ultima persona ad averla parlata come lingua madre, Ned Maddrell, \u00e8 morta nel 1974.\nL'isola, alla luce del particolare status giuridico, ha un proprio inno (\"Arrane Ashoonagh dy Vannin\").\nSull'isola ha sede Canonical Ltd, una societ\u00e0 privata promotrice del software libero (Linux) e fondatrice di Ubuntu.\nIl Manx Telecomputer Bus \u00e8 un'aula scolastica mobile che dal 1998 fa conoscere le ultime innovazioni tecnologiche a pi\u00f9 di quaranta scuole presenti sull'isola.\nIl successo riscosso dal personaggio di Harry Potter \u00e8 tale che l'Isola di Man ha persino coniato monete con l'effigie del giovane mago, battute in differenti tagli dal 2001 e hanno valore legale.\nGiornata nazionale.\nDi solito celebrata il 5 luglio \u00e8 la giornata nazionale nota come \"Laa Tinvaal\" o Tynwald Day .\nMissioni spaziali.\nIl 19 ottobre 2011 viene lanciato ViaSat- 1 , il primo satellite dell'Isola di Man.\nSport.\nLo sport principale \u00e8 il cricket, vista l'influenza culturale britannica. Un altro sport praticato sull'isola \u00e8 il calcio. Il Campionato di calcio \u00e8 organizzato dalla Federazione calcistica dell'Isola di Man (IoMFA). Considerato che la federazione non \u00e8 membro n\u00e9 dell'UEFA n\u00e9 della FIFA, i campionati si svolgono solamente a livello amatoriale. La Selezione di calcio dell'Isola di Man dipende dalla Federazione calcistica dell'Isola di Man fondata nel 1890.\nOgni anno si svolge sull'Isola il celebre Tourist Trophy, noto anche come \"TT\". Gara pericolosa a causa delle insidie del percorso ma estremamente affascinante, \u00e8 uno degli eventi motociclistici pi\u00f9 attesi e belli dell'anno. L'evento, disputato sul difficilissimo Circuito del Mountain, attrae decine di migliaia di persone di tutto il mondo e catalizza l'attenzione di tutta l'isola, rappresentandone l'evento turistico e mediatico pi\u00f9 importante dell'anno.\nSull'isola di Man \u00e8 nato inoltre un grande sportivo, Mark Cavendish, ciclista."}
{"id": "126792", "revid": "484362", "url": "https://it.wikipedia.org/wiki?curid=126792", "title": "Impavidum ferient ruinae", "text": "La locuzione latina Impavidum ferient ruinae, tradotta letteralmente, significa \"invano lo colpiranno le rovine\". (Orazio, Odi, III, 3, 8).\nIl poeta parla dell'uomo di carattere, retto e tutto d'un pezzo, che, anche se le rovine del mondo intero gli cadessero addosso, rimarrebbe impavido e stretto al suo dovere, alle sue opinioni."}
{"id": "126793", "revid": "287204", "url": "https://it.wikipedia.org/wiki?curid=126793", "title": "Fotonica", "text": "La fotonica \u00e8 una branca dell'ottica che studia il modo di controllare la propagazione dei singoli fotoni, che compongono la luce. \u00c8 una disciplina strettamente collegata all'ottica quantistica che studia il trasporto dei fotoni con modelli quali l'equazione di Boltzmann e la gerarchia BBGKY. In effetti non esiste una linea di demarcazione netta fra fotonica, ottica quantistica e microfotonica.\nLa fotonica cos\u00ec com'\u00e8 conosciuta oggi nasce nel 1960 con l'invenzione dei laser e, negli ultimi anni, ha conosciuto un notevole sviluppo dovuto alla scoperta dei cristalli fotonici."}
{"id": "126797", "revid": "2194416", "url": "https://it.wikipedia.org/wiki?curid=126797", "title": "Costante di solubilit\u00e0", "text": "La costante di solubilit\u00e0 (o prodotto di solubilit\u00e0), indicata con K\u209a\u209b, \u00e8 una misura della solubilit\u00e0 di un composto espressa tramite le concentrazioni molari.\nDescrizione.\nEssa corrisponde alla costante di equilibrio della reazione di idrolisi del composto, essendo la concentrazione del materiale solido costante, e quindi inclusa nella Kc. Di conseguenza la costante \u00e8 rappresentata dal prodotto delle concentrazioni degli ioni che il composto forma dissociandosi; ciascuna concentrazione \u00e8 elevata a una potenza pari al coefficiente con cui lo ione compare nella reazione.\nEssendo una costante di equilibrio, il prodotto di solubilit\u00e0 dipende dalla temperatura. In genere si fa riferimento a 25 \u00b0C.\nAd esempio, AgCl si scioglie in acqua secondo la reazione:\nAgCl \u2192 Ag\u207a + Cl\u207b\nTuttavia, se si aggiunge altro cloruro d'argento quando:\n[Ag\u207a] \u00d7 [Cl\u207b] = 1,77 \u00d7 10\u207b\u00b9\u2070 = K\u209a\u209b\nil composto, avendo gi\u00e0 saturato la soluzione, si depositer\u00e0 come corpo di fondo indisciolto.\nLe concentrazioni degli ioni nella formula sono quelle presenti in soluzione, che possono provenire dal composto poco solubile cos\u00ec come da qualsiasi altra specie chimica. Infatti, se a una soluzione acquosa di NaCl con concentrazione 4,00\u00d710\u207b\u2075 mol/dm\u00b3 si aggiunge AgCl, questo precipiter\u00e0 non appena [Ag\u207a] = \"X\":\nK\u209a\u209b = [Ag\u207a] \u00d7 [Cl\u207b] = \"X\" (4,00\u00d710\u207b\u2075 + \"X\")\n1,77 \u00d7 10\u207b\u00b9\u2070 = \"X\"\u00b2 + 4,00\u00d710\u207b\u2075 \"X\"\n\"X\"\u00b2 + 4,00\u00d710\u207b\u2075 \"X\" - 1,77 \u00d7 10\u207b\u00b9\u2070 = 0\n\u0394 = 1,60\u00d710\u207b\u2079 + 7,08\u00d710\u207b\u00b9\u2070 = 2,14\u00d710\u207b\u2079\n\"X\" = (-4,00\u00d710\u207b\u2075 + 4,81\u00d710\u207b\u2075)/2 = 4,0\u00d710\u207b\u2076\nDi conseguenza, mentre in acqua pura si possono versare fino a K\u209a\u209b^(1/2) = 1,33\u00d710\u207b\u2075 moli di AgCl, in questa soluzione possono essere disciolte solo 4,0\u00d710\u207b\u2076 moli."}
{"id": "126798", "revid": "486946", "url": "https://it.wikipedia.org/wiki?curid=126798", "title": "Lothringer Platt", "text": ""}
{"id": "126800", "revid": "120740626", "url": "https://it.wikipedia.org/wiki?curid=126800", "title": "In medias res", "text": "La locuzione latina in medias res significa \"nel mezzo della cosa, dell'argomento\" (Orazio, \"Ars poetica\", v. 148) e indica ogni modo di narrare che spezzi l'ordine naturale della \"fabula\".\nL'espressione di Orazio si riferisce allo stile epico di Omero, la cui arte narrativa fa cominciare il racconto ad avvenimenti gi\u00e0 in corso, a differenza di altri poeti che iniziano \"ab ovo\", ed \u00e8 usata infatti per indicare che una narrazione entra direttamente nel vivo della vicenda, nel mezzo dell'azione, senza alcun preambolo. Spesso vi corrisponde l'analessi. In questo caso fabula ed intreccio non coincidono.\nUn esempio classico di \"incipit\" \"in medias res\" \u00e8 quello dell'\"Eneide\" di Virgilio."}
{"id": "126804", "revid": "2149966", "url": "https://it.wikipedia.org/wiki?curid=126804", "title": "Giuseppe Patroni Griffi", "text": "Di famiglia aristocratica, \u00e8 considerato \u00abuna delle personalit\u00e0 pi\u00f9 versatili del panorama culturale italiano del secondo Novecento\u00bb; un anticonformista spinto da un forte senso di libert\u00e0 intellettuale.\nScrittore di romanzi e racconti, autore di film e sceneggiature, ha dedicato la sua vita soprattutto all'arte teatrale: autore di commedie di successo e \"metteur en scene\" di spettacoli (lirica e prosa) complessi e raffinati, sempre improntati su un'eleganza e una bellezza mai prive di autorevole ingegno. Da ricordare la proficua collaborazione artistica con il gruppo cosiddetto dei Giovani (De Lullo-Falk-Guarnieri-Valli) di cui divenne \"commediografo di compagnia\". A tal proposito racconta Giorgio De Lullo: \u00abSapevo che, quando Peppino avesse scritto la sua prima commedia, quella commedia fantomatica di cui ogni tanto si tornava a parlare, se fosse riuscito a vincere la sua pigrizia e la sua perplessit\u00e0, non sarebbe stata certamente una \u201cprima commedia\u201d, un esordio, ma un frutto gi\u00e0 maturo, con un sacco di esperienza teatrale dentro\u00bb.\nNel 1978 lo stesso De Lullo gli affid\u00f2 la direzione artistica del neonato Piccolo Eliseo di Roma, spazio che Patroni Griffi riusc\u00ec a sfruttare al meglio portando in scena la nuova drammaturgia internazionale dell'epoca; mantenne l'incarico fino al 1981.\nSuccessivamente fu direttore artistico del teatro Eliseo di Roma (2002-2005).\nAlla sua memoria \u00e8 stata intitolata la sala del Piccolo.\nBiografia.\nIl periodo napoletano: 1921-1945.\nMalgrado i nobili natali ebbe un'infanzia economicamente tormentata a causa della precoce scomparsa del padre: Felice Patroni Griffi (di Giuseppe e Veneranda Gioia), Barone di Faivano, nacque il 19 giugno 1866 e mor\u00ec il 27 marzo 1925; nel 1902 spos\u00f2 la baronessa Laura de Gemmis (1874-1908), morta prematuramente senza eredi; in seconde nozze spos\u00f2 Zenobia Priante (13 maggio 1890-2 dicembre 1967), detta Bina, napoletana, ma per motivi prevalentemente professionali (la famiglia paterna gestiva una importante azienda agricola a Corato in Puglia) e poi anche di salute, le visite alla nuova moglie furono sporadiche, tuttavia ebbe due figli, Veneranda (1920-2005), detta Vanda, e Giuseppe, detto Peppino. \u00abHo saputo da mia madre che mio padre \u00e8 morto\u2026 Piangeva davanti allo specchio dell'armadio\u2026 La mente non corse neppure al mio ultimo incontro con lui. Parecchi anni dopo me ne ricordai. Restammo ancora qualche tempo nella nostra grande casa. Ricordo l'arazzo in seta del salone\u2026 Poi non lo vidi pi\u00f9, da quando andammo ad abitare un'altra casa di poche stanze. Mia madre si aggirava senza sorrisi e senza parole\u2026 Se il campanello squillava, udivo sempre lo stesso sommesso parlare di avvocati. Molte cose son dovute accadere, molte cose sono mutate\u00bb.\nFu quindi la madre, donna di forte carattere, a lasciare per prima nel figlio l'impronta della sua passione cinematografica, portandolo con s\u00e9 a vedere praticamente tutte le pellicole che da Hollywood giungevano a Napoli, al cinema Corona: Rodolfo Valentino, Ramon Novarro, Charlie Chaplin, ma soprattutto Gary Cooper, Marlene Dietrich, Greta Garbo, diventarono per Patroni Griffi icone con le quali confrontare, in futuro, la sua raffinatezza artistica.\nSin dall'adolescenza Patroni Griffi manifest\u00f2 una grande predilezione per la letteratura, alimentata dall'interesse comune delle sue amicizie scolastiche: un gruppo culturalmente molto affiatato \u00abdi giovani \"illuminati\", soprannominati poi \"i ragazzi di via Chiaja\"\u00bb, cui facevano parte Raffaele La Capria, Antonio Ghirelli, Francesco Rosi, Francesco Compagna, Maurizio Barendson, Tommaso Giglio, Achille Millo, Pasquale Prunas e, il pi\u00f9 giovane, Giorgio Napolitano. Ricorda La Capria: \u00ab\u2026la cosa stupefacente di allora era che, mentre adesso noi i libri che vogliamo leggere ce li andiamo a cercare, allora i libri venivano a noi\u00bb.\nCresciuto culturalmente durante il periodo di maggior conformismo, grazie alle frequentazioni scolastiche e alle preziose letture soprattutto dei grandi scrittori russi e dei nuovi americani, sempre pi\u00f9 innamorato della democrazia e della libert\u00e0, soprattutto della libert\u00e0 di scrivere, matur\u00f2 idee e ideologie opposte a quelle coltivate dal regime. Contribu\u00ec alla realizzazione di alcuni spettacoli teatrali come autore, come regista e come scenografo e costumista. Insieme con Antonio Ghirelli, infatti, scrisse almeno tre commedie (mai date alle stampe). Nel 1940, appena iscritto alla Universit\u00e0, il \"Giovane fascista\" Giuseppe Patroni Griffi present\u00f2 al Concorso di Teatro, organizzato dai Prelittoriali dello Spettacolo, la commedia (scritta con Ghirelli) \"La barriera\", raggiungendo la fase finale. Da ricordare, inoltre, l'allestimento (aprile 1943) de La casa sull'acqua di Ugo Betti, per la regia di Giorgio Napolitano, spettacolo organizzato dal Guf e di cui \u00e8 stata recuperata la locandina dove si legge \u00abbozzetti di Giuseppe Patroni Griffi\u00bb.\nLa carriera universitaria (iscritto alla Facolt\u00e0 di Giurisprudenza nel 1940, presso la Regia Universit\u00e0 di Napoli) fu tormentata da gravi attacchi di ulcera duodenale, malattia che per\u00f2 gli procur\u00f2, dopo vari intervalli di convalescenza, il congedo illimitato dal servizio militare (12 ottobre 1942). Tuttavia, dal 28 febbraio 1941, fu per brevi periodi di stanza a Verona, 8\u00ba Reggimento artiglieria, div. \u00abPasubio\u00bb, e l\u00ec cap\u00ec di essere omosessuale. \u00abCredo di essere stato il primo al quale Peppino ha confidato la sua omosessualit\u00e0\u2026 avevamo circa vent'anni, stavamo a casa mia leggendo [...] Voleva sapere da me se la cosa mi turbava\u2026 cos\u00ec gli risposi \u201cPeppi', ma cosa vuoi che m'importi, che cambia?\u201d; e lui, \u201cNiente\u201d. E cos\u00ec proseguimmo la lettura\u00bb.\nDurante l'occupazione tedesca, per far fronte alle difficolt\u00e0 economiche (morto il padre, gli zii da Corato tentarono di sospendere ogni rapporto con i parenti napoletani), Patroni Griffi fu impiegato al Consorzio agrario, e successivamente, con l'arrivo degli americani, riusc\u00ec a conquistare, insieme con l'amico Antonio Ghirelli, l'ambito posto di \"commentator\" a Radio Napoli Pwb (Psychological Warfare Branch), sotto la direzione di Elvio H. Sadun, capo della sezione spettacolo. Una prestazione lavorativa durata pochi mesi, durante i quali, per\u00f2, il loro programma di prosa e musica fu molto apprezzato, al punto che, appena il contratto fu disdetto per la riduzione delle attivit\u00e0 alleate, sia Ghirelli che Patroni Griffi furono immediatamente assunti in Rai: il primo chiamato a dirigere \"Radio Bologna Libera\", l'altro in forza alla sede centrale di via delle Botteghe Oscure a Roma.\nDal dopoguerra in poi.\nAllievo di Luchino Visconti e di Ettore Giannini, al cinema diresse, tra gli altri, gli attori Charlotte Rampling, Elizabeth Taylor, Marcello Mastroianni, Florinda Bolkan, Terence Stamp e Laura Antonelli.\nPatroni Griffi ha diretto per Rai 1 un'edizione televisiva di \"Tosca\" di Giacomo Puccini (\"Tosca, nei luoghi e nelle ore di Tosca\", 11-12 luglio 1992, in diretta mondovisione da Roma, con Pl\u00e1cido Domingo (Cavaradossi), Catherine Malfitano (Tosca), Ruggero Raimondi (Scarpia), Giacomo Prestia (Angelotti), Giorgio Gatti (Sacrestano) e l'Orchestra Sinfonica di Roma della RAI diretta da Zubin Mehta), con la quale vinse il premio Emmy Award, poi, il 3-4 giugno 2000, \"La traviata\" di Giuseppe Verdi (\"La traviata a Paris\"), sempre in diretta mondovisione da Parigi. Anche la \"Traviata\" vinse il premio \"Emmy Award\", come miglior film e migliore regia televisiva, nonch\u00e9 il Prix Italia 2001.\nNel campo dell'opera lirica ha messo in scena \"Cos\u00ec fan tutte\" al Teatro alla Scala di Milano, \"Il trovatore\" all'Arena di Verona e \"La boh\u00e8me\" al Teatro Regio di Torino, nel centenario della prima rappresentazione. Su un suo testo, intitolato \"Il mio cuore \u00e8 nel sud\", Bruno Maderna compose una radioballata.\nNel 2001, la terza edizione del Lodi Citt\u00e0 Film Festival gli ha dedicato la prima retrospettiva integrale dei film di regia e di sceneggiatura. Nel 2005 viene pubblicamente celebrato dalla Fondazione Premio Napoli, premio che aveva gi\u00e0 vinto nel 1970.\nPatroni Griffi \u00e8 il soggetto del documentario \"In memoria di un signore amico\", diretto da Rocco Talucci, prodotto del 2009."}
{"id": "126806", "revid": "228587", "url": "https://it.wikipedia.org/wiki?curid=126806", "title": "Madonna della Cintola (Filippo Lippi)", "text": "La Madonna della Cintola \u00e8 opera, tempera su tavola (207x200 cm) di Filippo Lippi e aiuti, realizzata tra il 1456 e il 1460 e conservata nel Museo Civico di Prato.\nStoria.\nL'opera proviene dal monastero di Santa Margherita a Prato, dove il Lippi fu cappellano dal 1455 ed ebbe l'occasione di conoscere Lucrezia Buti, che fu sua modella e amante. L'opera venne musealizzata nel 1858.\nUn recente restauro ha fatto scoprire i dettagli della tecnica, basata su pi\u00f9 stesure a intervalli diversi, prova di un probabile completamento e rifinitura da parte della bottega pratese del maestro alcuni anni dopo il suo intervento.\nDescrizione e stile.\nL'episodio raccontato dalla pala \u00e8 quello della Madonna che d\u00e0 il Sacro Cingolo - la sua cintura - a san Tommaso, reliquia che dopo vari passaggi, secondo la tradizione, arriv\u00f2 a Prato dove \u00e8 tuttora conservata nella cattedrale.\nAl centro Maria, incoronata, seduta su un trono celeste di nubi e racchiusa in una mandorla sostenuta da due angeli, sta dando la sua cintola a san Tommaso, che la accetta incredulo. Assistono alla scena quattro santi e la committente committenti: a sinistra san Gregorio Magno e la titolare del monastero santa Margherita (forse un ritratto di Lucrezia Buti), che presenta alla Vergine la committente suor Bartolommea dei Bovacchiesi; a destra sant'Agostino, fondatore degli Agostiniani al cui ordine appartenevano le monache, e l'Angelo che tiene per mano Tobiolo.\nNell'opera prevale un gusto per la linea di contorno elegante e raffinata, che venne studiata e ripresa da Sandro Botticelli facendone uno dei marchi di fabbrica dell'arte fiorentina. In particolare si nota nei profili \"dolci\" di santa Margherita e dell'Angelo. Il tappeto vegetale rivela una notevole cura del dettaglio."}
{"id": "126807", "revid": "122321132", "url": "https://it.wikipedia.org/wiki?curid=126807", "title": "In pectore", "text": "La locuzione latina in pectore, tradotta letteralmente, significa \u00abnel petto\u00bb, \u00abnel [segreto del] cuore\u00bb.\nL'espressione \u00e8 nata come termine \"curiale\" per indicare un cardinale (detto cardinale in pectore) che il papa annuncia di avere creato ma di cui si riserva di rendere noto il nome; successivamente, traslando il significato, passa a indicare una cosa che si tiene nascosta, che non si rivela o una designazione non ancora ufficiale a un incarico."}
{"id": "126812", "revid": "113874801", "url": "https://it.wikipedia.org/wiki?curid=126812", "title": "In vitro", "text": "La locuzione latina in vitro, tradotta letteralmente, significa \u00absotto vetro\u00bb. La locuzione \u00e8 usata per indicare fenomeni biologici riprodotti in provetta e non nell'organismo vivente. Al contrario, se il fenomeno biologico si riproduce in un essere vivente, si dice \"in vivo\", mentre se si riproduce in una simulazione matematica al computer si dice \"in silico\". \nNella ricerca scientifica, un'osservazione effettuata \"in vitro\" ha il vantaggio di permettere di analizzare un fenomeno singolo, isolandolo dal contesto che potrebbe creare un rumore di fondo troppo elevato per poter distinguere il fenomeno in maniera chiara. Spesso per\u00f2 un'osservazione \"in vivo\" rappresenta pi\u00f9 fedelmente la realt\u00e0 fattuale della fisiologia dell'organismo in esame."}
{"id": "126814", "revid": "123586170", "url": "https://it.wikipedia.org/wiki?curid=126814", "title": "Sant'Antonio Abate e san Michele Arcangelo", "text": "Le due tavole con Sant'Antonio Abate e San Michele Arcangelo sono opere di Filippo Lippi, dipinte a tempera (81,3x29,8\u00a0cm ciascuna), risalenti al 1456-1458 e conservate nel Museum of Art di Cleveland.\nStoria.\nSi tratta delle ante laterali di un perduto trittico commissionato da Cosimo de' Medici nel 1456 per farne dono al re Alfonso di Napoli, che lo ricevette nel 1458. Del trittico parla una lettera di Filippo Lippi indirizzata a Giovanni di Cosimo de' Medici datata 20 luglio 1457, nella quale \u00e8 contenuto anche un piccolo schizzo dell'opera. L'opera piacque molto al re e lo stesso pittore guadagn\u00f2 ottime credenziali presso la famiglia Medici. L'esecuzione dell'opera fu una delle cause del rallentamento nei lavori agli affreschi della Cappella Maggiore del Duomo di Prato, iniziati nel 1452 e terminati solo nel 1462.\nNel 1871 i due pannelli comparvero sul mercato antiquario di Roma, dove vennero acquistati da Frederick Cook, mentre della Madonna centrale si erano gi\u00e0 perse le tracce.\nDescrizione.\nLo scomparto centrale del dipinto conteneva una perduta Vergine in adorazione del Bambino. Ne esiste comunque una copia pi\u00f9 tarda della bottega del Lippi, pure esposta a Cleveland.\nI due santi laterali sono un omaggio a re Alfonso, poich\u00e9 erano i suoi protettori. L'occasione ufficiale richiese al pittore di usare tutto il fasto necessario, per questo si spiega la profusione di oro e di ornamenti."}
{"id": "126815", "revid": "278830", "url": "https://it.wikipedia.org/wiki?curid=126815", "title": "Leopoldo Fregoli", "text": "\u00c8 ricordato per la sua abilit\u00e0 nel trasformismo scenico che gli consentiva di cambiare in pochi secondi la caratterizzazione del personaggio che andava a interpretare. Considerato l'inventore del trasformismo teatrale ed il trasformista per antonomasia, in suo onore \u00e8 stato coniato il neologismo \"fregolismo\", talvolta utilizzato per indicare un altro genere di cambiamento continuo del proprio modo di apparire al pubblico, il trasformismo politico. In riferimento a lui \u00e8 stato coniato anche il termine sindrome di Fregoli, relativo a una malattia psichiatrica caratterizzata dal delirio di persecuzione da parte di un individuo che, ogni volta, appare con una fisionomia diversa.\nBiografia.\nFiglio di una famiglia di modeste ma dignitose condizioni (il padre era maggiordomo del Conte Luigi Pianciani, primo sindaco di Roma), orfano di madre dall'et\u00e0 di cinque anni, fin dall'adolescenza, Fregoli, pur cambiando molti lavori, inizi\u00f2 a frequentare alcune compagnie teatrali e fece diverse esibizioni come comico, illusionista e anche cantante.\nDurante il servizio militare, svolto in parte a Massaua (Eritrea), diede vita ad alcuni spettacoli, esibendosi con numeri di magia e monologhi teatrali. Per via dello scarsissimo numero di attori fu costretto a coprire da solo diversi ruoli, con molti cambi d'abito e di carattere. Nacque cos\u00ec il genere di spettacolo su cui costru\u00ec la sua carriera artistica: il trasformismo.\nNegli ultimi mesi del 1890 torn\u00f2 a Roma ricominciando dalla gavetta nei locali romani. Notato da un influente impresario teatrale debutt\u00f2 ufficialmente nel marzo 1891 presso il \"Caf\u00e8-chantant\" \"Esedra\"\nNel 1892 fond\u00f2 una compagnia teatrale, (Compagnia di Variet\u00e0 Internazionale) con la quale, nel giro di un biennio, fece spettacoli in tutta Italia sfruttando le sue doti di trasformista e l'abilit\u00e0 di cambiare voce, abiti e modo di muoversi con frenetica velocit\u00e0. Nel 1893 si spos\u00f2 con Velia, una ragazza conosciuta un anno prima a Livorno durante una sua tourn\u00e9e.\nNel 1894 debutt\u00f2 all'estero presso il teatro Principal di Barcellona, dando poi vita ad una tourn\u00e9e spagnola che tocc\u00f2 le citt\u00e0 di Madrid, Siviglia, Cordova, Valencia e Xeres\nTra il giugno 1895 e il febbraio 1896 fece una tourn\u00e9e in America Latina esibendosi in Argentina, Brasile e Uruguay, poi nel maggio del 1896 debutta negli Stati Uniti dove rimarr\u00e0 in tourn\u00e9e per 6 mesi.\nNel marzo 1897 Fregoli si trasfer\u00ec a Londra, andando in scena al teatro \"Alhambra\". Nello stesso anno torn\u00f2 in sudamerica per poi riprendere la via dell'Europa a settembre. Verso la fine del 1897, durante un suo spettacolo al teatro \"Des C\u00e8lestins\" di Lione, Fregoli conobbe i fratelli Lumi\u00e8re, dai quali eredit\u00f2 subito la passione per il neonato cinematografo. Dopo aver acquistato un apparecchio di proiezione realizza dei corti che propone durante i suoi spettacoli per molti anni, divenendo tra i primi a portare in teatro la nuova invenzione, che lui ribattezz\u00f2 \"Fregoligraph\". Fino al 1905 interpret\u00f2 e diresse molte pellicole.\nNel settembre 1898 si trasfer\u00ec ad Asti dove fece costruire dall'Impresa Luigi Scialuga una villa alla quale dette il nome della moglie Velia. Visse ad Asti fino al 1912. Nel dicembre del 1898 torn\u00f2 a fare tappa nella sua citt\u00e0, Roma, esibendosi in uno dei pi\u00f9 bei teatri della capitale: Il \"Valle\". La sera del debutto il teatro era gremito in ogni ordine di posti e, tra il pubblico, sedevano importanti personalit\u00e0 del mondo letterario, teatrale ed istituzionale. Tra questi spiccava Eleonora Duse, che espresse il desiderio di conoscere personalmente Fregoli, che dopo lo spettacolo la raggiunse per riceverne gli elogi.\nNei primi anni del 1900 intraprese spettacoli e tourn\u00e9e in tutta Italia e all'estero, raggiungendo l'apice della sua carriera e della sua fama internazionale. In quegli anni furono numerose le sue tourn\u00e9e italiane, che toccarono i pi\u00f9 prestigiosi teatri dell'epoca ed ebbero sempre un enorme successo. Si esib\u00ec inoltre in alcuni importanti teatri in varie citt\u00e0 del mondo, tra le quali:Marsiglia, Bruxelles, Lisbona, Londra, San Pietroburgo, New York, Citt\u00e0 del Messico, Barcellona, Berlino, Vienna, Rio de Janeiro, Madrid, Tunisi, Il Cairo, Buenos Aires, Tripoli, Parigi, Algeri e Montevideo.\nNel 1906 incise un disco 78 giri presso la neonata \"\"Societ\u00e0 Italiana di Fonotipia\" di Milano per la relativa collana \"serie dei grandi cantanti comici italiani\"\". Il 16 giugno 1909, sull'onda del suo incredibile successo mondiale, venne invitato ad esibirsi nella \"sala pia\" del Vaticano. Venne poi ricevuto in udienza dal pontefice Pio X. Nel dicembre 1911 si separ\u00f2 dal suo storico impresario Giuseppe Paradossi, passando l'incarico al suo amico d'infanzia Virgilio Crescenzi. La gestione Crescenzi si rivel\u00f2 disastrosa tanto che questi improvvisamente scapp\u00f2, lasciando un deficit finanziario di 500.000 lire, cifra enorme per l'epoca.\nNel 1913, dopo soli due anni dall'addio a Paradossi, Fregoli era sul lastrico. Dopo lo sconforto iniziale sfrutt\u00f2 il suo talento artistico per uscire da quella situazione; organizz\u00f2 subito una nuova tourn\u00e9e in Spagna, anche in citt\u00e0 dove non si era mai esibito. Si esib\u00ec a Trieste presso il teatro \"Politeama Rossetti\", a Roma al teatro \"Costanzi\" e al \"Politeama\" di Napoli. Vendette inoltre \"Villa Velia\", la sua casa di Asti dove abitava dal 1898. In breve tempo riusc\u00ec a risollevarsi (ma mai del tutto, a causa del periodo bellico) e riprese a pieno regime le sue tourn\u00e9e internazionali, tra le quali tocc\u00f2 per la prima volta anche Cuba.\nNel maggio 1915 intraprese una nuova tourn\u00e9e sudamericana che dur\u00f2 all'incirca un anno. Nel 1916 si esib\u00ec a Parigi nei teatri \"Bernhardt\" e \"Belleville\". Tra il 1918 e il 1919 Fregoli accarezz\u00f2 pi\u00f9 volte l'idea di ritirarsi dalle scene, fermando per diversi mesi le sue attivit\u00e0 artistiche. Ritorner\u00e0 invece in scena nel marzo 1919 con una serie di esibizioni a Napoli presso il teatro \"Politeama Giacosa\". Tra il 1920 e il 1924 si esib\u00ec in diverse tourn\u00e9e italiane ed europee, per poi tornare in sudamerica nel 1925.\nNel febbraio del 1925, in Brasile, Fregoli mise in scena l'ultimo spettacolo della sua vita e nell'aprile dello stesso anno annunci\u00f2 il suo ritiro dalle scene. In breve tempo vendette tutto il suo materiale scenico e si ritir\u00f2 a vita privata nel \"buen retiro\" di Viareggio, dove mor\u00ec il 26 novembre 1936, all'et\u00e0 di 67 anni. Venne in un primo momento sepolto a Viareggio, ma per volont\u00e0 familiari nella primavera del 1938 le spoglie vennero trasferite a Roma nel cimitero del Verano, dove Fregoli riposa tuttora.\nDopo la sua scomparsa, in Italia ed in Europa non vi saranno pi\u00f9 trasformisti teatrali noti al grande pubblico fino agli anni 1980, periodo in cui ha avuto inizio la carriera di Arturo Brachetti.\nFregoli visto da diversi \"Fregoli\".\nNel 1954 fu un istrionico artista romano ad interpretare Fregoli nella pellicola \"Gran Variet\u00e0\": Alberto Sordi.\nSi trattava di un film ad episodi prodotto dalla Excelsa-Roma film, per la regia di Domenico Paolella.\nIn uno di questi episodi, intitolato proprio \"Fregoli\", Sordi interpreta la parte del poliedrico trasformista.\nLa sua vita \u00e8 poi stata narrata nel 1981 nell'omonimo sceneggiato televisivo - \"Fregoli\" diretto da Paolo Cavara e interpretato da un suo epigono e anche egli stesso trasformista dello spettacolo: Gigi Proietti.\nFu tuttavia lo stesso Fregoli a raccontare se stesso, la sua vita e la sua carriera, in un libro autobiografico pubblicato nel 1936 con il titolo \"Fregoli raccontato da Fregoli\", \"riletto\" e ripubblicato nel 2007 a cura di Arturo Brachetti, il primo e pi\u00f9 importante successore di Fregoli tra i grandi trasformisti della storia, che con la Compagnia della Rancia ha portato poi in scena un musical intitolato \"Fregoli\".\nFilmografia.\nLa serie Fregoli.\n\u00c8 chiamata \"Serie Fregoli\" l'insieme dei film prodotti da Fregoli nei quali \u00e8 regista o attore protagonista."}
{"id": "126817", "revid": "484362", "url": "https://it.wikipedia.org/wiki?curid=126817", "title": "Iurare in verba magistri", "text": "La locuzione latina iurare in verba magistri, tradotta letteralmente, significa \"giurare sulle parole del maestro\". (Orazio, Epist., I, 1, 14).\nNelle antiche scuole dei Greci e dei Romani era tanta l'autorit\u00e0 del maestro, che i discepoli consideravano e veneravano le sue parole come un dogma di fede."}
{"id": "126819", "revid": "1408685", "url": "https://it.wikipedia.org/wiki?curid=126819", "title": "Cannes", "text": "Cannes (IPA: \\kan\\; in provenzale \"Cano\", in occitano \"Canas\", in italiano storico \"Canne\") \u00e8 un comune francese situato nel dipartimento delle Alpi Marittime e la regione Provenza-Alpi-Costa Azzurra. I suoi abitanti si chiamano \"cannois\" (IPA: \\ka.nwa\\).\nStazione balneare della Costa Azzurra, Cannes \u00e8 universalmente conosciuta per il suo Festival del film e la sua passeggiata della Croisette. Terza citt\u00e0 del dipartimento per popolazione dopo Nizza ed Antibes, ha potuto pertanto svilupparsi al margine della stagione turistica e del festival.\nGeografia fisica.\nSi trova nel dipartimento francese Alpi Marittime e nella regione Provenza-Alpi-Costa Azzurra.\nDista circa 31\u00a0km da Nizza, 48 da Monaco e 57 dalla frontiera italiana.\nAffacciato sul golfo della Napoule, questo comune si estende sulla Costa Azzurra per quasi 9\u00a0km e ha alle spalle le Alpi Marittime. Nella parte ovest della citt\u00e0 si trovano il comune di Le Cannet e il quartiere \"La Bocca\".\nDavanti alla citt\u00e0 di Cannes sorgono le isole di Lerino: Sant'Onorato e Santa Margherita.\nOrigini del nome.\nNel X secolo, la citt\u00e0 era nota come \"Canua\". Il nome potrebbe derivare dalla parola \"canna\".\nStoria.\nL'area era gi\u00e0 abitata nel II secolo a.C. Si ritiene che la trib\u00f9 ligure degli Ossibiani abbia creato un insediamento chiamato Aegitna. Gli storici sono incerti sul significato del nome. L'area era un villaggio di pescatori, usato come scalo tra le isole di Lerino. \nNel 69 d.C. divenne teatro di un violento conflitto tra le truppe di Otone e Vitellio.\nLa citt\u00e0, nota nel X secolo come \"Canua\", fu probabilmente un piccolo porto ligure, e successivamente un avamposto romano sulla collina Le Suquet, come testimoniano le tombe romane l\u00ec rinvenute. Sulla collina di Le Suquet fu eretta nell'XI secolo una torre da cui si controllava il territorio paludoso in cui oggi sorge invece la citt\u00e0. La maggior parte delle antiche attivit\u00e0, soprattutto la difesa, si svolgevano sulle isole di Lerino e la storia di Cannes \u00e8 strettamente legata a quella delle isole.\nLa nascita del \"Suquet\".\nUn attacco perpetrato nell'891 dai Saraceni, che rimasero fino alla fine del X secolo, devast\u00f2 le campagne attorno a Canua. L'insicurezza delle isole di Lerino costrinse i monaci a stabilirsi sulla terraferma, sul Suquet. L'edificazione di un castello nel 1035 fortific\u00f2 la citt\u00e0, che da allora assunse il nome di Cannes, e alla fine dell'XI secolo si diede inizio alla costruzione di due torri sulle isole di Lerino. Per costruirne una ci volle un secolo, per l'altra addirittura tre. \nAttorno al 1530, Cannes si rese autonoma dai monaci che avevano controllato la citt\u00e0 per centinaia di anni e divenne indipendente.\nIl castello del Suquet ospita oggi il Museo de la Castre. \nLe isole di Lerino.\nNel XVIII secolo, sia gli Spagnoli che gli Inglesi tentarono di acquisire il controllo delle isole di Lerino (L\u00e9rins), ma furono cacciati via dai francesi. Le isole passarono poi sotto il controllo di molti, come Jean-Honor\u00e9 Alziary e il Vescovo di Fr\u00e9jus. Le isole servirono per molti scopi; alla fine del XIX secolo, una di esse accolse un ospedale per i soldati della Guerra di Crimea.\nLa \"Belle \u00c9poque\".\nHenry Brougham, primo barone Brougham e Vaux, compr\u00f2 un appezzamento di terreno alla Croix des Gardes e fece costruire la \"Villa Eleonore-Louise\". Il suo impegno per migliorare le condizioni di vita della zona attrasse l'aristocrazia inglese, che fece anch'essa costruire delle residenze invernali. Alla fine del XIX secolo, furono completate diverse linee ferroviarie nonch\u00e9 la stazione ferroviaria e ci\u00f2 favor\u00ec l'arrivo delle linee tramviarie.\nA Cannes furono realizzati progetti come il Boulevard Carnot, la rue d'Antibes e l'Hotel Carlton sulla Promenade de la Croisette. Dopo la chiusura del \"Casino des Fleurs\" (h\u00f4tel Gallia), fu costruito un edificio di lusso per la clientela ricca invernale, il Casino Municipal accanto al molo Albert-Edouard. Il casin\u00f2 fu demolito e sostituito dal nuovo Palazzo nel 1979.\nCon il XX secolo arrivarono nuovi hotel di lusso, come il Miramar e il Martinez. La citt\u00e0 fu modernizzata con un centro sportivo, linee tranviarie, un ufficio postale e scuole.\nNel primo dopoguerra c'erano meno turisti tedeschi e britannici, ma pi\u00f9 americani. Il turismo invernale apr\u00ec la via a quello estivo, cos\u00ec che fu costruito il casin\u00f2 estivo presso Palm Beach.\nAll'inizio del 1922 la citt\u00e0 ospit\u00f2 la Conferenza di Cannes, riguardante la riorganizzazione dell'Europa dopo la prima guerra mondiale.\nIl consiglio cittadino ebbe l'idea di ospitare un Festival cinematografico internazionale poco prima della seconda guerra mondiale: la prima edizione si apr\u00ec il 20 settembre 1946 e si tenne al \"Casino Municipal\".\nCannes oggi.\nSu iniziativa del sindaco Bernard Cornut-Gentille, tra il 1960 e il 1963 sono stati intrapresi importanti lavori di ampliamento del boulevard de la Croisette. Dal 1964 al 1965 fu costruito il secondo porto di Cannes, dedicato alla nautica da diporto, Port Pierre-Canto. La nuova stazione di Cannes \u00e8 stata inaugurata nel 1974. Da allora, Cannes \u00e8 diventata, grazie principalmente al Festival del Cinema, una delle citt\u00e0 pi\u00f9 conosciute del mondo.\nCultura.\nNel castello sulla collina del Suquet si trova il Museo de la Castre, con una ricca collezione di quadri di fine 1800,\nopere di artisti locali post-impressionisti e fauves. Il museo accoglie anche interessanti collezioni\ndi testimonianze etnografiche e storiche di tutto il mondo, compresa una famosa rassegna di strumenti musicali.\n\u00c8 famosa per il suo lungomare, la Croisette, una delle pi\u00f9 belle e spettacolari passeggiate del mondo.\n\u00c8 sede del famoso ed omonimo Festival cinematografico e di un importante festival internazionale della pubblicit\u00e0.\nDurante l'anno ci sono circa 90 congressi, che portano una grande ricchezza alla citt\u00e0.\nLa principale risorsa economica di Cannes \u00e8 il turismo.\nGeografia antropica.\nIl comune \u00e8 diviso in quartieri, il pi\u00f9 importante dei quali \u00e8 anche un sobborgo, La Bocca, situato a 3,5\u00a0km ad Ovest del centro della citt\u00e0 mentre le isole di Lerino formano una zona insulare.\nCroix-des-Gardes, Petit Juas, Suquet sulla collina, Carnot, Centre Ville, Prado Republique, Californie Pezou e Pointe Croisette completano la lista.\nSport.\nNel 1955 Cannes \u00e8 stata sede di arrivo della 2\u00aa tappa del Giro d'Italia."}
{"id": "126820", "revid": "484362", "url": "https://it.wikipedia.org/wiki?curid=126820", "title": "Maior e longinquo reverentia", "text": "La locuzione latina Major e longinquo reverentia, tradotta letteralmente, significa \"La lontananza aumenta il prestigio\". (Tacito, Annali, I, 47).\n\u00c8 il complemento della frase: \"nemo propheta in patria\"; spesso le persone sono stimate e apprezzate in lontananza. "}
{"id": "126821", "revid": "125769087", "url": "https://it.wikipedia.org/wiki?curid=126821", "title": "Phacochoerus africanus", "text": "Il facoch\u00e8ro o facoc\u00e8ro (o \"fac\u00f2cero\"; Phacochoerus africanus ) \u00e8 un mammifero della famiglia dei Suidi che vive principalmente nelle savane e nelle boscaglie dell'Africa.\nDescrizione.\nIl facochero misura dai , con un'altezza al garrese compresa tra i e il suo peso va dai per le femmine e dai per i maschi. Caratterizzano l'animale le due paia di zanne che fuoriescono dalla bocca, utilizzate per la difesa contro i predatori.\nBiologia.\nI facocheri si nutrono di erba, bacche, cortecce, radici. Usano la loro possente mole per sradicare arbusti medio-piccoli e cibarsi di ceppi e bulbi. Non disdegnano piccoli mammiferi, carogne, insetti e larve.\nTassonomia.\nEsistono due specie distinte di facochero: il \" Phacochoerus africanus \" (la specie pi\u00f9 comune) e il \" Phacochoerus aethiopicus \" (diffuso nel Corno d'Africa).\nAttualmente si riconoscono quattro sottospecie:"}
{"id": "126822", "revid": "31886", "url": "https://it.wikipedia.org/wiki?curid=126822", "title": "Accento distintivo sui monosillabi", "text": "Nella lingua italiana, per accento distintivo su un monosillabo si intende un accento grafico, la cui funzione non \u00e8 tanto quella di indicare la pronuncia tronca del monosillabo, quanto il suo valore grammaticale, distinguendolo dagli omografi, cos\u00ec da renderne immediatamente riconoscibile il significato.\nIn italiano la normativa ortografica non \u00e8 sempre motivata sul piano logico n\u00e9 coerente, ma si rif\u00e0 perlopi\u00f9 a ragioni d'ordine storico o di prevalenza d'uso.\nLa situazione attuale \u00e8 cos\u00ec riassumibile:\nEra inoltre sempre presente nella grafia priva di \"h\"-, oggi obsoleta e sconsigliabile, delle voci del verbo \"avere\" \u00f2, \u00e0i e \u00e0.\nDel tutto agrammaticali sono invece, secondo l'odierna ortografia, le grafie accentate \"qu\u00e0\" e \"qu\u00ec\", diffuse sino a tutto il Settecento, in quanto la \"u\" dopo la \"q\" pu\u00f2 avere soltanto valore semiconsonantico, /w/, ed \u00e8 quindi incapace di portare l'accento tonico, il quale non pu\u00f2 dunque che ricadere sull'ultima vocale senza problemi di ambiguit\u00e0 di pronuncia.\nCh\u00e9.\nIn italiano, il \"ch\u00e9\" (), nella grafia accentata e con accento sempre acuto, indica o distingue un particolare tipo di \"che\", il quale introduce determinate proposizioni ed \u00e8 interpretabile di volta in volta come aferesi della congiunzione introducente.\nPu\u00f2 introdurre:\nL'accento lo distingue da un \"che\" congiunzione generica (\"che polivalente\"), o dal pronome relativo, o anche dal \"che\" interiettivo con valore esclamativo. L'impiego dell'accento, attestato fin dal XIII secolo, pu\u00f2 essere stato indotto anche dalla pronuncia particolarmente vibrata che lo accompagna in tali contesti.\nOggi il \"ch\u00e9\" d'introduzione alle interrogative dirette e alle finali \u00e8 quasi scomparso, mentre lo si trova usato nelle causali, dove per\u00f2 viene spesso sentito come un generico \"che\" subordinante e perci\u00f2 viene erroneamente scritto senza accento; ma nella scrittura sorvegliata \u00e8 da evitare la grafia non accentata del \"ch\u00e9\" causale. Come regola pratica per un suo uso corretto ci si deve chiedere se stia introducendo una proposizione causale, interrogativa o finale e se possa essere sostituito rispettivamente da \"perch\u00e9\", \"poich\u00e9\", \"giacch\u00e9\" o \"affinch\u00e9\": allora andr\u00e0 scritto con l'accento.\nCitazioni.\nDal \"Dizionario d'ortografia e di pronunzia\" (DOP):\nDal \"Vocabolario Treccani\"\nDall'\"Italiano\" (Luca Serianni)\nD\u00e0.\nIn italiano, la grafia \u00abd\u00e0\u00bb indica la 3\u00aa persona singolare dell'indicativo presente del verbo \"dare\" (\"egli d\u00e0\") per distinguerla dalla preposizione semplice \"da\".\nOggi le grammatiche migliori, all'interno dello stesso paradigma verbale, per la 2\u00aa persona singolare dell'imperativo prevedono la forma \"dai\" (\"tu\"), o quella apostrofata \"da\"' (forma apocopata di \"dai\"), preferendola alla prima per evitare l'ambiguit\u00e0 con la 2\u00aa persona singolare dell'indicativo presente, mentre la forma \"d\u00e0\" (\"tu\"), tradizionale come per gli altri imperativi monosillabici ancora nell'Ottocento, \u00e8 prevista solo con raddoppiamento fonosintattico, cosicch\u00e9 non c'\u00e8 pi\u00f9 il problema di distinguerla dalla 3\u00aa persona singolare dell'indicativo presente.\nD\u00e8i.\nIl plurale di \"dio\" \u00e8 \"d\u00e8i\", con accento grave. L'accento serve a distinguerlo dalla preposizione articolata e partitivo \"dei\", segnalando inoltre la diversa pronuncia: d\u00e8i /d\u025bi/, dei /dei/. Particolare \u00e8 anche l'articolo determinativo irregolare che questa parola prende - \"gli d\u00e8i\" - perch\u00e9 deriva da un originario *\"gli iddei\" (cfr. \"Iddio\").\nD\u00ec.\nIn italiano, la grafia \u00abd\u00ec\u00bb indica il sinonimo di \"giorno\" (\"dies\", da cui \"d\u00ec\" deriva, \u00e8 appunto il vocabolo latino per \"giorno\"), distinto dalla preposizione semplice \"di\", nonch\u00e9 dal nome della lettera D; l'accento serve anche per distinguere questa forma dalla seconda persona dell'imperativo del verbo \"dire\", \"(tu) di'\", tuttavia i dizionari suggeriscono anche la grafia \u00abd\u00ec\u00bb, in seconda opzione.\nSerianni, per l'imperativo, caldeggia la grafia con l'apostrofo - ammissibile come apocope dell'etimo latino D\u012aC o volendo anche delle forme enclitiche come \"dimmi\" ecc. in cui il complemento di termine \u00e8 comunque sempre sottinteso in un imperativo del verbo \"dire\" - ritenendola opportuna per mantenere distinte le tre grafie del verbo \u00abdi'\u00bb, del sostantivo \u00abd\u00ec\u00bb e la preposizione \u00abdi\u00bb.\n\u00c8.\nIn italiano, la grafia \u00ab\u00e8\u00bb ( con accento sempre grave, anche nel derivato \u00abcio\u00e8\u00bb) indica la 3\u00aa persona dell'indicativo del verbo \"essere\" (\"egli \u00e8\"), per distinguerla dalla congiunzione coordinativa \"e\".\nL\u00e0.\nIn italiano, la grafia \u00abl\u00e0\u00bb indica l'avverbio locativo col valore di 'in quel posto', situato in un luogo terzo rispetto a chi parla e a chi ascolta, per distinguerlo dall'articolo determinativo e dal pronome personale \"la\" femminile singolare, e dalla nota \"la\".\nL\u00ec.\nIn italiano, la grafia \u00abl\u00ec\u00bb indica l'avverbio locativo col valore di 'in quel posto', ma pi\u00f9 puntuale di l\u00e0, per distinguerlo dal pronome personale \"li\" maschile.\n\u00c8 bene ricordare che nel linguaggio burocratico il \"li\", che si usa anteporre alle date, non va accentato perch\u00e9 non rappresenta alcun avverbio di luogo; bens\u00ec si tratta di un residuo dell'antica forma \"li\" (articolo determinativo maschile plurale) variante degli attuali \"i\" e \"gli\".\nCitazioni.\nDal \"Dizionario d'ortografia e di pronunzia\" (DOP):\nDalla \"Treccani\":\nDall'\"Italiano\" (Serianni)\nN\u00e9.\nIn italiano, la grafia \u00abn\u00e9\u00bb (), con accento sempre acuto, indica la congiunzione coordinativa negativa, per distinguerla da \"ne\" avverbio (col valore di 'di l\u00ec') e pronome; \u00e8 sempre senza accento anche il \"ne\" parte iniziale delle preposizioni articolate \"nello\", \"nella\", ecc., che si trova nell'uso letterario e poetico (\"sei ne la terra fredda / sei ne la terra negra\") e oggi \u00e8 impiegata talvolta nelle citazioni davanti ai titoli che incominciano con l'articolo (\u00abne \"I promessi sposi\"\u00bb), per rispettarne la precisa formulazione, anche se in quest'ultimo caso da alcuni \u00e8 ritenuta discutibile.\nL'accentazione di \"n\u00e9\" congiunzione \u00e8 probabilmente stata indotta dalla maggior enfasi che sembra avere la sua pronuncia rispetto al \"ne\" clitico (avverbio e pronome), quindi atono, che si trova in grafia staccata solo quando \u00e8 proclitico e non deve indurre in errore quando compare in forma elisa davanti a \"\u00e8\" nella grafia \"n'\u00e8\" (trattasi in questo caso sempre e soltanto del \"ne\" pronominale senza accento).\nVa segnalato inoltre che \"n\u00e9\" anticamente aveva pronuncia aperta (), derivando dal latino \"n\u0115c\": perci\u00f2 in testi antichi la grafia con accento grave \u00e8 conforme alla pronuncia dell'epoca, che oggi invece non \u00e8 considerata corretta.\nCitazioni.\nDal \"Dizionario d'ortografia e di pronunzia\" (DOP)\nDalla \"Treccani\":\nS\u00e9.\nIl pronome riflessivo di 3\u00aa persona \u00abs\u00e9\u00bb (), nella forma forte (tonica), richiede il segnaccento (sempre acuto) per distinguersi dagli omografi \"se\" congiunzione e \"se\" pronome atono (allomorfo di \"si\", per es. in \"se n'\u00e8 andato\" o \"se lo dimentica\"). Si scrive quindi: \"da s\u00e9\", \"in s\u00e9\", \"tra s\u00e9 e s\u00e9\", \"a s\u00e9 stante\" ecc.\nMancata accentazione occasionale.\nMolti scriventi, anche in ambito colto e letterario, non accentano \"s\u00e9\" davanti ai rafforzativi \"stesso\" e \"medesimo\", con la motivazione che tali aggettivi chiarirebbero automaticamente il valore pronominale della particella rendendo cos\u00ec superflua la presenza dell'accento. Tale eccezione per\u00f2 \u00e8 contestata da autorevoli grammatici, che la ritengono una regola \u00abfasulla\u00bb, cio\u00e8 non facente parte delle reali norme ortografiche dell'italiano contemporaneo, un'\u00abinutile complicazione\u00bb e anche \u00abassurda\u00bb.\nFino al Settecento, il pronome \"s\u00e9\" era prevalentemente senza accento in ogni contesto. Nell'Ottocento si inizia a prediligere la grafia accentata, soprattutto nei grandi scrittori: il Manzoni nei \"Promessi sposi\" lo accenta sempre. Nei primi decenni del Novecento diventa una regola, sulla scorta degli altri monosillabi portatori d'accento in caso di omografia. Parallelamente alla diffusione dell'accento grafico, si \u00e8 per\u00f2 diffusa anche l'abitudine a non accentarlo davanti agli aggettivi \"stesso\" e \"medesimo\", con l'argomentazione che la presenza dei due rafforzativi annulli qualsiasi possibilit\u00e0 di fraintendimento. Tale abitudine, che si \u00e8 consolidata tanto da finire nelle grammatiche scolastiche quale presunta norma ortografica, non tiene per\u00f2 conto che alcune possibilit\u00e0 di fraintendimento rimangono, e precisamente nei segmenti frasali \"se\" (\"io\") \"stessi\" e \"se\" (\"egli\") \"stesse\". \nLa diffusione di questa prassi ha dato talvolta il via a false convinzioni pi\u00f9 o meno radicate:\nRiassumendo, attualmente sono usate e ritenute accettabili sia le grafie con accento \"s\u00e9 stesso\", \"s\u00e9 medesimo\" sia quelle senza accento \"se stesso\", \"se medesimo\"; queste ultime per\u00f2, generalmente ammesse per la loro diffusione e il consolidamento d'uso, vengono da pi\u00f9 parti sconsigliate, perch\u00e9 costituiscono una complicazione e un'eccezione a una regola altrimenti molto semplice, quella che vorrebbe \"s\u00e9\" accentato sempre.\nSecondo i dizionari.\nIl \"Dizionario d'ortografia e di pronunzia\" (Migliorini, Tagliavini, Fiorelli, B\u00f3rri; nuova edizione multimediale del 2007) raccomanda (alla voce \"s\u00e9\", pronome) l'uso dell'accento:\nIl \"vocabolario De Mauro\", edito da Paravia, registra (senza commenti) l'uso senza accento:\nIl \"vocabolario Zingarelli\" edito da Zanichelli, invece, fa notare il possibile equivoco (dalla scheda sull'accento):\nIl \"vocabolario Treccani\" di Aldo Duro:\nIl \"Devoto-Oli\" segnala espressamente la doppia possibilit\u00e0:\nLaconico ma preciso, il \"Dizionario della Lingua italiana\" di Francesco Sabatini e Vittorio Coletti:\nNel \"Grande Dizionario Italiano\" di Aldo Gabrielli:\nNel \"Garzanti\":\nSecondo le grammatiche (e altro).\nLa \"Grammatica Italiana\" di Luca Serianni propende per l'accentazione pur constatando che nell'uso comune non predomina: \n\"Si dice o non si dice? Aggiunte alla grammatica\" di Aldo Gabrielli (Milano, Mondadori, 1976) punta a una regola semplice e con poche varianti:\n\"Scrivendo e parlando. Usi e abusi della lingua italiana\" di Luciano Satta (Firenze, Sansoni, 1988) rimane sulla linea di Gabrielli:\n\"Pronuncia e grafia dell\u2019italiano\" di Amerindo Camilli, 3\u00aa ed., a cura di Piero Fiorelli (Firenze, Sansoni, 1965): \n\"Il MaPi. Manuale di pronuncia italiana\" di Luciano Canep\u00e0ri (2\u00aa ed., Bologna, Zanichelli, 1999) \u00e8 un altro sostenitore del mantenimento del segno d'accento anche in \"s\u00e9 stesso\" e \"s\u00e9 medesimo\":\nNella redazione tipografica dell\"'Enciclopedia dell'italiano\", pubblicata nel 2011 dall'Istituto dell'Enciclopedia italiana Treccani, sono state adottate le sole forme accentate (\"s\u00e9 stessa/o/e/i\", \"s\u00e9 medesima/o/e/i\"), sebbene minoritarie nell'uso rispetto alle equivalenti non accentate. Queste ultime, peraltro, vengono indicate come prive di motivazione grafica e fonologica. La stessa enciclopedia, in altro luogo, nega ogni valore di regola ortografica all'omissione dell'accento: essa, infatti, completamente isolata nel sistema grafematico italiano, non possiede alcun valore normativo, configurandosi come mero uso convenzionale. La \"Grammatica italiana\" Treccani del 2012 consiglia la forma accentata \"s\u00e9 stesso\", definita \"pi\u00f9 logica ed economica\", anche tenuto conto che \u00e8 proprio la forma non accentata, al plurale, a poter ingenerare qualche confusione (in frasi come \"se stesse male, gli telefonerei\")\nDue le conclusioni dell'Accademia della Crusca: la prima a favore della grafia accentata, salomonica la seconda:\nS\u00f9.\n\"S\u00f9\" \u00e8 la grafia accentata, possibile ma sconsigliata, che pu\u00f2 essere usata per marcare \"su\" in qualit\u00e0 di avverbio, ma non di preposizione, quando vi sia possibilit\u00e0 di fraintendimento. \nL'introduzione dell'accento grafico pu\u00f2 essere dovuta alla pronuncia particolarmente vibrata dell'avverbio \"su\", rispetto alla preposizione, che trovandosi sempre in posizione proclitica \u00e8 quindi atona. Tuttavia i significati della parola \"su\", sia nella qualit\u00e0 di avverbio che di preposizione, sono talmente contigui - derivano dallo stesso etimo \"s\u016bsum\" -, che non vi \u00e8 praticamente possibilit\u00e0 di alterazione del significato della frase, per questo l'accentazione viene considerata un'enfatizzazione inutile, se non addirittura pedantesca.\nPi\u00f9 critico pu\u00f2 essere, invece, il caso di \"su\" in qualit\u00e0 di interiezione esortativa, in una frase come \u00abSu, muoviti!\u00bb. In un discorso diretto, la frase \u00abVenite su!\u00bb pu\u00f2 prestarsi a doppia interpretazione: 1) un invito a salire, propriamente; 2) un'incitazione a seguire l'interlocutore. In questo caso l'ambiguit\u00e0 - che nel parlato verrebbe neutralizzata dall'intonazione e dalla pausazione - pu\u00f2 essere fugata dal ricorso all'accentazione, \u00abVenite s\u00f9!\u00bb, che per\u00f2 non assicura l'assoluta infraintendibilit\u00e0 dell'enunciato, in quanto proprio l'accento pu\u00f2 spingere a interpretarlo come avverbio; oppure isolando graficamente l'interiezione mediante la punteggiatura, \u00abVenite, su!\u00bb, demarcando la naturale struttura pausale dell'enunciato.\nCitazioni.\n\"Dizionario d'ortografia e di pronunzia\" (DOP) \nDizionario \"Treccani\"\n\"Italiano\" (grammatica) di Luca Serianni\nPosizione dell'Accademia della Crusca\nD\u00f2.\nLa grafia accentata \"d\u00f2\", spesso riportata dai dizionari come variante, oggi \u00e8 in disuso e spesso sconsigliata. La giustificazione secondo cui l'uso della forma accentata sarebbe finalizzato ad attuare una distinzione della voce verbale (io) do (verbo \"dare\") dalla nota do non ha ragion d'essere, come ribadito dall'Accademia della Crusca:\n\"Scrivete \"do \"(prima persona del presente indicativo di \"dare\") e soprattutto \"sto \"(prima persona del presente indicativo di \"stare\") sempre senza accento: \"Ti \"do\" ragione\", \"\"Sto\" qui ad aspettarti\". Qualcuno mette l'accento sul verbo \"do\", per distinguerlo dalla nota musicale: ma nessuno confonderebbe questi due \"do\", cos\u00ec come nessuno confonde i due \"re\"!\"\nLe altre voci del verbo \"dare\" talvolta accentate (tu) \"d\u00e0i\" e (essi) \"d\u00e0nno\", per distinguerli dagli omografi, vengono invece ritenute pi\u00f9 accettabili ma limitatamente ai casi in cui l'accento pu\u00f2 dirimere un'effettiva confusione."}
{"id": "126823", "revid": "14787", "url": "https://it.wikipedia.org/wiki?curid=126823", "title": "Roberto il Corto", "text": ""}
{"id": "126825", "revid": "125755973", "url": "https://it.wikipedia.org/wiki?curid=126825", "title": "Dodecafonia", "text": "La dodecafonia \u00e8 una tecnica di composizione musicale ideata da Arnold Sch\u00f6nberg (1874-1951), esposta in un articolo del 1923, ma intuita in precedenza anche da Josef Matthias Hauer, basata sull'equivalenza, dal punto di vista armonico, dei 12 semitoni della scala temperata, attorno alla quale gravitino gli altri suoni senza che si formino funzioni tonali.. \nContesto storico.\nNel periodo che va dagli ultimi decenni dell'Ottocento ai primi del Novecento, si assistette a un progressivo allargamento dell'uso della dissonanza nelle composizioni musicali. Tale tendenza (denominata in modo eloquente \"emancipazione della dissonanza\") \u00e8 evidente in compositori di estrazione culturale eterogenea quali Franz Liszt, Richard Wagner (in particolare nel \"Tristano e Isotta\"), Johannes Brahms, Richard Strauss, Alexander Skrjabin, Claude Debussy, Maurice Ravel, B\u00e9la Bart\u00f3k, Igor' F\u00ebdorovi\u010d Stravinskij, Ferruccio Busoni, oltre allo stesso Sch\u00f6nberg (in particolare nei \"Gurrelieder\", strumentati definitivamente nel 1911), e comport\u00f2 un progressivo infittirsi della trama armonica, con l'impiego di accordi sempre pi\u00f9 densi. \nDagli accordi di tredicesima, nei quali le sette note della tonalit\u00e0 sono tutte presenti, si pass\u00f2 a introdurre note estranee alla tonalit\u00e0 stessa, dapprima giustificate attraverso artifici armonici noti (le modulazioni) - ma combinati tra loro in maniera sempre pi\u00f9 massiccia e imprevedibile - poi introdotte prescindendo dalla logica tonale fino a raggiungere il totale cromatico, vale a dire la compresenza delle dodici note all'interno dello stesso spazio musicale o dello stesso \"agglomerato sonoro\" (che non si pot\u00e9 pi\u00f9 definire \"accordo\" in senso stretto).\nCaratteristiche del metodo compositivo.\n\u00c8 a partire da questa situazione storica che Sch\u00f6nberg teorizza e applica il suo \u00abMetodo di composizione con 12 note imparentate solo le une con le altre\u00bb. \nLa legge fondamentale della dodecafonia pu\u00f2 riassumersi nel principio seguente: tutta una composizione musicale \u00e8 basata su una determinata \"serie\" comprendente i 12 suoni della scala cromatica. Una siffatta serie, denominata \"serie fondamentale\", d\u00e0 origine a 3 altre da essa derivanti:\na) Al suo moto \"retrogrado\" (che si ottiene procedendo dall'ultima nota verso la prima);\nb) Al suo moto \"contrario\" (che risulta dal capovolgimento degli intervalli della serie fondamentale: cos\u00ec una terza minore ascendente diventer\u00e0 terza minore discendente e cos\u00ec via);\nc) Al \"moto contrario\" del \"moto retrogrado\".\nIl complesso di queste 4 possibilit\u00e0 offerto dalla serie \u00e8 definito \"Quadrinit\u00e0\" (in tedesco \"Vierfaeltigkeit\"). Ciascuna delle quattro forme pu\u00f2 essere trasportata 12 volte sui differenti gradi della scala cromatica. Non sono da escludere i procedimenti \"per aumentazione\" (cio\u00e8 con valori ritmici raddoppiati, triplicati, etc.) o \"per diminuzione\" (cio\u00e8 con valori ritmici dimezzati o, comunque, ridotti). Come non \u00e8 da escludersi il \"rivolto degli intervalli\", procedimento per cui la seconda minore pu\u00f2 diventare settima maggiore, la seconda maggiore, settima minore, etc.\nIl compositore sceglie la serie a seconda del suo gusto e della sua fantasia. Se una delle caratteristiche della musica classica \u00e8 che in essa i motivi ritmici, negli sviluppi, vengono variati melodicamente, nella musica dodecafonica ci\u00f2 non avviene. La serie ha importanza \"formale\", indipendentemente dal suo ritmo: la serie \u00e8 il materiale grezzo da cui dovr\u00e0 venir estratta la linea melodica per mezzo del ritmo e dell'articolazione. Se nel sistema tonale l'elemento verticale (armonico) \u00e8 esattamente codificato, nel sistema dodecafonico l'armonia \u00e8 affidata di volta in volta alla sensibilit\u00e0, all'orecchio, al gusto dell'autore. L'armonia nasce cos\u00ec dal gioco polifonico, analogamente a quanto avvenne nella musica fiamminga. Se nella musica classica l'unit\u00e0 era assicurata alla composizione dal rapporto armonico tonica-dominante, nella musica dodecafonica questa \u00e8 ottenuta con la serie; in modo non dissimile da quanto Guillaume de Machaut intu\u00ec quando, componendo la \"Messa\" (la prima composizione di vaste proporzioni che si conosca nella nostra musica occidentale), us\u00f2 un cantus firmus unico, per legare fra loro le varie parti della composizione e per ergervi sopra la sua costruzione contrappuntistica. \nDal suo primo sorgere a oggi, la musica dodecafonica ha ampliato le proprie basi: esistono esempi di tale musica fondati su pi\u00f9 serie, non sempre derivate del tutto dalla fondamentale.\nGli sviluppi della dodecafonia.\nLa prima composizione basata parzialmente sul metodo dodecafonico fu \"5 Pezzi per pianoforte\" op. 23 di Sch\u00f6nberg, cos\u00ec come parzialmente venne utilizzata per la \"Serenata\" op. 24 per 7 strumenti; l'utilizzo completo all'interno di un pezzo musicale si avr\u00e0 nella \"Suite\" op. 25 per pianoforte. Concep\u00ec un'intera opera con questa tecnica: \"Moses und Aron\" (1930-1932) rimasta incompiuta. In seguito Sch\u00f6nberg scrisse molte composizioni dodecafoniche, ma in genere la sua tecnica seriale non era troppo rigida, e negli ultimi lavori egli si allontan\u00f2 ulteriormente dal metodo.\nTra gli esponenti di rilievo della \"dodecafonia\" vanno citati i due allievi di Sch\u00f6nberg, Alban Berg e Anton Webern, l'uno con una sua visione personale del metodo dodecafonico (del quale si serviva liberamente, come d'altronde il suo maestro), l'altro con una propensione all'utilizzo ferreo della tecnica seriale. In tal modo dalla \"dodecafonia\" nascer\u00e0 la \"serialit\u00e0 integrale\", dove le \"serie\" sono prodotte non solo sfruttando l'altezza delle note ma anche altri parametri musicali, quali la durata e il timbro. Oltre agli allievi di Sch\u00f6nberg citati, hanno impiegato la dodecafonia: Ernst Krenek, Hanns Eisler (negli Stati Uniti); Serge Nigg, Jean-Louis Martinet, Ren\u00e9 Leibowitz (in Francia); Elizabeth Lutyens e Humphrey Searle (in Inghilterra); Luigi Dallapiccola, Adone Zecchi, Riccardo Nielsen, Mario Peragallo, Carlo Jachino (in Italia); Wladimir Vogel, Frank Martin (in Svizzera); Juan Carlos Paz (in Argentina) e cos\u00ec via."}
{"id": "126826", "revid": "1811125", "url": "https://it.wikipedia.org/wiki?curid=126826", "title": "Manibus date lilia plenis", "text": "La locuzione latina Manibus date lilia plenis, tradotta letteralmente, significa \"versate gigli a piene mani\". (Virgilio, Eneide, VI, 883).\nLa formulazione completa \u00e8:\nVirgilio \"dolcissimo padre\".\nNel testo virgiliano la frase \u00e8 pronunziata da Anchise, di fronte al fiume Lete, alla vista dell'ombra destinata a reincarnarsi in Marcello, nipote dell'imperatore Ottaviano Augusto, morto in giovane et\u00e0, e quindi gi\u00e0 destinato a morte precoce. Anchise (che qui pronuncia una profezia) rivolge il \"date\" agli uomini del futuro, e vuole poi spargere fiori rossi, come dono funebre per il giovane che morir\u00e0 (\"purpureos spargam flores...\" VI, 884). Da questa annotazione cromatica si potrebbe dedurre che Virgilio non si sta riferendo ai classici gigli bianchi ma a quelli rossi. \nCon una lieve variazione \u00e8 riproposta da Dante nel XXX del Purgatorio: \"Manibus, oh, date lilia plenis!\", in omaggio proprio al personaggio di Virgilio che ci aveva appena lasciati \"scemi di s\u00e9\" (Purg, XXX 21-50), poco prima dell'arrivo di Beatrice.\nQuesto verso \u00e8 talvolta inciso su lapidi mortuarie di bambini o persone decedute molto giovani, recisi nella primavera della vita, o talvolta su monumenti ai caduti, come nel monumento ai soldati morti nella prima guerra mondiale a Pieve di Cento realizzato nel 1930 e l'ara a Riva del Garda dedicata ai caduti della Resistenza, fra cui Gastone Franchetti."}
{"id": "126827", "revid": "1456895", "url": "https://it.wikipedia.org/wiki?curid=126827", "title": "Cesare Battisti (disambigua)", "text": ""}
{"id": "126829", "revid": "1318658", "url": "https://it.wikipedia.org/wiki?curid=126829", "title": "Maxima debetur puero reverentia", "text": "La locuzione latina Maxima debetur puero reverentia, tradotta letteralmente, significa \"Al fanciullo si deve il massimo rispetto\"\"\" (Giovenale, Satire, XIV, 47: \"Maxima debetur puero reverentia, siquid/ turpe paras,\" che tradotto significa \"Se si prepara qualcosa di turpe al fanciullo si deve il massimo rispetto\" ). Talvolta per\u00f2 l'espressione \u00e8 stata erroneamente tradotta come se \"puero\" fosse un ablativo d'agente, e quindi col significato di \"i fanciulli devono essere rispettosi\".\nQuesta sentenza, che nel testo di Giovenale era una semplice esortazione ai genitori affinch\u00e9 non dessero cattivi esempi ai loro figli, con il tempo \u00e8 divenuta celebre e forma oggi il motto di varie organizzazioni, scuole e societ\u00e0 filantropiche aventi come scopo la cura e la protezione del fanciullo. "}
{"id": "126830", "revid": "300279", "url": "https://it.wikipedia.org/wiki?curid=126830", "title": "Annunciazione (Filippo Lippi Londra)", "text": "L'Annunciazione \u00e8 un dipinto a tempera su tavola (68x151,5\u00a0cm) del pittore italiano Filippo Lippi, databile al 1450-1453 circa e conservato nella National Gallery di Londra.\nStoria.\nLa lunetta fa coppia con quella dei \"Sette Santi\", conservata nello stesso museo, e fu commissionata come testata di un letto o sopraporta per l'arredo del Palazzo Medici di Firenze. L'opera non compare nell'inventario del 1492, dove, in ogni caso, non erano elencati i pezzi di mobilio. Poco prima del 1848, le due lunette furono acquistate dai fratelli Metzger ed entrarono a far parte della collezione della National Gallery nel 1861.\nAutografia e committenza sono unanimemente accettate dalla critica, mentre \u00e8 pi\u00f9 complessa la datazione, che viene di solito fatta oscillare tra la nascita di Lorenzo il Magnifico (1449) - o, in alternativa, di Giuliano de' Medici (1453) - e la fine degli anni Cinquanta (su base stilistica). Il palazzo venne arredato entro il 1459, anche se gi\u00e0 dal 1456 fu la residenza di Pierfrancesco il Vecchio, cugino di Piero il Gottoso, il cui stemma appare nell'opera.\nDescrizione e stile.\nLa committenza medicea \u00e8 comprovata dalla presenza dello stemma di Piero il Gottoso (tre piume attraversate da un anello con diamante e cartiglio) posto alla base della piccola colonnetta reggivaso che divide in due la scena.\nIl soggetto del dipinto \u00e8 l'episodio evangelico dell'Annunciazione con l'arcangelo Gabriele (a sinistra) e Maria (a destra) disposti l'uno di fronte all'altra, mentre Dio - di cui si scorge la mano, sulla sommit\u00e0 della lunetta - fa scendere la sua benedizione sulla Vergine sotto la forma di colomba dello Spirito Santo."}
{"id": "126831", "revid": "484362", "url": "https://it.wikipedia.org/wiki?curid=126831", "title": "Medice, cura te ipsum", "text": "La locuzione latina medice, cura te ipsum, tradotta letteralmente, significa \"medico, cura te stesso\" e si legge nel Vangelo secondo Luca (4, 23); deriva da un midrash ebraico.\nUsata per deplorare il comportamento di coloro che biasimano i difetti altrui senza guardare ai propri, trova un suo corrispettivo nella metafora, di nuovo evangelica, della pagliuzza che \u00e8 nell'occhio del vicino pi\u00f9 facile a vedersi della trave che \u00e8 nel nostro (Luca, 6, 41).\nIl concetto \u00e8 per\u00f2 di natura universale. Basti pensare al favolista romano Fedro che spiegava a suo modo questo normale atteggiamento degli uomini: Giove ci ha messo addosso due bisacce, una davanti a noi, l'altra alle spalle. Quella davanti a noi \u00e8 piena dei difetti altrui, che quindi sono sempre sotto i nostri occhi, mentre l'altra \u00e8 ricolma dei nostri difetti, quindi invisibili ai nostri occhi."}
{"id": "126833", "revid": "767487", "url": "https://it.wikipedia.org/wiki?curid=126833", "title": "Strange Days (album)", "text": "Strange Days \u00e8 un album dei The Doors pubblicato in vinile nel settembre del 1967, registrato negli studi Sunset Sound Recorders e prodotto da Paul A. Rothchild.\nQuesto album \u00e8 considerato da molti il miglior lavoro della band. Fra le altre include la canzone \"Moonlight Drive\", una delle prime canzoni scritte da Jim Morrison per i Doors nel 1965 e presente nel primo demo registrato dalla band nel settembre del 1965 al World Pacific Studios \"The Doors Original Acetate Demos\".\nLa rivista \"Rolling Stone\" l'ha inserito al 407\u00ba posto della sua lista dei 500 migliori album.\nIl disco.\nL'album si piazz\u00f2 alla posizione numero 3 nelle classifiche di allora diventando disco d'oro e successivamente di platino. Con tutto ci\u00f2 Paul A. Rothchild dichiar\u00f2 che l'album in realt\u00e0 fu un mezzo flop: lo considerava il miglior lavoro della band che lui avesse prodotto, ma non aveva un vero e proprio singolo di successo, capace, come aveva fatto \"Light My Fire\" con l'album precedente, di trascinare l'album al numero 1 delle classifiche; l'album si spinse al numero 3, non riuscendo quindi, secondo il produttore, a bissare il successo del precedente lavoro. Tuttavia l'album ebbe un successo di vendite pi\u00f9 alto del precedente, il che illustra la mentalit\u00e0 di Rothchild, in seguito allontanato e sostituito da Bruce Botnick.\nCopertina.\nLa copertina dell'album \u00e8 originale, opera del famoso fotografo Joel Brodsky: non vi compare nessuno del gruppo, se non su due poster appesi alle pareti sul fronte e sul retro della copertina: fu lo stesso Jim Morrison ad opporre un netto rifiuto a fare apparire la band in copertina.\nLa fotografia fu scattata a Sniffen Court, un vicolo storico della 36esima Strada a Manhattan, tra Lexington Avenue e la Terza Avenue.\nL'immagine di copertina ritrae un gruppo di artisti da strada a New York. La disponibilit\u00e0 di tali artisti per la foto era scarsa, quindi l'assistente di Brodsky si prest\u00f2 per interpretare il giocoliere mentre un tassista casuale venne pagato 5 dollari per posare come suonatore di tromba; vennero reclutati anche due nani gemelli, uno che appare sulla copertina anteriore e l'altro sulla copertina posteriore, che risulta essere l'altra met\u00e0 dell'immagine vera e propria. La donna con abito lungo che compare sul retro della copertina \u00e8 Zazel Wild, una amica del fotografo Joel Brodsky, che oggi dirige una rivista a New York.\nUna foto di gruppo della band appare su un poster sullo sfondo di entrambe le copertine, con didascalie della band e nome dell'album; la stessa immagine era apparsa in precedenza sulla quarta di copertina dell'album di debutto della band. A causa di questa sottigliezza e l'assenza di titoli veri e propri, la maggior parte dei negozi di dischi all'epoca dell'uscita del disco applic\u00f2 alcuni adesivi sulla copertina per aiutare i clienti a identificarla pi\u00f9 chiaramente."}
{"id": "126834", "revid": "793215", "url": "https://it.wikipedia.org/wiki?curid=126834", "title": "Banu Hashim", "text": "I Banu H\u0101shim () erano uno dei lignaggi della trib\u00f9 meccana dei Quraysh.\nIl lignaggio divenne noto perch\u00e9 ad esso appartenne il profeta dell'Islam Maometto ma, all'epoca in cui questi visse e oper\u00f2, i Banu H\u0101shim costituivano una realt\u00e0 economica (e quindi politica) del tutto marginale nella citt\u00e0.\nIl nome deriva dal bisnonno del Profeta, H\u0101shim b. 'Abd Man\u0101f, il cui vero nome era per\u00f2 'Amr, a sua volta bisnipote del mitico costitutore della trib\u00f9, Qusayy, che aveva portato i Quraysh a dominare Mecca e ad organizzare i proficui riti del pellegrinaggio preislamico, istituendo i riti della rif\u0101da e della siq\u0101ya, rispettivamente delegati all'approvvigionamento e alla distribuzione di cibo e bevande ai pellegrini.\nH\u0101shim fu il promotore dell'alleanza (i cui contorni non sono ancora ben chiari) definita dei \"Mu\u1e6dayyab\u00f9n\" (Profumati), dalla quale furono esclusi, per motivi a noi ignoti, i suoi fratelli Nawfal e \u02bfAbd Shams, progenitore quest'ultimo degli Banu Umayya. Il nome deriva da una cerimonia che serv\u00ec a sanzionare l'accordo e che si espresse con l'immersione delle mani dei sottoscrittori in un recipiente che conteneva essenze profumate di grande valore.\nL'aggettivo \"hascemita\" - che letteralmente indica un'ascendenza che risale fino ad H\u0101shim ma, cosa assai pi\u00f9 importante, al Profeta - \u00e8 orgogliosamente ostentato dalla dinastia al potere in Giordania e, fino al 1958, in Iraq."}
{"id": "126835", "revid": "580", "url": "https://it.wikipedia.org/wiki?curid=126835", "title": "Meti", "text": ""}
{"id": "126836", "revid": "224230", "url": "https://it.wikipedia.org/wiki?curid=126836", "title": "Medio tutissimus ibis", "text": "La locuzione latina Medio tutissimus ibis, tradotta letteralmente, significa \"nel mezzo camminerai sicurissimo\". (Ovidio, \"Metamorfosi\", lI, 137).\n\u00c8 il consiglio dato da Elio, il dio del sole, a Fetonte, suo figlio, che si accingeva a guidar il carro del Sole. In senso pi\u00f9 generale si intende che la via di mezzo, lontana da ogni estremo, \u00e8 la pi\u00f9 sicura, ma il figlio ignor\u00f2 il consiglio, con tragiche conseguenze."}
{"id": "126837", "revid": "86599", "url": "https://it.wikipedia.org/wiki?curid=126837", "title": "9 Metis", "text": "9 Metis (in italiano 9 Metide o 9 Meti) \u00e8 un asteroide della fascia principale. Scoperto nel 1848, presenta un'orbita caratterizzata da un semiasse maggiore pari a e da un'eccentricit\u00e0 di 0,1234316, inclinata di 5,57657\u00b0 rispetto all'eclittica.\n\u00c8 uno dei pi\u00f9 grandi asteroidi della Fascia principale. \u00c8 composto da silicati, nichel e ferro allo stato metallico; potrebbe trattarsi in realt\u00e0 del nucleo residuo di un grande asteroide disintegratosi in seguito a una remota collisione.\nScoperta e nome.\nL'astronomo irlandese Andrew Graham lavorava presso l'osservatorio privato del Colonnello Edward Cooper nel castello di Markree nella Contea di Sligo. Metis, l'unico asteroide da lui scoperto, fu individuato il 25 aprile 1848 (le prime misurazioni furono effettuate la notte seguente) con un cercatore di comete da 4 pollici; \u00e8 anche l'unico asteroide a essere stato scoperto dall'Irlanda.\nL'asteroide \u00e8 dedicato a Metide, nella mitologia greca una titanide figlia di Teti e Oceano, un'oceanina personificazione della prudenza.\nCooper deleg\u00f2 a Graham la scelta del nome, che dovette decidere fra \"Metis\", suggerito dal dottor Romney Robinson, direttore dell'osservatorio ad Armagh, e \"Thetis\", suggerito da Sir John Herschel. Quest'ultimo fu dato pi\u00f9 tardi all'asteroide 17 Thetis. \"Metis\" \u00e8 anche il nome di un satellite di Giove.\nCaratteristiche.\nLa direzione di rotazione di Metis \u00e8 attualmente sconosciuta poich\u00e9 i dati ricavati sono ambigui. L'analisi della curva di luce indica che il polo di Metis punta in direzione delle coordinate eclittiche (\u03b2, \u03bb) = (23\u00ba, 181\u00ba) o (9\u00ba, 359\u00ba), con un'incertezza di 10\u00ba; ci\u00f2 indica un'inclinazione assiale di 72\u00ba o 76\u00ba rispettivamente.\nLe analisi delle immagini riprese dal Telescopio spaziale Hubble e della curva di luce concordano nel suggerire che Metis abbia una forma allungata irregolare, con un'estremit\u00e0 pi\u00f9 sottile dell'altra (vedi immagini e modelli della forma). Le osservazioni radar suggeriscono la presenza di una zona piana significativa, in accordo con il modello della forma ricavato dalle curve di luce.\nLa composizione superficiale \u00e8 stata stimata in un 30-40% di olivina metallifera e 60-70% di nichel e ferro allo stato metallico.\nOsservazioni compiute l'11 dicembre 1979 da parte di alcuni astronomi venezuelani portarono a ipotizzare l'esistenza di un satellite naturale dell'asteroide; i dati della curva di luce di Metis (che permettono di ricavare un primo abbozzo della forma dell'asteroide), ricavati il 23 dicembre 1979 e il 23 febbraio 1980 da un gruppo di astronomi cinesi del Purple Mt. Observatory, indicarono una luna dal diametro di 60\u00a0km, orbitante a 1100 da Metis. Tuttavia, osservazioni successive (1982) non riuscirono a confermare l'ipotesi. Metis fu osservato pi\u00f9 tardi dal Telescopio spaziale Hubble nel 1993, il quale fu in grado di risolvere la forma irregolare dell'asteroide, ma nessun satellite fu individuato.\nSono state osservate non meno di cinque occultazioni di una stella da parte di Metis.\nRaggruppamenti familiari.\nIn passato, Metis era considerato come appartenente a una famiglia di asteroidi, denominata per l'appunto \"Metis\", ma ricerche pi\u00f9 recenti non hanno identificato alcun gruppo, n\u00e9 dall'analisi visuale dei diagrammi di distribuzione degli elementi orbitali caratteristici \u00e8 evidenziabile alcun raggruppamento nelle sue immediate vicinanze.\nTuttavia, un'analisi spettroscopica ha evidenziato forti similarit\u00e0 spettrali fra Metis e il vicino asteroide 113 Amalthea, suggerendo che questi due corpi siano in realt\u00e0 residui di una famiglia dinamica molto antica (&gt; ~ 1 miliardo di anni), i cui membri pi\u00f9 piccoli siano poi stati polverizzati da collisioni o spinti via da incontri ravvicinati. Si ipotizza che il corpo progenitore putativo avesse un diametro di 300\u00a0\u2013 600\u00a0km (dimensioni paragonabili a Vesta) e che fosse differenziato; Metis sarebbe il nucleo residuo relativamente intatto, mentre Amalthea un frammento del mantello."}
{"id": "126840", "revid": "499531", "url": "https://it.wikipedia.org/wiki?curid=126840", "title": "Potenziale standard di riduzione", "text": "Il potenziale di riduzione standard (abbreviato \"E0\") \u00e8 il potenziale elettrodico riferito all'elettrodo standard a idrogeno (a cui viene assegnato un potenziale E0= 0.00 V) e misurato in condizioni standard: alla temperatura di 298 K, alla pressione di 1 bar, ossia 100 kPa e alla concentrazione di reagenti e prodotti della reazione pari a 1 M (a rigore ad attivit\u00e0 unitaria).\nLa IUPAC raccomanda di adottare come pressione dello stato standard 1 bar al posto di 1 atm (101325 Pa); nella maggior parte dei casi \u00e8 possibile approssimare l'attivit\u00e0 unitaria (\"a\"=1) con la concentrazione molare unitaria (concentrazione 1 M per ogni reagente e prodotto).\nIn biochimica, e pi\u00f9 in generale in biologia, si \u00e8 soliti definire il potenziale standard di riduzione a pH= 7 (pH dei sistemi biologici). Tale grandezza viene indicata come \"E' 0 .\"\nDescrizione.\nIl potenziale standard di un elettrodo \"Eo\" e l'energia libera di Gibbs sono legati dall'equazione\ndove:\nSe la riduzione avviene in maniera spontanea il potenziale standard risulta positivo (essendo formula_3 per un processo spontaneo), mentre se la riduzione avviene in maniera non spontanea il potenziale standard risulta negativo (essendo formula_4 per un processo non spontaneo).\nI potenziali standard dell'elettrodo possono essere ottenuti per: \nLa valutazione dei potenziali standard \u00e8 molto utile per determinare se una reazione redox possa avvenire in condizioni spontanee o meno. Le specie chimiche che possiedono potenziale pi\u00f9 alto tendono a ossidare quelle a potenziale pi\u00f9 basso: ad esempio l'acido cloridrico \u00e8 in grado di ossidare (ox) la limatura di ferro in quanto H+, con potenziale di 0 V, \u00e8 in grado di acquisire elettroni dal ferro, che possiede potenziale -0,41 V, producendo idrogeno gassoso e ioni Fe2+.\nValori di potenziali standard.\nNella tabella seguente vengono indicati alcuni valori dei potenziali standard:"}
{"id": "126845", "revid": "118656727", "url": "https://it.wikipedia.org/wiki?curid=126845", "title": "Memento, homo, quia pulvis es, et in pulverem reverteris", "text": "Memento, homo, quia pulvis es, et in pulverem reverteris \u00e8 una locuzione latina, che tradotta letteralmente significa: \"Ricordati, uomo, che polvere sei e in polvere ritornerai\".\nOrigine.\nLe parole \"quia pulvis es et in pulverem reverteris\" compaiono nella Vulgata della Bibbia (Genesi 3,19 ) allorch\u00e9 Dio, dopo il peccato originale, scaccia Adamo dal giardino dell'Eden condannandolo alla fatica del lavoro e alla morte: \"Con il sudore della fronte mangerai il pane; finch\u00e9 tornerai alla terra, perch\u00e9 da essa sei stato tratto: polvere tu sei e in polvere tornerai!\"\nEspressione liturgica.\nLa frase \u00e8 usata nella liturgia cattolica il Mercoled\u00ec delle Ceneri, pronunciata dal celebrante mentre sparge sul capo dei fedeli un pizzico di cenere. Il Mercoled\u00ec delle Ceneri \u00e8 il primo giorno di Quaresima per la Chiesa cattolica di rito romano e segue il Marted\u00ec grasso, cio\u00e8 l'ultimo giorno del Carnevale; tradizionalmente, le ceneri rituali si ricavano bruciando i rami d'ulivo benedetti la Domenica delle Palme dell'anno precedente. Dalla riforma liturgica seguita al Concilio Vaticano II, per il rito dell'imposizione delle ceneri si possono usare due formule diverse: \"Paenitemini, et credite Evangelio\" o la pi\u00f9 tradizionale \"Memento, homo, quia pulvis es, et in pulverem reverteris\" (in italiano tradotte rispettivamente: \"Convertitevi e credete al Vangelo\" e \"Ricordati che sei polvere e in polvere ritornerai\").\nL'uso nella tradizione medievale.\nLa fortuna e il persistere di questa espressione, come delle consimili \"Memento mori\" (\"Ricordati che devi morire\") e \"Memento novissimorum\" (\"Ricordati dei novissimi\", cio\u00e8 delle ultime cose, compresa la morte), non risalgono solo al rituale e al formulario religioso ma anche a due tipici aspetti della societ\u00e0 medievale: il penitenzialismo e l'ossessione, se non addirittura il compiacimento, della morte. Se ne hanno efficaci rappresentazioni, talora cupe ma anche ironiche, nei temi iconografici della danza macabra, dell'Incontro dei tre morti e dei tre vivi e del Trionfo della morte, poi ripresi e diffusi anche dal Cinquecento barocco della Controriforma fino alla met\u00e0 del Settecento. \nIl trasferimento nel linguaggio comune.\nAbbreviata in memento homo, la massima ecclesiastica viene impiegata anche in contesti non propriamente religiosi con il valore generico di ammonimento o, nello specifico, di invito a riflettere sulla brevit\u00e0 della vita o sulla vanit\u00e0 delle ambizioni umane; pi\u00f9 raramente ne vengono accentuati gli aspetti di minaccia alludendo a un'evidente disparit\u00e0 di forze o a una futura e inevitabile resa dei conti. Relativamente a questi precisi ambiti di significato le pu\u00f2 essere assimilato il vocabolo \"memento\", che ha tuttavia una gamma di utilizzi pi\u00f9 ampia.\nUlteriormente abbreviato in mement\u00f2mo, il termine ha perso l'originaria funzione di aforisma per assumere l'aspetto e le caratteristiche di un normale sostantivo, mantenendo tuttavia lo stesso significato di avvertimento talora anche minaccioso o comunque di monito severo, come nell'elzeviro di Antonio Baldini, \"Tastiera\", sul \"Corriere della Sera\" del 1\u00ba giugno 1955. In rari casi lo si applica anche alla persona che emette abitualmente tali ammonimenti; pi\u00f9 spesso, soprattutto a livello popolare, viene interpretato come un sinonimo di necrologio, orazione funebre pomposa, epitaffio o iscrizione, come nell'omonima poesia satirica di Giuseppe Giusti del 1841. In Sardegna, invece, la stessa parola serve a indicare i mesti rintocchi delle campane a morto, come nel romanzo breve di Francesco Masala, \"Quelli dalle labbra bianche\", Milano, Feltrinelli, 1962 (pp. 15, 102 e 114 dell'edizione 2005, Nuoro, Il Maestrale), mentre il linguista sardo Massimo Pittau segnala l'accezione di \"individuo emaciato\"."}
{"id": "126846", "revid": "287204", "url": "https://it.wikipedia.org/wiki?curid=126846", "title": "Francesco Spirito (1842-1914)", "text": "Biografia.\nNato nel Principato Citra, partecip\u00f2 all'impresa garibaldina nel 1860, combattendo in Sicilia, e per la presa di Capua, che gli valse la conquista sul campo dei galloni di caporale.\nFu, successivamente, assessore al comune di Napoli, a partire dal 1883, e quindi deputato al Parlamento Italiano, per sette legislature, fino a 1913.\nLa figura del giurista e patriota, strenuo difensore dei bisogni del Meridione, \u00e8 oggi ricordata in numerosi scritti, e un busto di Francesco Spirito occupa un posto d'onore nel Salone dei Busti, presso il palazzo di Castelcapuano, sede del Tribunale e della Corte di Appello di Napoli."}
{"id": "126848", "revid": "1745994", "url": "https://it.wikipedia.org/wiki?curid=126848", "title": "Duchi di Borgogna", "text": "Il ducato di Borgogna ebbe origine in una porzione delle terre dell'antico Regno dei Burgundi, nella zona situata ad ovest del fiume Saona, terre che nell'843 furono assegnate in vassallaggio al Regno franco occidentale di Carlo il Calvo (la futura Francia).\nNei secoli successivi, mentre il resto dei territori dell'antico Regno di Borgogna si suddivisero in altri principati, assumendo altri nomi, a questa regione di confine rimase il nome di Borgogna, in ricordo delle terre proprie dei Burgundi (e tuttora le terre che appartennero propriamente a questo ducato, corrispondono a grandi linee con la odierna regione francese della Borgogna). Successivamente i re di Francia nominarono i governatori di questa provincia con il titolo di Duca, e questa in poco tempo divenne una carica ereditaria.\nSegue l'elenco dei Duchi di Borgogna, (francese: Duc de Bourgogne), un titolo della nobilt\u00e0 francese.\nBosonidi.\n\"1004: il Ducato di Borgogna viene annesso alla corona di Francia\"\nDinastia capetingia.\nDucato annesso direttamente al regno di Francia.\n\"1032: il ducato di Borgogna, a seguito della rivolta ispirata dalla regina madre, Costanza d'Arles, venne ceduto dal re di Francia, Enrico I al proprio fratello, Roberto, riacquistando cos\u00ec la propria autonomia dalla corona\"\nSecondo casato capetingio di Valois-Borgogna.\nIl ducato di Borgogna venne separato nuovamente dai domini reali francesi nel 1363, quando il re Giovanni II di Francia, concesso al figlio cadetto Filippo II, l'Ardito quelle terre in appannaggio. In seguito i discendenti di Filippo l'Ardito estesero molto i loro domini, venendo a comprendere anche la Franca Contea, la Fiandra, l'Olanda, il Brabante, il Namur e il Lussemburgo.\nNella seconda met\u00e0 del secolo XV, contro i tentativi espansionistici del Duca di Borgogna Carlo il Temerario si form\u00f2 un'ampia coalizione, di cui facevano parte la Francia e i Cantoni svizzeri, che lo sconfisse nella battaglia di Nancy, in cui per\u00ec lo stesso duca. Perci\u00f2 nel 1477 il territorio del Ducato di Borgogna propriamente detto, fu annesso nuovamente ai domini reali diretti dei re di Francia, secondo la legge salica che escludeva le eredi femminili. Per\u00f2, nello stesso anno, Maria di Borgogna, l'unica figlia ed erede di Carlo, spos\u00f2 l'Arciduca Massimiliano d'Austria, consegnando al controllo asburgico la parte rimanente dell'eredit\u00e0 della Borgogna, che poteva essere trasmessa in linea femminile. Anche se il ducato di Borgogna in s\u00e9 rimase nelle mani della Francia, agli Asburgo rimase il controllo del resto dell'eredit\u00e0 borgognona, e rivendicarono il titolo di Duchi di Borgogna fino al tardo XVIII secolo.\nCasato degli Asburgo.\nGli Asburgo per eredit\u00e0 dinastica da Maria di Borgogna, avrebbero avuto il diritto di ereditare l'intero territorio borgognone, ma in pratica a loro restarono solo la Franca Contea, lo Charolais ed i Paesi Bassi, mentre il Ducato di Borgogna vero e proprio venne annesso direttamente ai domini reali francesi. Nonostante questo gli Asburgo continuarono ugualmente a fregiarsi del titolo di Duchi di Borgogna.\nCasato degli Asburgo.\nDuchi solo nominali.\nAllo stesso tempo, anche vari membri della famiglia reale francese, tra cui il pi\u00f9 importante Luigi di Borbone, padre di Luigi XV di Francia, si fregiarono del titolo."}
{"id": "126850", "revid": "484362", "url": "https://it.wikipedia.org/wiki?curid=126850", "title": "Mens agitat molem", "text": "La locuzione latina Mens agitat molem, tradotta letteralmente, significa \"lo spirito vivifica la materia\". (Virgilio, Eneide, VI, 727).\nLa locuzione, in origine, esprimeva una concezione panteistica secondo la quale l'universo sarebbe animato da un principio intrinseco che darebbe forma e moto agli enti. Oggi, per\u00f2, si adopera con significato sostanzialmente diverso, per esprimere la supremazia e le vittorie dello spirito sulla materia bruta."}
{"id": "126852", "revid": "1699816", "url": "https://it.wikipedia.org/wiki?curid=126852", "title": "Mens sana in corpore sano", "text": "Mens sana in corpore sano (\u00abmente sana in corpo sano\u00bb) \u00e8 una locuzione latina tratta da un capoverso delle \"Satire\" di Giovenale.\nUso classico.\nLa satira decima di Giovenale \u00e8 volta a mostrare la vanit\u00e0 dei valori o dei beni (come ricchezza, fama e onore) che gli uomini cercano con ogni mezzo di ottenere.\nSolo il sapiente si rende conto che tutto ci\u00f2 \u00e8 effimero e talvolta anche dannoso.\nSecondo Giovenale l'uomo dovrebbe aspirare a due beni soltanto: la sanit\u00e0 dell'anima e la salute del corpo.\nEsse dovrebbero essere le uniche richieste da rivolgere alla divinit\u00e0 che, sottolinea il poeta, sa di cosa l'uomo ha bisogno pi\u00f9 dell'uomo stesso.\nOsserva a tal proposito Romano Amerio, nella sua opera \"Iota unum\", che il motto \"mens sana in corpore sano\" \u00e8 in realt\u00e0 una confutazione del senso che gli si attribuisce attualmente: Giovenale non afferma, infatti, che in un corpo sano c'\u00e8 una mente sana, ma che bisogna pregare gli Dei affinch\u00e9 concedano l'uno e l'altra.\nL'idea che corpo e anima possono crescere e svilupparsi soltanto insieme \u00e8 anticipata nel modello di scuola e educazione proposto da Aristotele nella Politica. In quest'opera si afferma anche un'antitesi tra corpo e mente, che devono essere sforzati separatamente e in momenti diversi, per evitare che lo sforzo di una vanifichi e impedisca l'altro; la ginnastica sviluppa il coraggio e deve essere temperata dallo studio della musica, per evitare l'eccesso, cio\u00e8 che il coraggio diventi ferocia; retorica e ginnastica non sono scienze poich\u00e9 il risultato non \u00e8 certo e ripetibile; gli esercizi viaggiano insieme al lavoro pesante e alla nutrizione forzata, e vengono adattati all'et\u00e0 e alla costituzione del singolo.\nNella Satira, Giovenale prende le distanze sia dal mondo romano teso a finalizzare l'attivit\u00e0 fisica per l'addestramento militare, per un significato religioso o per uno strumento di controllo delle \u00e9lite sulla massa, che il poeta rigetta; sia dal mondo greco in cui l'attivit\u00e0 fisica e agonistica non sono intese per un fine di lucro, ma nemmeno rifuggono la ricerca di altri beni materiali, come la fama o l'edonismo.\nUso moderno.\nNell'uso moderno si attribuisce invece alla frase un senso diverso, intendendo che, per aver sane le facolt\u00e0 dell'anima, bisogna aver sane anche quelle del corpo in virt\u00f9 dell'unit\u00e0 psicofisica.\nUso sportivo.\nIn ragione del suo significato moderno di \"attivit\u00e0 sportiva propedeutica all'equilibrio psicofisico\", tale locuzione \u00e8 diventata motto, o parte del nome, di numerose societ\u00e0 sportive; tra le pi\u00f9 note, per esempio, si cita la polisportiva Mens Sana in Corpore Sano 1871 di Siena; tra quelle che adottano tale locuzione come motto, invece, figura la polisportiva belga di Bruxelles.\nLa societ\u00e0 giapponese di abbigliamento sportivo Asics si diede tale nome quale acronimo dell'espressione \"Anima Sana In Corpore Sano\", variante della locuzione in oggetto\nBasi scientifiche, studi e ricerche.\n\u00c8 stato dimostrato che vi \u00e8 una stretta correlazione tra le capacit\u00e0 motorie e le capacit\u00e0 attentive e mnemoniche di una persona: nello specifico, le relative ricerche di Darla M. Castelli, Charles H. Hillman, Sarah M. Buck e Heather E. Erwin (della University of Illinois at Urbana-Champaign) pubblicate nel \"Journal of Sport &amp; Exercise Psychology\" hanno dimostrato che una buona forma fisica \u00e8 stata associata positivamente ad indici neuroelettrici di attenzione e di lavoro della memoria.\nHoward Taras, nella sua relazione pubblicata nel 2005 dal titolo \"Physical Activity and Student Performance at School\" ha dimostrato che gli studenti che sono fisicamente attivi presentano maggiore attenzione durante le lezioni rispetto a studenti sedentari.\nLisa Flook e Rena L. Repetti della University of California di Los Angeles, in collaborazione con Jodie B. Ullman della California State University di San Bernardino hanno constatato che dal punto di vista psicologico, individui fisicamente attivi riferiscono alti livelli di autostima e pi\u00f9 bassi livelli di ansia, che sono stati entrambi associati a migliorare il rendimento accademico."}
{"id": "126854", "revid": "228587", "url": "https://it.wikipedia.org/wiki?curid=126854", "title": "Metis", "text": ""}
{"id": "126856", "revid": "2163589", "url": "https://it.wikipedia.org/wiki?curid=126856", "title": "Mirabile dictu", "text": "La locuzione latina Mirabile dictu, tradotta letteralmente, significa \"cosa meravigliosa a dirsi!\"\nSi usa normalmente per indicare qualche cosa che mai avremmo creduto potesse accadere: Hai smesso di fumare?, \"mirabile dictu!\".\nSi utilizza anche la forma Mirabile visu, cio\u00e8 \"cosa meravigliosa a vedersi!\"."}
{"id": "126860", "revid": "125692721", "url": "https://it.wikipedia.org/wiki?curid=126860", "title": "Jason Lee", "text": "Carriera.\nSkater.\nLee inizi\u00f2 la sua carriera come skater professionista tra la fine degli anni 1980 e l'inizio degli anni 1990. Lee era capace di notevoli \"tricks\" con lo skateboard, tra cui i \"360 kickflips\", \"kickflip backside tailslide\", e il \"curb cut launched Japan air\". Fu il cofondatore di \"Stereo skateboards\" (insieme a Chris Pastras) nel 1992, un'azienda risanata dai due nel 2004 dopo essere stata chiusa per diversi anni.\nFu uno dei primi skater al quale fu dedicata una \"pro model shoe\", e partecip\u00f2 nel 1991 allo storico video \"Video Days\" per \"Blind skateboards\". Ancora oggi \u00e8 ricordato come uno dei pi\u00f9 grandi e innovativi \"street skater\" dei primi anni novanta.\nAttore.\nLa decisione di Lee di lasciare il mondo dello Skateboarding professionista per dedicarsi al cinema fu una grande sorpresa per tutti. Il suo primo ruolo importante lo ottiene nel film di Kevin Smith \"Generazione X\", divenuto poi un film cult, nel quale interpreta il ruolo di Brodie.\n\u00c8 rimasto buon amico con lo stesso Smith, e infatti appare nella maggior parte dei film del noto regista, anche se con parti minori, tra cui \"In cerca di Amy\", \"Dogma\", \"Jay &amp; Silent Bob... Fermate Hollywood!\", \"Jersey Girl\" e \"Clerks II\".\nPartecipa poi al film \"110 e frode\" insieme a Tom Green, ed \u00e8 protagonista di \"Cose da maschi\". Ottiene ruoli secondari in \"Nemico pubblico\", \"Quasi famosi\", \"Vanilla Sky\", \"L'acchiappasogni\", e \"La storia di Jack &amp; Rose\".\nHa dato anche la voce a \"Syndrome\" nella versione originale del film d'animazione campione d'incassi della Disney \"Gli Incredibili - Una \"normale\" famiglia di supereroi\". Dal 2005 al 2009 \u00e8 stato il protagonista della serie televisiva \"My Name Is Earl\".\nDal 22 giugno 2010 \u00e8 il protagonista della serie \"Memphis Beat\".\nHa avuto il ruolo di Dave Seville in \"Alvin Superstar\" e nei suoi sequel.\nVita privata.\nJason Lee \u00e8 nato a Santa Ana, in California, il 25 aprile 1970. Suo padre Greg era un gestore di concessionarie di automobili e sua madre Carol una casalinga. \nJason \u00e8 cresciuto a Huntington Beach e ha frequentato la Ocean View High School.\nLee \u00e8 stato sposato con l'attrice e fotografa Carmen Llywelyn dal 1995 al 2001. In seguito si \u00e8 fidanzato con l'attrice Beth Riesgraf dalla quale ha avuto un figlio, Pilot Inspektor, nome ispirato dalla canzone He's Simple, He's Dumb, He's the Pilot dei Grandaddy. Lee e Riesgraf si sono separati nel 2007; il 1\u00ba luglio del 2008 ha sposato la sua compagna, l'attrice Ceren Alkac, che il 10 agosto dello stesso anno ha dato alla luce una figlia, Casper. Il 16 giugno del 2012, hanno avuto il loro secondo figlio, Sonny. Nel 2016 Lee e la sua famiglia si sono trasferiti a Denton e un anno dopo, nel 2017, hanno annunciato la nascita della terza figlia, Alberta Lee. \nLee \u00e8 anche un collezionista di motociclette; possiede una rara custom Falcon Motorcycles del Dopoguerra che vinse il premio della miglior moto custom del 2008 al concorso internazionale d'eleganza Legend of the Motorcycle.\nLee \u00e8 stato anche un membro della chiesa di Scientology e consigliere del Comitato dei cittadini per i diritti umani, un'organizzazione fondata da Scientology stessa. Affiliato dagli anni '90, nel 2016 l'attore ha dichiarato di aver concluso tutti i rapporti con l'organizzazione. \nLee \u00e8 inoltre padrino dell'attrice Harley Quinn Smith.\nDoppiatori italiani.\nNelle versioni in italiano dei suoi film, Jason Lee \u00e8 stato doppiato da:\nDa doppiatore \u00e8 sostituito da:"}
{"id": "126861", "revid": "1782831", "url": "https://it.wikipedia.org/wiki?curid=126861", "title": "Cosmic Era", "text": "La Cosmic Era (Era cosmica) \u00e8 la linea temporale dell'anime \"Mobile Suit Gundam SEED\" e dei suoi seguiti e derivati. Questo universo di Gundam presenta diverse similarit\u00e0 con l'originale linea temporale dell'Universal Century, ma comunque contiene diversi temi pi\u00f9 attuali, come gli effetti dell'ingegneria genetica e la rappresentazione dell'equivalente futuristico del razzismo e delle guerre etniche. \nCon la pubblicazione di \"Mobile Suit Gundam SEED Destiny\" questa \u00e8 diventata l'unica linea temporale dopo quella del Secolo Universale ad avere pi\u00f9 di una serie TV (a cui si aggiunge una serie di OAV originali, una serie di OAV di montaggio e una miniserie di 3 ONA). L'universo originale rimane comunque di gran lunga il pi\u00f9 sviluppato, con quattro serie TV, tre serie di OAV, dieci film e varie animazioni digitali, speciali e giochi, per non menzionare i manga.\nLe date appartenenti alla Cosmic Era vengono indicate anteponendo CE davanti all'anno."}
{"id": "126863", "revid": "110157", "url": "https://it.wikipedia.org/wiki?curid=126863", "title": "Abstract state machine", "text": "Nel campo dell'informatica il termine Abstract State Machine (letteralmente \"macchina a stati astratti\") o ASM \u00e8 usato spesso come sinonimo di macchina a stati finiti per quanto riguarda gli algoritmi astratti (come l'ordinamento, la ricerca, ecc.).\nUna particolare teoria sull'utilizzo degli ASM per la specifica formale \u00e8 stata sviluppata da Yuri Gurevich."}
{"id": "126864", "revid": "107269955", "url": "https://it.wikipedia.org/wiki?curid=126864", "title": "Stella avvelenata", "text": "Stella avvelenata (2003) \u00e8 un romanzo di Sebastiano Vassalli.\nTrama.\nL'autore, con un classico espediente narrativo, finge il ritrovamento di un antico manoscritto in cui \u00e8 narrata la storia di Leonardo Sacco, un giovane chierico che, nel 1441, dal suo paese, Casale Monferrato, parte in \"peregrinatio academica\" alla volta di Parigi, dove avrebbe voluto frequentare l'Universit\u00e0. Il viaggio, per\u00f2, si rivela molto pericoloso: le strade, infatti, erano insicure e piene di briganti. Proprio in seguito all'incontro con un ladro che lo deruber\u00e0 di ogni suo avere, il chierico Leonardo si unisce alla setta di eretici del \"Libero Spirito\", giungendo insieme a loro fino al porto francese de La Rochelle. Qui scopre il segreto utopico dei suoi compagni di viaggio: hanno intenzione di attraversare l'Oceano per giungere dall'altra parte del mondo, nella mitica Atlantide, dove poter vivere liberi e felici e non perseguitati dall'Inquisizione. Leonardo allora decide di partire insieme a loro e viene incaricato di tenere il diario di bordo. Il viaggio della \"Stella Maris\", la loro nave, comandata dal capitano Cat, l'unico ad essere gi\u00e0 stato in giovent\u00f9 nella leggendaria isola di Atlantide, \u00e8 estremamente travagliato. Molti partecipanti muoiono, ma alla fine la \"Stella Maris\" riesce ad arrivare alla terra che oggi noi chiamiamo \"America\". Ben presto avvengono i primi contatti con i nativi, che Leonardo chiama \"protouomini\"; con loro grande stupore si accorgono che queste persone non sono diverse da quelle del resto del mondo: anche loro sono violente e opportuniste. Non esiste una stella che non sia in qualche modo avvelenata. Dopo numerose peripezie e gravi perdite umane, un piccolo manipolo di uomini, tra cui Leonardo, riesce a prendere la via del ritorno, per rientrare con gioia nella \"civile\" Europa."}
{"id": "126866", "revid": "919135", "url": "https://it.wikipedia.org/wiki?curid=126866", "title": "Intervallo (matematica)", "text": "In matematica, un intervallo \u00e8 un sottoinsieme dei numeri reali formato da tutti i punti della retta reale che sono compresi tra due estremi formula_1 e formula_2. Gli estremi possono (ma non devono necessariamente) appartenere all'intervallo e possono essere infiniti.\nDefinizione.\nFormalmente, un sottoinsieme formula_3 dei numeri reali formula_4 o di un altro insieme ordinato \u00e8 un intervallo se per ogni coppia di elementi formula_5 e formula_6 di formula_3, ogni elemento formula_8 appartenente a formula_4 tale che formula_10 appartiene anch'esso in formula_3. In formula_4 gli intervalli corrispondono agli insiemi convessi.\nGli intervalli di formula_4 sono quindi gli insiemi seguenti (dove formula_1 e formula_2 sono due numeri reali tali che formula_16 (intervallo chiuso)\nI punti formula_1 e formula_2 sono gli estremi dell'intervallo. Quindi una parentesi quadra formula_25 formula_26 indica che l'estremo appartiene all'intervallo, mentre una parentesi tonda formula_27 formula_28 indica che non vi appartiene. Una notazione alternativa usa formula_26 e formula_25 rispettivamente al posto di formula_27 e formula_28. Entrambe le notazioni fanno parte dello standard ISO 31-11 e del successivo ISO 80000-2 come equivalenti sebbene la notazione che prevede l'utilizzo delle parentesi tonde per indicare gli intervalli aperti sia in assoluto la pi\u00f9 utilizzata.\nI primi quattro intervalli hanno lunghezza formula_33, i cinque seguenti hanno lunghezza infinita, il punto e l'insieme vuoto hanno lunghezza formula_34.\nL'intervallo unitario \u00e8 l'intervallo chiuso formula_35.\nNotazioni alternative.\nRaramente in ambito matematico, ma sovente in ambito ingegneristico, il simbolo \u00f7, chiamato obelo, viene usato in Italia per indicare un intervallo numerico. Ad esempio 3 \u00f7 7 vuol dire 'da tre a sette', estremi compresi."}
{"id": "126867", "revid": "163662", "url": "https://it.wikipedia.org/wiki?curid=126867", "title": "Strabone", "text": "Biografia.\nDella sua vita sappiamo poco: tutti i riferimenti biografici sono desunti dalla sua opera principale, la \"Geografia\", in cui l'autore accenna a episodi che permettono di datare le tappe fondamentali della sua esistenza. La sua famiglia abitava ad Amasea, una citt\u00e0 del Ponto Eusino (allora in Cappadocia, oggi in Turchia). Un tempo era stata una famiglia illustre; bisnonno materno di Strabone fu infatti uno degli ufficiali di Mitridate Evergete, Dorialo. Ai tempi della giovinezza del geografo era ormai decaduta, ma godeva ancora dell'agiatezza necessaria per permettere a Strabone di ricevere una formazione completa.\nEgli stesso dichiara di aver studiato con Aristodemo di Nisa il Vecchio a Nisa, in Caria. Nel 44 a. C. si trasfer\u00ec poi a Roma, dove ebbe come maestro Tirannione, grammatico peripatetico e geografo suo compatriota. Sembra che proprio quest'ultimo, esperto di geografia \u2013 e maestro dei figli di Cicerone \u2013, lo abbia indirizzato all'approfondimento di questo tipo di studi. Sempre a Roma, egli prese parte alla scuola di un altro filosofo peripatetico, Senarco di Seleucia, e \u2013 secondo una notizia peraltro di contestata autenticit\u00e0 \u2013 ebbe modo di conoscere e frequentare lo stoico Posidonio di Apamea.\nL'influenza di Posidonio fu in ogni caso indiscutibile, anche se alcuni studi del secondo Novecento hanno contestato una pedissequa dipendenza dalle sue teorie, riconoscendo al pensiero di Strabone una certa originalit\u00e0. L'autore della \"Geografia\" fu amico di un discepolo di Posidonio, Atenodoro di Tarso. Strabone soggiorn\u00f2 nuovamente a Roma nel 35, nel 31 e attorno al 29 a.C. Nel 25 a.C. o 24 a.C. viaggi\u00f2 in Egitto, risalendo il Nilo con il prefetto Elio Gallo. Visse poi alcuni anni ad Alessandria, per compiere in seguito ancora un soggiorno \u2013 forse l'ultimo \u2013 a Roma, dove si trovava nel 7 a. C., come attesta il suo riferimento al portico di Livia, dedicato in quell'anno.\nTorn\u00f2 quindi ad Amasea, dove cominci\u00f2 a redigere una \"Storia universale\" in 47 libri (nessuno dei quali \u00e8 pervenuto fino a noi). Pass\u00f2 poi alla compilazione di una \"Geografia\" in 17 libri, pensata come complementare dell'opera storica, che ci \u00e8 pervenuta per intero, salvo alcune parti mancanti del libro VII. Il suo obiettivo era mettere a disposizione di un pubblico il pi\u00f9 ampio possibile un libro piacevole, istruttivo e appassionante. Poco o nulla si conosce degli ultimi anni, ma l'allusione alla morte di Giuba II, avvenuta nel 23 d.C., dimostra che in quella data viveva ancora, mentre la morte potrebbe averlo colto l'anno seguente nella citt\u00e0 natale.\nPensiero.\nLa formazione di Strabone fu ampia e varia, e lo mise in contatto sia con la dottrina stoica che con quella peripatetica. Il geografo si defin\u00ec seguace della prima, il che \u00e8 avallato dalla definizione di \u00abfilosofo stoico\u00bb, attribuitagli da Stefano Bizantino in epoca altomedioevale. Anche la critica lo vide prevalentemente come un discepolo della Sto\u00e0, finch\u00e9 attorno alla met\u00e0 del XX secolo lo studioso tedesco Wolf Aly mise in luce le influenze che su di lui ebbe l'aristotelismo (mediato dalla cultura romana). Studi successivi hanno poi assegnato al geografo di Amasea \u00abuna posizione di originalit\u00e0, almeno su certi aspetti, nell'ambito della dottrina stoica\u00bb.\nIn linea con i dettami del pensiero stoico e con l'inscindibilit\u00e0, propria del mondo romano, tra \"otium\" e \"negotium\", Strabone riteneva che il sapere dovesse essere posto al servizio della societ\u00e0 e rivestire un ruolo concreto. La sua \"Geografia\", quindi, vuole essere utile al mondo romano e ai suoi governanti. Nell'opera, Strabone dispensa sinceri elogi ad Augusto, al mondo romano e ai suoi governanti, anche se l'autore rimane fondamentalmente un uomo di formazione greca, al pari di Polibio e Posidonio.\nOpere.\nLa \"Geografia\".\nLa \"Geografia\" (\u0393\u03b5\u03c9\u03b3\u03c1\u03b1\u03c6\u03b9\u03ba\u03ac) in 17 libri inizia con un'introduzione, nei libri I e II, in cui Strabone vuole dimostrare che Eratostene ha avuto torto a invalidare l'opera di Omero dal punto di vista geografico. I libri dal III al X descrivono l'Europa, e pi\u00f9 in particolare la Grecia antica (libri VIII-X), mentre i libri dall'XI al XVI descrivono l'Asia Minore e il libro XVII si occupa dell'Africa (Egitto e Libia).\nSe la sua opera, che \u00e8 il trattato geografico pi\u00f9 ampio dell'antichit\u00e0, riprende talvolta testi di diversi secoli pi\u00f9 antichi del suo, tuttavia la sua conoscenza del diritto romano applicato nelle varie citt\u00e0 ne fa una fonte essenziale per la conoscenza dell'inizio della romanizzazione in Gallia e nella Penisola iberica, che mostra, soprattutto nei libri III e IV, come a seguito dell'acculturazione graduale delle popolazioni, si stesse sviluppando in queste regioni una nuova, specifica cultura. A differenza della geografia tolemaica, improntata su uno studio ed una analisi pi\u00f9 rigidamente matematiche, la Geografia di Strabone presenta un impianto pi\u00f9 storico-antropologico risultando il pi\u00f9 importante autore di questo filone.\nIn et\u00e0 imperiale l'opera di Strabone resta abbastanza nell'ombra, nonostante le intenzioni divulgative dell'autore; \u00e8 solo a partire dal VI secolo che Strabone diventa l'archetipo del geografo. Gli storici classici come Wilamowitz hanno riconosciuto l'interesse della sua opera e il suo talento letterario, grazie al quale egli riusciva a descrivere un luogo dove non era stato, meglio di Pausania, che c'era stato davvero.\nLa \"Storia universale\".\nL'autore per\u00f2 si era cimentato in giovent\u00f9 in una fatica ancor pi\u00f9 ardua: i \"Commentari storici\" (\u1f39\u03c3\u03c4\u03bf\u03c1\u03b9\u03ba\u1f70 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1), ovvero l'elaborazione di una \"Storia universale\". Dei 47 libri originari ci rimangono oggi solamente 19 frammenti, la maggior parte dei quali conservati nelle\" Antichit\u00e0 giudaiche\" di Flavio Giuseppe. Intento di Strabone era quello di ricollegarsi al punto nel quale si interrompeva la narrazione di Polibio (146 a.C.) e condurre il racconto almeno fino alla data epocale del 27 a.C., l'anno in cui ha inizio il Principato augusteo."}
{"id": "126870", "revid": "1186766", "url": "https://it.wikipedia.org/wiki?curid=126870", "title": "Asm", "text": ""}
{"id": "126871", "revid": "767487", "url": "https://it.wikipedia.org/wiki?curid=126871", "title": "Sette santi (Filippo Lippi)", "text": "Sette Santi \u00e8 un dipinto a tempera su tavola (68x151,5\u00a0cm) del pittore Filippo Lippi, databile al 1450-1453 circa e conservato nella National Gallery di Londra.\nStoria.\nLa lunetta fa coppia con quella dell'\"Annunciazione\" nello stesso museo, commissionata per l'arredo del Palazzo Medici in via Larga e destinata o come testata di un letto o come sopraporta. Non compare nell'inventario del 1492, dove dopotutto non vennero elencati i pezzi di mobilio.\nPoco prima del 1848 le due lunette furono acquistate dai fratelli Metzger ed entrarono in galleria nel 1861.\nAutografia e committenza sono unanimemente accettate dalla critica, mentre \u00e8 pi\u00f9 complessa la datazione, che viene di solito fatta oscillare tra la nascita di Lorenzo il Magnifico (1449), o quella di Giuliano de' Medici (1453) o, su base stilistica, la fine degli anni Cinquanta. Dopotutto il palazzo venne arredato entro il 1459, anche se gi\u00e0 dal 1456 fu residenza di Pierfrancesco il Vecchio, cugino di Piero il Gottoso e appartenente al ramo \"popolano\".\nDescrizione e stile.\nLa committenza medicea \u00e8 provata dalla presenza dello stemma di Piero il Gottoso, nell'altra tavola, e dal legame dei santi con i membri maschili famiglia.\nAl centro san Giovanni Battista, protettore di Firenze, \u00e8 affiancato ai lati dai santi Cosma e Damiano (protettori dei Medici, in particolare di Cosimo il vecchio, padre di Piero); a destra in primo piano san Pietro Martire, protettore di Piero il Gottoso, e accanto Giovanni Evangelista, protettore di suo fratello Giovanni; sulla sinistra in primo piano san Francesco, protettore del cugino di Piero Pierfrancesco e accanto san Lorenzo, protettore dello zio Lorenzo il Vecchio."}
{"id": "126873", "revid": "1543377", "url": "https://it.wikipedia.org/wiki?curid=126873", "title": "Ritratto femminile (Filippo Lippi)", "text": "Ritratto femminile \u00e8 un dipinto, tempera su tavola (49,3x32,7\u00a0cm), attribuito a Filippo Lippi, databile al 1445 circa e conservato nella Gem\u00e4ldegalerie di Berlino.\nStoria.\nL'opera venne messa in vendita a Londra nel 1912; prima di allora si ignorano le vicende legate al dipinto. Gi\u00e0 attribuito al Maestro della Nativit\u00e0 di Castello \u00e8 dal 1995 assegnato al Lippi, sebbene con datazione controversa, che per ragioni stilistiche e coloristiche \u00e8 collocata in genere alla met\u00e0 degli quaranta del XV secolo.\nDescrizione e stile.\nIl profilo femminile, ben modellato nel volume, \u00e8 inserito in un'architettura con nicchia a conchiglia che si apre su un paesaggio. Sono i valori lineari e coloristici a costruire la figura."}
{"id": "126881", "revid": "1305772", "url": "https://it.wikipedia.org/wiki?curid=126881", "title": "Autoionizzazione dell'acqua", "text": "L'autoionizzazione dell'acqua \u00e8 una reazione chimica in cui due molecole di acqua reagiscono per produrre un catione idrossonio (H3O+) e un anione idrossido (OH-):\nLa reazione \u00e8 anche nota come semi-ionizzazione o autodissociazione dell'acqua. \u00c8 un esempio di autoprotolisi e spiega la natura anfotera dell'acqua.\nL'acqua, sebbene pura, non \u00e8 una semplice miscela di molecole H2O. Anche nell'acqua distillata, una strumentazione molto sensibile pu\u00f2 rintracciare una leggerissima conduttivit\u00e0 elettrica. Secondo la teoria di Svante Arrhenius, questo deve darsi per presenza di ioni.\nComunque c'\u00e8 da sottolineare che una tale reazione di autoionizzazione avviene in realt\u00e0 anche nell'ambito di sostanze diverse, seppure con entit\u00e0 variabile. Ad esempio, l'acido fluoridrico gassoso subisce la seguente autoionizzazione:\nAnche l'etanolo, altro comune solvente, subisce autoionizzazione.\nConcentrazione e frequenza.\nLa reazione prima illustrata ha una sua costante di equilibrio:\nformula_3\nPer le reazioni acquose, dato che la frazione di molecole d'acqua che all'equilibrio \u00e8 allo stato dissociato \u00e8 piccolissima, si considera costante (a STP) la concentrazione delle molecole di acqua non ionizzate. Quindi si pu\u00f2 semplificare l'equazione precedente moltiplicando entrambi i membri per tale concentrazione e ottenere una costante di equilibrio che va sotto il nome di \"costante di ionizzazione\" (o costante di dissociazione o costante di semiionizzazione o prodotto ionico dell'acqua), ed \u00e8 espresso dalla scrittura formula_4. Questo risulta cos\u00ec espresso:\ndove:\nIn condizioni standard (298,15 K e 0,1 MPa), la Kw = [H3O+] [OH-] = M2. L'acqua distillata si dissocia in quantit\u00e0 eguali di H3O+ e OH-, cosicch\u00e9 le loro molarit\u00e0 sono identiche:\nIn condizioni standard (298 K e 0,1 MPa), la concentrazione dello ione ossonio e idrossido sono entrambe pari a M. Dal momento che la maggior parte delle molecole d'acqua non \u00e8 dissociata e [H2O] \u00e8 circa uguale a 56 mol/L, ne consegue che per ogni molecole d'acqua, esister\u00e0 una coppia di ioni. Ogni soluzione in cui le concentrazioni degli H3O+ e degli OH- sono ciascuna uguali \u00e8 da considerarsi chimicamente neutra. L'acqua assolutamente pura \u00e8 neutra, sebbene siano rinvenibili tracce di impurit\u00e0 che potrebbero interessare la concentrazione ionica e mettere in dubbio la sua neutralit\u00e0. La Kw \u00e8 sensibile sia ai cambiamenti di pressione che a quelli di temperatura: cresce quando una delle due aumenta, decresce quando la temperatura diminuisce.\nPer definizione, pKw = -log10 Kw. A condizioni standard, pKw = -log10 () = 14,0. pKw pure varia con la temperatura. Quando questa aumenta, la pKw decresce e viceversa.\nAcidit\u00e0.\nIl pH \u00e8 per definizione il potenziale idrogenionico espresso in scala logaritmica, in termini matematici pH = -log10 [H3O+]. Dacch\u00e9 in soluzione neutra [H3O+] = [OH-], ne deriva necessariamente che una soluzione acquosa neutra ha pH = 7, in condizioni STP.\nMeccanismi.\nGeissler et al. hanno determinato che le fluttuazioni di un campo elettrico in un liquido acquoso causa dissociazione molecolare. Proposero la seguente sequenza di eventi che prendono luogo in circa 150 fs: il sistema comincia in uno stato neutro e il campo elettrico di un solvente rompe un legame a ponte di idrogeno tra due molecole di acqua, generando un catione ossonio e un anione idrossido; il protone - non potendo esistere libero in soluzione acquosa - viene scambiato tra le molecole d'acqua come previsto dal meccanismo di Grotthuss. Un cambio nella rete del legame a ponte di idrogeno nel solvente isola i due ioni, che sono quindi stabilizzati per solvatazione.\nIn meno di 1 ps, tuttavia, una seconda riorganizzazione della rete del legame a ponte di idrogeno permette un rapido trasferimento di protone tramite la differenza di potenziale elettrico e la conseguente ricombinazione degli ioni. Questa sequenza cronologica avviene nel periodo in cui i legami ad idrogeno si riorientano nell'acqua."}
{"id": "126882", "revid": "120533643", "url": "https://it.wikipedia.org/wiki?curid=126882", "title": "Madonna col Bambino (Filippo Lippi Prato)", "text": "La Madonna col Bambino della Galleria di Palazzo degli Alberti a Prato \u00e8 un'opera attribuita a Filippo Lippi (tempera su tavola di 27,5x21 cm), databile al 1436 circa. Dal 2010 l'opera \u00e8 stata trasferita a Vicenza, nelle collezione della Banca Popolare di Vicenza che ha acquistato la cassa di Risparmio di Prato. Con l'acquisizione di Popolare Vicenza da parte di Intesa Sanpaolo, nel 2017 i dipinti sono tornati a Prato.\nStoria.\nL'opera faceva probabilmente parte di un altarolo per la devozione domestica, poi smembrato e disperso. Il frammento con la Madonna col bambino venne poi reinserito in una cornice di pastiglia. Manca documentazione sull'opera e l'attribuzione al Lippi si basa su ragioni stilistiche. Comparsa sul mercato dell'arte nel 1930, venne infine acquistata dalla Cassa di Risparmio di Prato nel 1983. Oggi \u00e8 esposta nella galleria dell'istituto bancario, che nel frattempo \u00e8 diventato CariPrato.\nDescrizione e stile.\nIl gruppo sacro \u00e8 rappresentato con figure massicce e monumentali, che rimandano all'opera di Masaccio e quindi alla fase ancora giovanile dell'artista. Il Bambino sembra volersi divincolare dalla stretta materna e tende verso di essa una manina, richiamando spunti di vita reale come accadeva nelle opere di Donatello. Tipica del Lippi \u00e8 l'uso della nicchia a conchiglia, ispirata al tabernacolo delm Tribunale della Mercanzia di Donatello in Orsanmichele e poi ripreso da numerosi altri pittori. Pertinenete all'autore \u00e8 anche l'uso dei toni grigi per gli incarnati e il prezioso blu oltremarino della veste di Maria."}
{"id": "126887", "revid": "124700232", "url": "https://it.wikipedia.org/wiki?curid=126887", "title": "Disuguaglianza triangolare", "text": "In matematica, la disuguaglianza triangolare afferma che, in un triangolo non degenere, la somma delle lunghezze di due lati \u00e8 maggiore della lunghezza del terzo. Una sua conseguenza, la disuguaglianza triangolare inversa, afferma invece che la differenza tra le lunghezze dei due lati \u00e8 minore della lunghezza del rimanente.\nNel contesto della geometria euclidea, la disuguaglianza triangolare \u00e8 un teorema, conseguenza del teorema del coseno, e, nel caso di triangoli rettangoli, conseguenza del teorema di Pitagora. Essa pu\u00f2 essere usata per dimostrare che il percorso pi\u00f9 breve tra due punti \u00e8 il segmento rettilineo che li congiunge.\nUn caso particolare avviene nei triangoli degeneri, dove la somma delle lunghezze dei due lati minori \u00e8 uguale alla lunghezza del lato maggiore. In generale la disuguaglianza triangolare pu\u00f2 essere espressa come: la somma delle lunghezze dei due lati di un triangolo (eventualmente degenere) \u00e8 maggiore o uguale alla lunghezza del terzo lato.\nNell'ambito degli spazi normati e degli spazi metrici, la disuguaglianza triangolare \u00e8 una propriet\u00e0 che ogni norma o distanza deve possedere per essere considerata tale.\nGeometria euclidea.\nEuclide dimostr\u00f2 la disuguaglianza triangolare usando la costruzione in figura. Iniziando con un triangolo formula_1, si costruisce un triangolo isoscele prendendo il lato formula_2 e un segmento formula_3 della stessa lunghezza lungo il lato formula_4. Poich\u00e9 l'angolo formula_5 \u00e8 maggiore dell'angolo formula_6, per i corrispondenti lati opposti vale la stessa disuguaglianza: quindi formula_7. Ma poich\u00e9 formula_8, si ha che formula_9, ovvero la disuguaglianza cercata. Questa dimostrazione compare negli Elementi di Euclide, libro 1, proposizione 20. Nel 1752, la proposizione euclidea \u00e8 oggetto di una dissertazione di Tommaso Maria Gabrini, che ne conferma la tesi.\nNel caso di triangolo rettangoli, la disuguaglianza afferma che la somma dei due cateti \u00e8 maggiore dell'ipotenusa, mentre la differenza \u00e8 minore di essa.\nGeneralizzazione ad un poligono qualsiasi.\nLa disuguaglianza triangolare pu\u00f2 essere estesa, tramite induzione matematica, ad un poligono con un numero qualsiasi di lati. In questo caso, essa afferma che la lunghezza di un lato \u00e8 minore della somma di tutti i rimanenti.\nRelazione con il percorso pi\u00f9 breve tra due punti.\nLa disuguaglianza triangolare pu\u00f2 essere usata per provare che la distanza pi\u00f9 breve tra due punti \u00e8 realizzata dal segmento rettilineo che li congiunge (sempre nel piano).\nNella sua forma per poligoni generali, essa gi\u00e0 prova che ogni percorso lungo una linea spezzata \u00e8 pi\u00f9 lungo di quello lungo il segmento rettilineo che congiunge i due punti. Poich\u00e9 la lunghezza di una curva qualsiasi \u00e8 definita come l'estremo superiore della lunghezza delle spezzate che approssimano la curva, si ha che essa \u00e8 pi\u00f9 lunga proprio di queste spezzate, e quindi anche del segmento rettilineo tra i due punti.\nSpazi metrici.\nNell'ambito degli spazi metrici, la disuguaglianza triangolare \u00e8 una propriet\u00e0 che deve soddisfare una distanza per essere tale. Essa afferma che, in uno spazio metrico formula_10, comunque si scelgano tre punti formula_11, formula_12 e formula_13, vale che:\nLa disuguaglianza triangolare \u00e8 responsabile di molte propriet\u00e0 interessanti delle metriche, tra cui quelle riguardanti la convergenza: \u00e8 grazie ad essa che si pu\u00f2 dimostrare che ogni successione convergente in uno spazio metrico \u00e8 una successione di Cauchy.\nSpazi normati.\nNell'ambito degli spazi normati, ogni norma deve soddisfare la disuguaglianza triangolare per essere tale. Quindi, considerato uno spazio vettoriale normato formula_15, comunque si scelgano due vettori formula_11 e formula_12 deve valere che\novvero la norma della somma di due vettori \u00e8 minore o uguale della somma delle loro norme.\nGrazie a tale propriet\u00e0, ponendo per ogni formula_11 e formula_12\nla funzione formula_22 \u00e8 una metrica, detta metrica indotta dalla norma. Vale infatti la disuguaglianza triangolare:\nValore assoluto.\nIl valore assoluto \u00e8 una norma per i numeri reali, e quindi soddisfa la disuguaglianza triangolare. Infatti, poich\u00e9 valgono le seguenti relazioni per ogni formula_11 e formula_12:\nsommando membro a membro si ottiene\nda cui la disuguaglianza triangolare (applicando una delle propriet\u00e0 del valore assoluto)\nPi\u00f9 precisamente,\nNorma indotta da un prodotto scalare.\nSe su uno spazio \u00e8 definito un prodotto scalare formula_34, \u00e8 possibile definire la norma indotta da esso:\nCome conseguenza della disuguaglianza di Cauchy-Schwarz, essa soddisfa la disuguaglianza triangolare:\nda cui, estraendo la radice:\nDisuguaglianza triangolare inversa.\nLa disuguaglianza triangolare inversa \u00e8 una immediata conseguenza della disuguaglianza triangolare, che d\u00e0 un limite dal basso invece che dall'alto. Nell'ambito della geometria euclidea essa afferma che ogni lato \u00e8 maggiore della differenza degli altri due.\nNel caso di spazi normati, essa afferma che:\nNel caso di spazi metrici, invece:\nQuesta propriet\u00e0 implica che sia la funzione norma formula_39 che la funzione distanza da un punto formula_40 sono funzioni di Lipschitz con costante di Lipschitz uguale a 1.\nDimostrazione.\nSia formula_41 uno spazio normato. Per ogni formula_42, dalla disuguaglianza triangolare segue\nOvvero:\nQuindi:\nOvvero:\nSi conclude che\no, equivalentemente,\nLa dimostrazione per uno spazio metrico \u00e8 analoga."}
{"id": "126895", "revid": "10501", "url": "https://it.wikipedia.org/wiki?curid=126895", "title": "Mirabile visu", "text": ""}
{"id": "126900", "revid": "1305887", "url": "https://it.wikipedia.org/wiki?curid=126900", "title": "Strange Days", "text": ""}
{"id": "126903", "revid": "1226", "url": "https://it.wikipedia.org/wiki?curid=126903", "title": "Strange days", "text": ""}
{"id": "126907", "revid": "88740", "url": "https://it.wikipedia.org/wiki?curid=126907", "title": "Catalano", "text": ""}
{"id": "126908", "revid": "287204", "url": "https://it.wikipedia.org/wiki?curid=126908", "title": "Alsaziano", "text": ""}
{"id": "126911", "revid": "1272592", "url": "https://it.wikipedia.org/wiki?curid=126911", "title": "Barra", "text": ""}
{"id": "126912", "revid": "112531107", "url": "https://it.wikipedia.org/wiki?curid=126912", "title": "Tondo Cook", "text": "L'Adorazione dei Magi, detta Tondo Cook, \u00e8 opera, tempera su tavola (diametro 137,2\u00a0cm), di attribuzione incerta, probabilmente iniziata da Beato Angelico e portata a termine da Filippo Lippi. Le ipotesi pi\u00f9 suffragate sono che venne eseguita in due fasi, in particolare gli anni trenta per l'Angelico e gli anni cinquanta del XV secolo per il Lippi. \u00c8 conservata nella National Gallery of Art di Washington.\nStoria.\nSi tratta probabilmente di uno dei primi tondi conosciuti che furono concepiti come opera d'arte autonoma, anzich\u00e9 come desco da parto o vassoio decorativo. Spesso viene messo in relazione con l'analogo tondo dell\"'Adorazione dei Magi\" di Domenico Veneziano, con il quale ha probabilmente in comune la committenza medicea.\nAlcuni ipotizzano che fosse stata commissionata in occasione della nascita di Lorenzo de' Medici (1449), ma l'unica certezza \u00e8 la menzione di un tondo del tutto simile nella camera di Lorenzo nell'inventario di palazzo Medici del 1492, redatto alla morte del Magnifico. In quell'occasione venne stimato 100 fiorini e fu registrato come opera dell'Angelico.\nLa storia critica \u00e8 molto complessa ed ha visto accumularsi, soprattutto nel XIX secolo, vari nomi e ipotesi (da Botticelli a Benozzo Gozzoli, fino a anche a Filippino Lippi), ma le tesi principali oscillavano comunque tra l'Angelico e il Lippi. Nel 1932 Bernard Berenson, nella sua completa ristrutturazione del catalogo del Lippi, sostenne che la tavola dipinta era frutto del progetto dell'Angelico con un collaboratore databile attorno al 1442 e poi completata dal Lippi in una fase della sua piena maturit\u00e0. In seguito lo storico dell'arte cambi\u00f2 idea, attribuendo l'intero tondo al Lippi, ma l'ipotesi della doppia fase, con l'intervento di entrambi i maestri (e forse di mani delle rispettive botteghe), venne confermata da altri (come Pope-Hennessy, spost\u00f2 la datazione dell'intervento dell'Angelico a poco prima della sua morte, guardando ad analogie stilistiche con l'Armadio degli Argenti) e spiegata ampiamente da Ruda nel 1993.\nNel 1947-1948 l'opera venne sottoposta a un restauro che recuper\u00f2 gran parte della qualit\u00e0 originaria.\nDescrizione e stile.\nIl corteo dei Magi \u00e8 qui concepito secondo una delle versioni pi\u00f9 complesse fino ad allora elaborate, dove al posto del tradizionale dispiegarsi in orizzontale, si crea una sorta di spirale, che va dallo sfondo a destra per poi riapparire sul lato sinistro, dopo essere passato dietro le montagne, attraversa quindi un arco trionfale in rovina, per approdare in primo piano al cospetto della Sacra famiglia. La capanna della Nativit\u00e0 \u00e8 al centro ed \u00e8 scorciata a grandangolo in maniera insolita, con una discrepanza tra le dimensioni delle figure al di sotto di essa (bue, asinello, pastori, cavalli e cavalieri) e gli uccelli simbolici del pavone (immortalit\u00e0) e del fagiano (una coppia maschio/femmina, simbolo di immortalit\u00e0 e di redenzione).\nAll'Angelico spetterebbe la parte destra della pala, con la veduta di citt\u00e0 dalle mura rosate cos\u00ec tipica della sua produzione, e la \"Madonna\", dai tratti eleganti ed affusolati, con un'acconciatura che si ritrova anche nel pannello delle \"Marie al sepolcro\" dell'Armadio degli Argenti. Al Lippi spetterebbe la parte restante, con le rovine tipiche della sua arte ed un uso del chiaroscuro pi\u00f9 incisivo. Un effetto del raccordo tra le due mani sarebbe la capanna centrale, dove la stalla ha una forma irregolare di compromesso tra due schemi non coerenti tra loro."}
{"id": "126922", "revid": "465169", "url": "https://it.wikipedia.org/wiki?curid=126922", "title": "Lippina", "text": "La Madonna col Bambino e angeli detta Lippina \u00e8 un'opera tempera su tavola (92x63,5\u00a0cm) di Filippo Lippi, databile al 1465 circa e conservata agli Uffizi di Firenze. Sul verso riporta lo schizzo a pennello di un busto femminile. Si tratta probabilmente del pi\u00f9 noto dipinto di Fra Filippo, molto ammirato e punto di riferimento per tutte le Madonne col bambino successive, soprattutto quelle di Sandro Botticelli. Il dipinto \u00e8 importante anche perch\u00e9 \u00e8 considerato una delle rare opere interamente autografe del maestro, senza interventi della bottega.\nStoria.\nLe circostanze della committenza e la datazione dell'opera sono sconosciute, a causa della mancanza di documenti contemporanei. Il ritratto tradizionalmente riferito a Lucrezia Buti nel volto della Madonna farebbe pensare a un'opera del periodo pratese (1452-1466), mentre le dimensioni insolite hanno fatto ipotizzare che si trattasse di una celebrazione per un'occasione privata e personale dell'artista, come la nascita del figlio Filippino (1457), anche se la tradizione indica un ritratto del fanciullo nel bambino o, pi\u00f9 probabilmente, nell'angelo che si volta in primo piano, spostando la possibile data al 1465 circa, in concordanza anche con l'analisi stilistica.\nUn'iscrizione settecentesca sul retro della tavola testimonia la presenza del dipinto, a quell'epoca, nella villa di Poggio Imperiale, di propriet\u00e0 dei Medici. Il 13 maggio 1796 \u00e8 registrata in ingresso nelle Galleria Granducali, nucleo originario degli Uffizi.\nDescrizione e stile.\nLa composizione e l'uso del colore della \"Lippina\" sono estremamente innovatori e in anticipo sui tempi. Il gruppo \u00e8 collocato, in modo del tutto originale, davanti ad una finestra aperta che mostra un paesaggio a volo d'uccello, dilatato fino alla linea d'orizzonte, ispirato dalla pittura fiamminga.\nIn primo piano si trova la Madonna, nelle cui fattezze si celerebbe un ritratto della monaca e amante di Filippo, Lucrezia Buti. Il volto \u00e8 malinconico ed \u00e8 atteggiata nella posizione dell'adorazione del figlio, quasi a voler scongiurare, con la preghiera, il destino della Passione. Essa \u00e8 seduta su una seggiola e posta tre quarti, mentre la testa \u00e8 di profilo. L'acconciatura elaborata, con veli impalpabili e perle, \u00e8 un dettaglio di estremo virtuosismo, che venne ripreso in tutto il secondo Quattrocento fiorentino: se ne trova ad esempio una foggia identica nel \"Ritratto di fanciulla\" di Andrea della Robbia al Museo del Bargello, leggermente posteriore (1470 circa). Anche il vestito, con pieghe cadenzate ed eleganti e con giochi della luce che restituiscono la consistenza del velluto blu, \u00e8 di estrema eleganza e trattiene istintivamente l'osservatore a una visione pi\u00f9 dettagliata della figura sacra. Le perle, che compaiono sullo scollo del vestito, sull'acconciatura e sul cuscino, erano simbolo della purezza per le giovani spose, ripreso dal \"Cantico dei Cantici\".\nNuovo \u00e8 il taglio all'altezza del ginocchio, cos\u00ec come la disposizione del Bambino che \u00e8 retto, anzich\u00e9 dalla Madonna, da due angeli: uno voltato e sorridente in primo piano ed uno seminascosto dietro. L'atteggiamento giocoso dell'angioletto bilancia la gravit\u00e0 pensosa della Vergine, con un risultato di sorprendente equilibrio.\nLo spazio, anche per le figure in primo piano, \u00e8 illusionisticamente dilatato, come suggeriscono la disposizione in profondit\u00e0 degli angeli e alcune linee di forza prospettiche, come l'ala dell'angioletto in primo piano, che si proietta fuori del dipinto, oltre la cornice. Anche le ginocchia leggermente ruotate della Vergine contribuiscono a sottolineare questo effetto.\nI modelli sui quali il pittore trasse ispirazione sono essenzialmente scultoree: Agostino di Duccio e Desiderio da Settignano (Grassi, 1957), Luca Della Robbia (Del Bravo, 1973), Donatello (Ruda, 1993) e Michelozzo (tomba Aragazzi a Montepulciano).\nStraordinario \u00e8 l'innovativo uso del colore: invece delle tinte tradizionali il pittore us\u00f2 un'illuminazione chiara e tersa, con un effetto di unit\u00e0 atmosferica che soltanto Leonardo, decenni dopo, seppe riprendere. L'effetto naturalistico dell'insieme sorprese i contemporanei, che cercarono di replicare gli effetti senza riuscirci appieno. Esistono alcune copie di Andrea del Verrocchio e del giovane Sandro Botticelli (una alla Galleria dello Spedale degli Innocenti di Firenze), che non raggiungono un effetto altrettanto vivido. Lo stesso Lippi ne fece una nuova versione nel 1465 circa, oggi conservata nell'Alte Pinakothek di Monaco di Baviera (n. 647).\nDisegno preparatorio.\nIl Gabinetto dei Disegni e delle Stampe degli Uffizi possiede un pregevole disegno preparatorio dell'opera, a punta d'argento e biacca su carta filigranata preparata di colore giallo-ocra. Esso proviene dalla raccolta del cardinale Leopoldo de' Medici ed \u00e8 attribuita al Lippi gi\u00e0 in manoscritto del 1687 (Archivio di Stato di Firenze, Guard. 779 ins. 9), in cui il segretario del cardinale Lorenzo Gualtieri registra la consegna di un libro di disegni a Giovanni Bianchi, custode della Galleria granducale: quindi fu agli Uffizi ben prima del dipinto.\nNel disegno manca la finestra e la posizione delle gambe della Vergine \u00e8 pi\u00f9 impacciata; inoltre il bracciolo ha una voluta che gira nell'opera finale. Alcuni misero in dubbio l'autografia del dipinto ritenendola copia di Fra' Diamante per il repertorio di bottega (Berenson, 1903, Jeffrey Ruda), ma si tratta di ipotesi minoritarie. Una delle ultime conferme al Lippi come studio per il dipinto risale ad A. Petrioli Tofani (1992)."}
{"id": "126929", "revid": "1318658", "url": "https://it.wikipedia.org/wiki?curid=126929", "title": "Furano (Giappone)", "text": " \u00e8 una citt\u00e0 montana che ricade sotto la giurisdizione della sottoprefettura di Kamikawa. \u00c8 situata nella zona centrale della prefettura di Hokkaid\u014d, in Giappone.\nNel 2007, la popolazione stimata era di 24.890 abitanti, distribuiti su una superficie di 600,97\u00a0km\u00b2, per una densit\u00e0 di 41,42 ab./km\u00b2.\nHa acquisito lo \"status\" di citt\u00e0 il 1\u00ba maggio 1966."}
{"id": "126930", "revid": "125760552", "url": "https://it.wikipedia.org/wiki?curid=126930", "title": "Sfera (film)", "text": "Sfera (\"Sphere\"), noto anche come Sfera - Il terrore pu\u00f2 essere ovunque, \u00e8 un film del 1998 diretto da Barry Levinson, tratto dall'omonimo romanzo di Michael Crichton.\nIl film \u00e8 stato accolto negativamente dalla critica.\nTrama.\nIl dottor Norman Goodman \u00e8 uno psicologo che viene chiamato solitamente dalle autorit\u00e0 quando avviene un incidente di grosse dimensioni, per offrire supporto psicologico ai sopravvissuti. Quando viene convocato in gran segreto in mezzo all'oceano dal misterioso ufficiale Barnes scopre che il suo nome \u00e8 stato estratto da un suo vecchio saggio, realizzato per il governo degli Stati Uniti, da utilizzare nell'evenienza di un contatto con una civilt\u00e0 extraterrestre. Nel rapporto vengono citati tre scienziati: la biologa Beth Halperin, con la quale Norman ha avuto una breve relazione anni prima, il matematico Harry Adams e l'astrofisico Ted Fielding, tutti chiamati a partecipare alla spedizione.\nSul fondo degli abissi \u00e8 stata localizzata un'astronave di provenienza ignota e il compito della squadra \u00e8 quello di ispezionarla ed eventualmente prendere contatto con le forme di vita aliene. In realt\u00e0 l'astronave appare deserta ma rivela una tecnologia avanzata e dal diario di bordo gli scienziati scoprono che \u00e8 di origine americana proveniente da un imprecisato futuro e che si trova sul fondo dell'oceano da circa trecento anni. Nel vano di carico trovano una misteriosa \"sfera\" di una decina di metri di diametro.\nMentre sono bloccati nella stazione sottomarina a causa di una tempesta in superficie, uno dopo l'altro i membri della squadra cominciano a morire in strani incidenti, mentre cercano spiegazioni \"parlando\" per tramite di un computer di bordo con un'entit\u00e0 dal linguaggio semplice, apparentemente infantile, e che ritengono comunicare dall'interno della \"sfera\", chiamata Jerry. Jerry sembra divertirsi a scatenare contro gli scienziati e i militari varie creature marine senza uno scopo preciso.\nDopo parecchie ore Norman, Harry e Beth, ormai ultimi sopravvissuti, capiscono che gli eventi che stanno accadendo sono causati dalla \"sfera Jerry\", in grado di influenzare la psiche degli uomini: i membri dell'equipaggio si stanno facendo del male fra loro, poich\u00e9 materializzano i loro pensieri e le loro paure, anche durante il sonno, portando a termine inconsapevolmente una serie di vendette a catena. Solo ora i tre superstiti diventano consapevoli (pur non avendone memoria) che sono tutti entrati dentro alla \"sfera\" in grado di fare sviluppare poteri particolari nelle menti degli esseri con cui entra in contatto: fare sembrare vere immagini e situazioni irreali, determinando uno sdoppiamento involontario delle coscienze umane. Dopo essere usciti dalla \"sfera\", infatti, tutti i membri dell'equipaggio hanno indirettamente usato i \"poteri\" innescati dalla \"sfera\" con lo scopo di uccidersi. La stessa cosa era accaduta a tutti gli occupanti dell'astronave, perch\u00e9 avevano fatto materializzare involontariamente le loro paure.\nA un tratto un allarme segnala ai sopravvissuti l'imminente esplosione di una serie di cariche esplosive, piazzate da Beth intorno alla base come sistema di sicurezza, ma che lei stessa aveva innescato con il suo \"potere\" inconscio, mentre pensava alle cariche e al desiderio di farla finita (la biologa aveva tentato il suicidio a causa di una depressione anni prima).\nGli scienziati fuggono dalla base sottomarina, dirigendosi verso un mini-sommergibile di scorta: dopo essere sfuggiti a un'illusione collettiva di trovarsi improvvisamente all'interno dell'astronave prigionieri e senza via d'uscita, ancora una volta creata dalle loro stesse menti, Norman riesce ad avviare l'emersione rapida del veicolo, mentre l'astronave e la base sottomarina vengono spazzate via dall'esplosione.\nGiunti in superficie i tre sopravvissuti vengono soccorsi ma restano in quarantena. Nei pochi minuti che precedono l'interrogatorio decidono che la \"sfera\", bench\u00e9 li abbia resi capaci di realizzare i propri sogni, dia un potere troppo difficile da controllare e che sarebbe troppo pericoloso lasciare finire un tale potere nelle mani dell'esercito, che lo userebbe per scopi di guerra.\nArrivano quindi alla conclusione che, nonostante la \"sfera\" possa essere stata un dono da parte di intelligenze extraterrestri, il genere umano non sia ancora pronto per servirsi di un simile potere. Usando i poteri mentali ottenuti grazie alla \"sfera\", decidono di dimenticarne l'esistenza e di imporsi che essa non sia mai esistita. Harry, il matematico, propone un simbolico conto fino a \"tre\" per innescare i loro poteri e, dal momento che l'artefatto materializza i pensieri e li rende reali, al \"tre\" il trio si interroga su cosa stiano facendo, immemori, mentre la \"sfera\" (che sembrava distrutta dall'esplosione) fuoriesce dall'oceano e sale verso il cielo, supera l'atmosfera terrestre, dileguandosi ad altissima velocit\u00e0 nelle profondit\u00e0 dello spazio.\nProduzione.\nHoffman si \u00e8 unito al cast a causa del coinvolgimento di Levinson. Hoffman e Levinson avevano collaborato a diversi progetti precedenti, e Hoffman credeva che Levinson potesse sollevare il progetto oltre la sua sceneggiatura. A causa delle preoccupazioni di bilancio, la produzione si \u00e8 interrotta nell'ottobre 1996 e la sceneggiatura \u00e8 stata rivista. Mentre Levinson ha atteso che la produzione riprendesse, ha diretto \"Sesso &amp; potere\", che ha come protagonista anche Hoffman. Le riprese del film sono ricominciate nel marzo 1997, con un budget stimato da Variety pari a 80 milioni di dollari. Le riprese si sono svolte in una base navale sull'isola di Mare Island a Vallejo, in California. La fotografia principale si \u00e8 conclusa nel luglio 1997, dopo 68 giorni.\nDistribuzione e incassi.\nInizialmente il film doveva uscire nel periodo natalizio, ma la data \u00e8 stata posticipata per evitare la concorrenza. La Warner Bros. ha distribuito il film negli Stati Uniti il 13 febbraio 1998, dove ha debuttato al terzo posto e incassato $ 37 milioni in totale. Il film ha incassato 50,1 milioni di dollari in tutto il mondo, contro un budget di produzione di 75\u201380 milioni di dollari.\nCritica.\nCorriere della Sera (4/4/1998)\n\"Maurizio Porro\" - \"Mentre nell'ultimo lavoro di Peter Brook si racconta la condanna a ricordare, \u00abSfera\u00bb di Barry Levinson, ottavo furto di Hollywood alla fantasy-letteratura di Michael Crichton, ci insegna che la salvezza sta nel dimenticare. Almeno per gli scienziati che, accompagnati da Mozart, s'inabissano nel Pacifico per studiare uno strano veicolo spaziale che nasconde al suo interno una ancor pi\u00f9 misteriosa sfera di metallo liquido, dorato effetto virtual-digitale. La quale, con logica matematica computerizzata, parla e minaccia, materializzando incubi, nevrosi, paure. Il trucchetto \u00e8 tutto qui: allestire un set claustrofobico e realistico con vasto corredo di citazioni: la sfera come il parallelepipedo di \u00ab2001\u00bb; la voce come in \u00abIncontri ravvicinati\u00bb o \u00abContact\u00bb; l'entit\u00e0 \u00e8 una \u00abcosa\u00bb alla Hawks ma anche un \u00abAlien\u00bb, oltre a \u00ab20.000 leghe sotto i mari\u00bb, pubblicamente sfogliato. Non arriveremo alla perfidia di \u00abVariety\u00bb che parla di \u00abSphere\u00bb come di una conchiglia vuota, ma certo non \u00e8 il tipo di film per Levinson, n\u00e9 per il suo Dustin Hoffman, poi tornati sulla terra con \u00abWag the dog\u00bb. La \u00abcosa\u00bb sottomarina promette misteri che non si realizzano, aizzando una catena nevrotica collettiva che arriva, dopo 133', a ovvia conclusione. Si restringe cos\u00ec lo stile fantasy a corse nei cunicoli, con virtuosismi fotografici. Manca per\u00f2 la suspense, la storia si attorciglia a se stessa e gli attori, con 70 chili di attrezzature da sub, si sbranano in un processo a porte chiuse: Hoffman coi suoi tic; Jackson, Coyote e Liev Schreiber aspettano il peggio e la migliore \u00e8 la biologa Sharon Stone. Levinson, autore di \u00abRain man\u00bb e \u00abRivelazioni\u00bb, cerca, con le didascalie, un incrocio di stili che gli sfugge, nonostante la ponderosa sceneggiatura e i riflessi della bellissima sfera col principio vitale dell'umanit\u00e0. Ma poco alla volta il dramma da camera sott'acqua fa acqua e rischia il ridicolo freudiano tra meduse, serpenti di mare e calamari giganti, affrontando troppi temi psico-teologici e filosofici senza che l'avventura extra temporale provochi sobbalzi. Neppure nel problema pi\u00f9 bello e disatteso, il rapporto creativo col nostro cervello giunto stremato a fine millennio...\"\nil Giornale (4/4/1998)\n\"Maurizio Cabona\" - \"Prendete \"Il pianeta proibito\" di Fred McLeod Wilcox (1956), \"The abyss\" di James Cameron (1989), \"Punto di non ritorno\" di Anderson (1997), spruzzateli con un'atmosfera un po' da \"2001: Odissea nello spazio\" di Stanley Kubrick (1968) e un po' da \"Alien\" di Ridley Scott (1979): avrete \"Sfera\" di Barry Levinson. Ci troverete lo psicanalismo del primo, la prolissit\u00e0 del secondo, l'astrusismo del terzo, le velleit\u00e0 del quarto e la situazioni del quinto. [...] Per anni Michael Chricton aveva cercato un produttore che si prendesse il rischio di portare sullo schermo una delle sue opere meno riuscite: tutti l'hanno rifiutato - incluso Dino de Laurentiis - e, alla fine, ha dovuto adattarsi a produrselo da solo: ne sconter\u00e0 le conseguenze, perch\u00e9 negli Stati Uniti, il mercato cinematografico principale, \"Sfera\" non \u00e9 andato bene. (...) Il personaggio di Dustin Hoffman vaga per l'astronave in preda a tante fobie che fanno interrogare lo spettatore sul perch\u00e9, in un posto del genere, si sia mandato uno cos\u00ec. Ma fra tante inverosimiglianze - spicca la pretesa che la Stone si sia aperta la vene, una dozzina d'anni prima, per un uomo brutto dai nervi fragili. Quanto a Samuel L. Jackson, attore anche di \"Jackie Brown\", \u00e9 atletico, muscoloso, ma va bene per le storie di Quentin Tarantino. Certo, anche Levinson \u00e9 uno che si prende sul serio, senza averne motivo, come Tarantino, ma dove Tarantino si accontenta di dialoghi a base di \u00abfuck\u00bb, Levinson si permette riflessioni parafilosofiche!\"\nLa Stampa (4/4/1998)\n\"Lietta Tornabuoni\" -\u00a0\"L'idea centrale di \u00abSfera\u00bb di Barry Levinson \u00e8 tutt'altro che nuova, nel cinema ha pi\u00f9 di quarant'anni e appartiene al classico \u00abIl pianeta proibito\u00bb di Fred M. Wilcox, 1956, film essenziale nello sviluppo del genere perch\u00e9 sperimentava il mix tra psicoanalisi e fantascienza. [...] Il film non ha molte colpe di plagio, essendo tratto dal romanzo (editore Garzanti) di Michael Crichton, che risulta pure un abile coproduttore: far svolgere l'intera vicenda a trecento metri di profondit\u00e0 nell'oceano Pacifico comporta forti risparmi, bastano due o tre locali, l'acqua marina, qualche trucco. E la Sfera del titolo, naturalmente: nella cosmogonia di Platone la sfera \u00e8 la forma dell'Universo, la figura che comprende in s\u00e9 tutte le figure ; nel film \u00e8 una grossa palla dalla superficie dorata specchiante, che rispecchia solamente quanto vuole, che consente l'ingresso in s\u00e9 solamente ad alcuni pi\u00f9 sventurati. Gli studiosi Dustin Hoffman, Sharon Stone, Samuel L. Jackson e altri vengono inviati ad esplorare e analizzare un veicolo spaziale che giace da trecento anni sul fondo del mare; nelle loro avventure sottomarine credono di essere in comunicazione, per la prima volta al mondo, con una mente aliena; ma la distruttivit\u00e0 prevale su tutto. Gli interpreti sono distratti, il film \u00e8 scialbo. Cose interessanti: un gigantesco calamaro, i Capelli che Sharon Stone s'\u00e8 tagliati cortissimi per risultare meglio credibile nella parte d'una biochimica, una pioggia di uova, infinite copie di \u00abVentimila leghe sotto i mari\u00bb di Jules Verne che arrivano soltanto a pagina 87, meduse assassine e la promessa \u00abIo vi uccider\u00f2 tutti\u00bb...\"\nl'Unit\u00e0 (4/4/1998)\n\"Michele Anselmi\" - \"Sfera\" sembra fatto con gli avanzi di \"Abyss\" e di \"Alien\": del primo eredita l'ambientazione sottomarina, del secondo la dimensione claustrofobica, in un mix ad alto tasso simbolico che vorebbe riprendere le suggestioni di certa fantascienza intellettuale. [...] La fantascienza ha regole precise sul piano spettacolare, alle quali non si sono sottratti nemmeno due fuoriclasse come il Kubrick di \"2001. Odissea nello spazio\" o il Tarkovskij di \"Stalker\". Anche \"Sfera\" prova a suggerire una riflessione pi\u00f9 alta sulla natura umana, sui limiti della scienza, sull'enigma dell'intelligenza, ma gli manca il respiro; e quando cita Asimov, lo fa solo per sorriderci un po' sopra. (...) Tra una citazione da \"20mila leghe sotto i mari\" e dialoghi del tipo \u00ab\u00c8 un vicolo cieco nel labirinto delle nostri menti\u00bb, \"Sfera\" arrotonda il celebre monolite kubrickiano per imbastire uno spettacolo claustrofobico-subacqueo che nella prima ora agita una discreta suspense e nella seconda sprofonda nel ridicolo. E intanto cominciano a morire i membri dell'equipaggio, chi soffocato da strane meduse, chi disossato da giganteschi tentacoli, come se qualcuno (o qualcosa) fosse in grado di \u00abmaterializzare\u00bb le paure del quartetto. Lamiere che scricchiolano sotto l'urto della pressione, tensioni a bordo, sospetti reciproci, la sfera aliena che pilota il gioco al massacro, il conto alla rovescia... Se Levinson \u00e8 visibilmente fuori forma, anche i divi ingaggiati per l'occasione non fanno faville: Dustin Hoffman pensa ad altro, e si vede; mentre Sharon Stone, carina con il taglio corto di capelli, strabuzza gli occhi per fare vedere che pensa proprio come una scienziata...\nil Manifesto (16/4/1998)\n\"Mariuccia Ciotta\" -\u00a0\"E' d'oro, ma non luccica la Sfera di Barry Levinson, che ha sperato di trasformare in metallo prezioso le pagine di Michael Crichton, il pi\u00f9 ricercato scrittore di Hollywood. Ma dentro la palla dall'involucro cangiante non c'\u00e8 niente, o almeno cos\u00ec dicono i visitatori terrestri dell'oggetto alieno: Sharon Stone, Dustin Hoffman e Samuel L. Jackson. Levinson-Hoffman sono sugli schermi in questi giorni anche con \"Wag the dog\" (Sesso e potere), la stessa coppia dell'Oscar \"Rain man\". Ma il regista di \"Rivelazioni\" (ancora Crichton) non sempre giova a Dustin, psicologo in muta subacquea, non meno surreale della sfera misteriosa, roteante all'interno di una nave spaziale precipitata nell'oceano Pacifico trecento anni fa. Il genere \u00e8 quello \"sottomarino\", con l'equipaggio attraversato da gelosie, tensioni, isterie. Ci manca solo il \"barra a destra-barra a sinistra\", ma rimedia Peter Coyote, capitano della sonda governativa a caccia di marziani, che urla di continuo nel microfono: \"riesci a sentirmi? rientra immediatamente a bordo!\" mentre il malcapitato di turno si dibatte in un branco di meduse assassine. Ed \u00e8 l'unico effetto speciale concesso, perch\u00e9 ogni mostro degli abissi sar\u00e0 visualizzato al computer o solo immaginato leggendo il romanzo di Jules Verne, 20.000 leghe sotto i mari, vera e unica fonte di ispirazione di Crichton-Levinson. Ma il libro e il film di Richard Fleischer (1954), con Kirk Douglas e James Mason-capitan Nemo rimangono un sogno nella mente dell'equipaggio. La claustrobia dell'abitacolo, la dinamica interna al gruppo, l'unico set rimandano ad Alien, ma anche qui il paragone \u00e8 impossibile: dov'\u00e8 l'adrenalina di Ridley Scott, circolante per i cunicoli metallici, dove il corpo nel corpo, la doppia personalit\u00e0 nascosta? [...] Inoltre, Barry Levinson ha altri rivali titanici. James Cameron, per esempio. Il regista degli \"Abyss\", il pi\u00f9 grande esploratore degli oceani, che ha estratto dall'acqua ogni possibile emozione aliena. Invece, i tre eroi della Sfera vagano sui fondali alla ricerca di un senso da dare alla missione top secret. Sharon Stone, biochimica, \u00e8 il solo corpo extraterrestre in vista. Un passato sull'orlo del suicidio, psicolabile, la dottoressa Beth Halperin tiene testa ai due compagni di viaggio ispirandosi al soldato Jane e a Sigourney Weaver, ma la sceneggiatura (Stephen Hauser e Paul Attanasio) non aiuta l'attrice di Basic Instinct. [...]\"\nDuel (28/5/1998)\n\"Roberto Lasagna\" - \"Film del mistero, pi\u00f9 che della science fiction. Film che si presenta epico e moderno nelle ambizioni, ma suntuoso e un po' isterico nella messa in scena. Sfera rappresenta la pi\u00f9 esclamativa escursione nel genere fantastico di Barry Levinson, che per la quarta volta, dopo Rain Man, Sleepers e Wag the Dog, torna a dirigere il suo attore feticcio Dustin Hoffman. [...] Il grande oceano in cui si svolge la vicenda dell'avventurosa equipe \u00e8 naturalmente il simbolo sovrasensibile dell'anima e di quell'ambiente amniotico dove il contatto con gli alieni \u00e9 da leggersi (e non \u00e9 cosa nuova) con la rinascita della vita. Ma Sfera, in odore di Utopia, propone una riflessione pi\u00f9 smaccata che gli fa superare la casistica del film sugli \"incontri ravvicinati\". Alla fine l'equipe capeggiata da Hoffman e da una misuratissima Sharon Stone decide di esercitare l'estremo potere di dimenticare. Cio\u00e8 tenere unicamente per s\u00e9 la grande scoperta della dimensione aliena e telepatica la cui forza potrebbe durare agli scienziati un potere immenso e sovrumano. I protagonisti, quasi fossero dei parenti stretti dello Jena Plissken di Fuga da LosAngeles, scelgono in extremis di liberarsi del pericolo di un controllo assoluto e totalizzante del loro subconscio da parte delle forze militari americane. Rientrano sulla superficie e si convincono della necessit\u00e0 di non aprire bocca sulla loro incredibile vicenda. Tutto il film, con l'emergenza di un continuo caleidoscopio di allucinazioni visive, ha pertanto operato una rapsodica rappresentazione del controllo dell'individuo sui pi\u00f9 profondi desideri.\""}
{"id": "126932", "revid": "120922707", "url": "https://it.wikipedia.org/wiki?curid=126932", "title": "Fronte della giovent\u00f9 per l'indipendenza nazionale e per la libert\u00e0", "text": "Il Fronte della giovent\u00f9 per l'indipendenza nazionale e per la libert\u00e0, o Fronte della giovent\u00f9, fu la pi\u00f9 nota ed estesa organizzazione giovanile partigiana durante la lotta di Liberazione in Italia.\nVenne costituito a Milano nel gennaio 1944, in forma unitaria, dai rappresentanti dei giovani comunisti, socialisti, democratici cristiani, ai quali si unirono subito i giovani liberali, del Partito d'Azione, repubblicani, cattolici, le ragazze dei Gruppi di Difesa della Donna (dai quali in seguito sorger\u00e0 l'UDI), i giovani del Comitato contadini.\nLa base ideale e programmatica fu elaborata da Eugenio Curiel, membro della direzione del Partito Comunista, che lo guid\u00f2 fino alla morte.\nCenno storico.\nL'organizzazione si proponeva di convogliare le forze giovanili nella lotta di liberazione e di essere nello stesso tempo una palestra per un'educazione democratica che superasse ogni residua mentalit\u00e0 fascista. Il Fronte della giovent\u00f9, diceva fra l'altro il manifesto costitutivo, \u00ab\u00e8 l'organizzazione di tutti i giovani italiani senza distinzione di fede religiosa o di tendenza politica [...] Organizza l'azione armata dei giovani. Promuove il reclutamento, gli aiuti finanziari e gli approvvigionamenti per le forze partigiane. D\u00e0 vita a formazioni giovanili di tipo militare che servono come ausiliarie per le informazioni, i trasporti, la vigilanza. Vuole la partecipazione dei giovani alla vita sociale e politica della nazione sotto il segno della democrazia pi\u00f9 larga. Chiede ai giovani di conquistarsi questo diritto mostrandosi i primi nel sacrificio e nella lotta\u00bb.\nLe prime riunioni clandestine del Fronte della giovent\u00f9 avvennero nella sacrestia della chiesa di San Carlo al Corso (Milano), con l'aiuto dei sacerdoti antifascisti Camillo De Piaz e David Maria Turoldo, che in precedenza si erano adoperati per mettere in contatto Curiel col movimento giovanile democristiano.\nDa Milano il Fronte si estese poi a tutte le regioni ancora soggette all'occupazione nazifascista.\nNell'estate del 1944 numerosi nuclei sorgevano nelle fabbriche, nelle scuole, nelle universit\u00e0, nei quartieri cittadini e nei villaggi, mentre sulle montagne si costituivano alcune brigate partigiane composte esclusivamente di giovani.\nAnche nel settore della stampa clandestina il Fronte era presente, pubblicando il periodico \"Fronte della Giovent\u00f9\" a Milano, e altri con lo stesso titolo a Domodossola (durante la \"Repubblica dell'Ossola\") e in altre zone libere.\nUn prospetto degli aderenti al Fronte della Giovent\u00f9 dava nel gennaio 1945 le cifre di organizzati in Piemonte, in Liguria, in Lombardia, in Emilia.\nIl 24 febbraio 1945 Curiel, riconosciuto da un delatore, si diede alla fuga ma fu colpito a morte da una scarica di mitra esplosa dai fascisti a Milano, in piazzale Baracca. Padre Camillo De Piaz, circondato da gruppi del Fronte, celebr\u00f2 nella chiesa di San Carlo una messa in suffragio.\nL'unit\u00e0 tra i giovani dei partiti antifascisti, realizzatasi durante la guerra di Liberazione, non resse alla nuova situazione determinatasi nel dopoguerra, nella quale ogni partito riprese la piena libert\u00e0 d'azione.\nLa preponderanza e il maggior attivismo dei giovani aderenti al Partito Comunista finirono infatti con il dare all'organizzazione una linea politica molto vicina a quella del Partito Comunista.\nPer cui tra il 1945 e il 1946 gli altri movimenti giovanili, ad eccezione di quello socialista, ritirarono la propria adesione.\nNel 1947 il Fronte della Giovent\u00f9 cess\u00f2 praticamente di esistere.\nI Caduti.\nVia Botticelli 19.\nIl 5 gennaio 1945 quattro membri del Fronte della Giovent\u00f9 tra i 16 e i 18 anni di et\u00e0 vennero arrestati a Milano durante un lancio di volantini al Cinema Pace in corso Buenos Aires 37 (dove attualmente c'\u00e8 l'UPIM). Furono torturati e all'alba del 6 gennaio 1945 la polizia azzurra con sede all'Aeronautica in piazza Novelli li fucil\u00f2 all'angolo di via Botticelli 19 (attualmente piazza Occhialini) con via Colombo. Una lapide \u00e8 stata posta sull'ex Istituto Rizzoli di Arti Grafiche, costruito dopo la guerra nel 1951.\nI fucilati furono:\nI corpi dei fucilati sono tumulati al cimitero Maggiore (Musocco) di Milano, nel campo 64."}
{"id": "126933", "revid": "123351208", "url": "https://it.wikipedia.org/wiki?curid=126933", "title": "Non metallo", "text": "I non metalli \"sono cattivi conduttori di calore ed elettricit\u00e0.\"\nInsieme con i metalli e i semimetalli, i non metalli (a volte indicati anche come non-metalli o nonmetalli) sono una delle tre categorie in cui si suddividono gli elementi chimici secondo le loro propriet\u00e0 di ionizzazione e legame.\nNon metalli.\nTutti i non metalli si trovano nell'angolo in alto a destra della tavola periodica (con l'eccezione dell'Idrogeno, che si trova in alto a sinistra e che si pone di norma insieme ai metalli alcalini (ma si comporta di solito come un nonmetallo). Anche i gas nobili sono da considerarsi non metalli.\nEsistono solo diciassette non metalli noti, a fronte di ottanta e pi\u00f9 metalli; per\u00f2 i non metalli costituiscono la maggior parte della massa della Terra, soprattutto negli strati pi\u00f9 esterni, e gli organismi viventi sono composti quasi interamente di non metalli.\nEsistono sette elementi che allo stato naturale si presentano come molecole biatomiche. Uno di questi \u00e8 l'idrogeno (H). Un metodo semplice per ricordare quali sono gli altri sei \u00e8 quello di osservare che essi sono disposti nella tavola periodica a formare una \"L\" capovolta: si tratta infatti dell'azoto (N), dell'ossigeno (O), del fluoro (F), del cloro (Cl), del bromo (Br) e dello iodio (I)."}
{"id": "126935", "revid": "1603714", "url": "https://it.wikipedia.org/wiki?curid=126935", "title": "Annunciazione delle Murate", "text": "L'Annunciazione delle Murate \u00e8 un'opera tempera su tavola (203x186 cm) di Filippo Lippi, databile al 1450 circa e conservata nell'Alte Pinakothek di Monaco.\nDescrizione e stile.\nL'opera, gi\u00e0 nel monastero delle Murate a Firenze, si svolge in una complessa quinta architettonica, tripartita dai tre archi sullo sfondo che si riallacciano alla tradizione medievale dei trittici. In primo piano si trova la Vergine, esile e longilinea, che si \u00e8 alzata dallo scranno ligneo dove leggeva le Sacre Scritture per l'arrivo dell'Angelo, inginocchiato davanti a lei sul pavimento. Le due figure non si guardano e sembrano intonarsi a un reciproco rapporto di silenzio e rispetto, con la sottomissione di Maria, che china la testa e mette una mano sul petto, alla volont\u00e0 del Signore, raffigurato nell'angolo in alto a sinistra mentre trasmette il suo messaggio tramite la discesa della colomba dello Spirito Santo. D'altro canto l'Angelo sembra sottomettersi a sua volta a Maria con gesti analoghi.\nNumerosi sono i dettagli descrittivi che trovano spazio nel rigore sintetico rinascimentale, spesso celanti allusioni a temi teologici, come il vaso trasparente, simbolo della purezza \"cristallina\" di Maria, il giglio, simbolo di verginit\u00e0, come lo \u00e8 anche il giardino o \"hortus conclusus\". L'insistenza su questo tema, il senso di chiuso e circoscritto dell'architettura sono certamente da mettere in relazione con la destinazione originaria del dipinto, cio\u00e8 un monastero di clausura.\nIl giardino si trova oltre una balaustra con specchiature marmoree all'antica. La composizione dello sfondo \u00e8 disciplinata da una rigida prospettiva lineare, dalla simmetria e da uno scorcio grandangolare ripreso dalla pittura fiamminga. Al centro esatto si trova una colonna, sulla quale sembra posata la colomba, esattamente a met\u00e0 strada tra Dio e la Vergine. Molti sono i richiami all'architettura classica, dagli archi a tutto sesto, alla nicchia con timpano in fondo al giardino. Le pareti ai lati sono pi\u00f9 semplici, in modo da sottolineare la costruzione prospettica e la fuga in profondit\u00e0.\nA sinistra un'ancella sta scendendo degli scalini per accorrere verso Maria, portando anch'essa un giglio bianco in mano, come l'Angelo.\nLe figure sono costruite con una linea mossa e ondulata, che al contempo d\u00e0 risalto e plasticit\u00e0, con un leggero chiaroscuro che sottolinea l'illuminazione chiara e diafana."}
{"id": "126936", "revid": "1543377", "url": "https://it.wikipedia.org/wiki?curid=126936", "title": "Gaspara Stampa", "text": "Appartenente ad un ramo cadetto della nobile famiglia Stampa, condusse una vita elegante e spregiudicata nell'alta societ\u00e0 veneziana. Le sue rime, concepite secondo il modello petrarchesco, costituiscono una delle pi\u00f9 interessanti raccolte liriche del Cinquecento.\nBiografia.\nNacque a Padova verso il 1523 da un ramo cadetto della famiglia Stampa: alla morte del padre Bartolomeo (1531), commerciante di gioielli, la vedova Cecilia, con Gaspara e i fratelli Baldassare e Cassandra, si trasfer\u00ec a Venezia. Cassandra era cantante e Baldassare poeta: quest'ultimo mor\u00ec per malattia nel 1544 a diciannove anni, e ci\u00f2 turb\u00f2 molto Gaspara, tanto da farle meditare una vita monacale, stimolata su questa strada da suor Paola Antonia Negri; di lui restano i sonetti stampati con quelli della ben pi\u00f9 nota sorella.\nIn laguna venne accolta dalla raffinata ed istruita societ\u00e0 veneziana; al suo interno condusse una vita elegante e spregiudicata, segnalandosi per la sua bellezza e per le sue qualit\u00e0. Fu difatti cantante e suonatrice di liuto, oltre che poetessa, ed entr\u00f2 nell'Accademia dei Dubbiosi con il nome di Anasilla (cos\u00ec veniva chiamato in latino il fiume Piave - Anaxus - che attraversava il feudo dei Collalto, cui apparteneva quel Collaltino che lei am\u00f2). L'abitazione degli Stampa divenne uno dei salotti letterari pi\u00f9 famosi di Venezia, frequentato dai migliori pittori, letterati e musicisti del Veneto, e molti accorrevano a seguire le esecuzioni canore di Gaspara delle liriche di Petrarca.\nSufficientemente colta nella letteratura, nell'arte e nella musica, Gaspara fu portata dalla forte carica della sua personalit\u00e0 a vivere in modo libero diverse esperienze amorose, che segnano profondamente la sua vita e la sua produzione poetica. I romantici videro in lei una novella Saffo, anche per la sua breve esistenza, vissuta in maniera intensamente passionale. La vicenda della poetessa va per\u00f2 ridimensionata e collocata nel quadro della vita mondana del tempo, dove le relazioni sociali, comprese quelle amorose, rispondono spesso a un cerimoniale e ad una serie di convenzioni precise. Fra queste \u00e8 da segnalare l'amore per il conte Collaltino di Collalto, uomo di guerra e di lettere, che dur\u00f2 circa tre anni (1548-1551): tuttavia a causa di lunghi periodi di lontananza Collaltino non ricambi\u00f2 il sentimento intenso che Gaspara prov\u00f2 per lui, e la relazione si concluse con l'abbandono della poetessa, che attravers\u00f2 anche una profonda crisi spirituale e religiosa.\nMor\u00ec a Venezia il 23 aprile 1554, dopo quindici giorni di febbri intestinali (mal cholico): alcune fonti riportano che si suicid\u00f2 con il veleno per motivi amorosi, altre che le pene d'amore peggiorarono la sua salute fino a condurla alla morte per malattia.\nLe Rime.\nA Collaltino \u00e8 dedicata la maggior parte delle 311 rime della Stampa (pubblicate dalla sorella Cassandra nel 1554 e dedicate a Giovanni Della Casa), che, concepite secondo il modello petrarchesco, costituiscono una delle pi\u00f9 interessanti raccolte liriche del Cinquecento fra cui \"Arsi, piansi, cantai; piango, ardo e canto\". Daniele Ponchiroli ha definito cos\u00ec queste rime: \u00abUmanamente complesso, ricco di \"moderna\" psicologia, il canzoniere della Stampa, che la nostra romantica sensibilit\u00e0 ha visto soprattutto come un \"ardente diario\" amoroso, risente dell'inquieta originalit\u00e0 di una vicenda umana \"confessata\" con femminile espansione. Nessun altro canzoniere cinquecentesco ci offre un cos\u00ec vivo interesse documentario e psicologico\u00bb.\nL'originalit\u00e0 coincide con i limiti stessi di una versificazione che tende a risolversi nelle forme immediate e quasi discorsive di una confessione autobiografica, rifiutando una pi\u00f9 complessa elaborazione tecnico-formale del discorso poetico. Luigi Baldacci ha detto: \u00abIl valore della sua poesia, la sua possibilit\u00e0 di suscitare un'eco, consistono nell'aver saputo quasi sempre rifiutare l'esperienza retorica dei contemporanei e nell'essersi umiliata il pi\u00f9 delle volte, secondo un'elezione istintiva, a un uso della poesia che certo quel secolo non conobbe mai cos\u00ec immediato, o se conobbe si preoccup\u00f2 di schermare perch\u00e9 lo stesso elemento biografico si portasse a un pi\u00f9 alto grado di mito petrarchesco e di rievocazione di quella paradigmatica vicenda. [...] E per questo a proposito di Gasparina si \u00e8 parlato, anche ai nostri tempi, di diario: definizione che trova conferma in un intervento di troppo immediata biografia in quello che dovrebbe essere il dominio pi\u00f9 sacro della poesia. Questo, si sa, fu il suo limite, ma anche la ragione della sua positiva eccentricit\u00e0 di fronte alla cultura poetica del suo tempo, della quale le era ignoto il calcolo e la tecnica del dettare\u00bb.\nDalla professione di musicista la Stampa ebbe come dice Ettore Bonora \"l'impulso a svolgere in un tessuto melodico tenue e vario la sua lirica amorosa, alleggerendo la poetica petrarchesca, pure a lei presente, in forme che toccano sovente la grazia e la facile orecchiabilit\u00e0 di componenti popolari\", e in particolare nel gruppo dei madrigali \"il virtuosismo melodico arriva a riscattare la facilit\u00e0 quasi convenzionale delle immagini, trasforma la parola in sospiro, come avverr\u00e0 a tanta poesia melodrammatica che appunto dai madrigali prese l'avvio per i suoi movimenti pi\u00f9 patetici\".\nIntitolazioni.\nPadova le ha dedicato una strada nel centro storico, tra Via del Santo (in prossimit\u00e0 della Facolt\u00e0 di Scienze Politiche) e Riviera Tito Livio. Altre citt\u00e0 e paesi italiani le hanno intitolato aree di circolazione: Torino, Trieste, Roma, Reggio nell'Emilia, Palermo, Cagliari, Rimini, Milano, Modena, Frosinone, Treviso, Abbiategrasso (MI), Aversa (CE), Noventa Padovana (PD), Corato (BA), Camaiore (LU), Fano (PU), Dolo (VE), Quartu Sant'Elena (CA), Feltre (BL), Anzio (RM), Cernusco sul Naviglio (MI)."}
{"id": "126937", "revid": "1318658", "url": "https://it.wikipedia.org/wiki?curid=126937", "title": "Micella", "text": "Una micella (dal lat. micella \"particella\", dim. di mica \"briciola\") \u00e8 un aggregato colloidale di molecole (\"colloide di associazione\") formato da un tensioattivo in soluzione e che esiste in equilibrio con le molecole o ioni che concorrono a formare la micella stessa.\nGeneralit\u00e0.\nGli aggregati micellari si formano quando, in condizioni di temperatura uguale o superiore alla \"temperatura di Krafft\", la concentrazione del tensioattivo raggiunge un certo livello critico, denominato \"concentrazione micellare critica\" (CMC).\nLe strutture delle micelle possono avere diverse forme: sferiche, cilindriche, lamellari e discoidali.\nNei solventi polari in genere la parte idrofobica e lipofila si orienta all'interno di una sfera, mentre la parte idrofila si orienta all'esterno. In solventi apolari l'orientamento \u00e8 inverso (si parla di micella inversa). La micella inversa \u00e8 un utilissimo aggregato per far avvenire reazioni chimiche in mezzi non convenzionali, perch\u00e9 al posto del core micellare idrofobico si ha in questo modo una micro goccia di acqua (di dimensioni variabili) confinata nella micella inversa. Dal punto di vista applicativo rappresenta un utilissimo metodo di compartimentalizzazione, utile per far avvenire reazioni chimiche in ambienti non convenzionali (es. reazioni mezzo acquoso asettico).\nCome gi\u00e0 detto, quando un tensioattivo viene aggiunto in mezzo acquoso non si formano subito le micelle, a patto che non venga una quantit\u00e0 tale da superare la CMC. Prima che il sistema raggiunga la CMC il tensioattivo si dispone all'interfase acqua - aria con le catene idrofobiche verso l'aria e le teste polari verso la fase acquosa. Quando la concentrazione di tensioattivo supera la CMC si verifica l'effetto emulsionante. Ad esempio le micelle formate dai detersivi o dai saponi in soluzione acquosa inglobano al loro interno lo sporco (grasso) favorendone la rimozione.\nOltre che nei detersivi le micelle si mostrano anche nelle mesofasi liotropiche dei cristalli liquidi e intervengono nel meccanismo di numerosi processi biologici. Prodotti commerciali basati su acqua micellare sono utilizzati in alcuni marchi dermatologici come detergenti per occhi e viso.\nLa formazione di micelle viene sfruttata in cinetica chimica per lo studio delle reazioni chimiche. Altre comuni applicazioni riguardano la solubilizzazione di prodotti per l'agricoltura e delle sostanze coloranti, l'uso in preparati farmaceutici, in processi fotografici, nelle elettrosintesi organiche e come inibitori della corrosione. Altro importante uso riguarda il recupero terziario del petrolio.\nModelli.\nIl primo a postulare l'esistenza di ioni colloidali per spiegare la buona conducibilit\u00e0 elettrica di soluzioni di palmitato di sodio fu James William McBain, chimico dell'Universit\u00e0 di Bristol, nel 1913. Fu G.S. Hartley nel 1935 a descrivere il primo modello di una micella, concependola come un aggregato pressoch\u00e9 sferico formato da 50 a 200 monomeri disposti con la parte lipofila indirizzata verso la zona centrale e quella idrofila verso l'esterno. Il raggio della micella corrisponde circa alla lunghezza dell'intera catena idrocarburica, mentre negli strati pi\u00f9 esterni sono presenti i controioni: lo \"strato di Stern\" \u00e8 formato dalla porzione costituita dai gruppi di testa del tensioattivo che attorniano i controioni, i quali sono fortemente legati; lo \"strato di Gouy-Chapmann\" \u00e8 quello pi\u00f9 esterno e contiene i restanti controioni, che in questo caso sono indipendenti dalla micella e possono essere scambiati liberamente in soluzione.\nDa notare comunque che l'aggregato micellare non \u00e8 elettricamente neutro. La ragione di ci\u00f2 \u00e8 da ricercare nelle interazione che entrano in gioco nella formazione dell'aggregato e nella loro entit\u00e0. Le catene idrofobiche interagiscono mediante interazioni a corto raggio, cio\u00e8 per essere interagenti devono essere molto vicine fra loro. D'altro canto, le porzioni cariche -o al limite polarizzate- interagiscono seguendo la legge di Coulomb, interazioni a lungo raggio. Quando si forma la micella, i gruppi di testa tendono a respingersi, facendo un modo che si abbia una sorta di distorsione nei pressi del gruppo di testa. Se immaginiamo i gruppi di testa completamente neutri, questi si trovano in una condizione che sfavorisce la formazione della micella, in quanto non si ha una parte carica che possa interagire con l'acqua, e quindi ne risulta che il tensioattivo, con la sua catena idrofobica, floccula. Questo spiega perch\u00e9 ad esempio la capacit\u00e0 detergente di un tensioattivo dipende dalla concentrazione di ioni in soluzione (in particolare dello ione carbonato, per i tensioattivi cationici).\nLa porzione di ioni non associati all'aggregato micellare (cio\u00e8 quelli dello strato di Stern) dipende dall'ingombro sterico dei gruppi di testa (quelli vicini alla parte carica).\nSuccessivamente, nel 1979, F.M. Menger osserv\u00f2 come fosse praticamente impossibile disporre 60 molecole secondo una simmetria radiale senza che si avessero formazioni di cavit\u00e0 centrali. In questo modo introdusse il concetto di \"tasca acquosa\", secondo il quale le cavit\u00e0 sono colme di acqua a causa di alcune catene di monomeri che si protendono verso l'esterno. Il modello di micella risulta quindi significativamente pi\u00f9 irregolare, con un \"cuore micellare\" di volume minore rispetto a quello prospettato da Hartley.\nAltro modello degno di nota \u00e8 quello proposto da P. Fromherz nel 1980, che considera le micelle come aggregati di blocchi di tensioattivo costituiti da sottounit\u00e0 di doppietti e tripletti che hanno fra loro catene parallele e disposte ortogonalmente. Il legame coi controioni diminuisce l'eventuale repulsione tra le teste ioniche, con la micella che assume cos\u00ec una forma quasi sferica e al contempo \u00e8 assicurato un buon impacchettamento delle catene idrocarburiche.\nTermodinamica.\nTra i modelli pi\u00f9 semplici e adoperati nello studio della termodinamica di micellizzazione spiccano il \"modello di separazione di fase\" e il \"modello di azione di massa\".\nIl \"modello di separazione di fase\" considera la micella come una fase, separata dalla soluzione, che si origina in seguito a un processo altamente cooperativo che ha luogo una volta raggiunta la concentrazione micellare critica di tensioattivo. In pratica la CMC pu\u00f2 essere assimilita alla solubilit\u00e0 dei monomeri in soluzione.\nIl \"modello di azione di massa\" si basa sull'esistenza di un equilibrio multiplo in soluzione tra monomeri e micelle. Gli equilibri sono espressi attraverso equazioni del tipo\ncon costante d'equilibrio formula_1, o del tipo relativo a processi consecutivi\ncon costante d'equilibrio formula_2 .\nIl raggiungimento della temperatura di Krafft ha l'effetto di aumentare il disordine portando alla distruzione della struttura cristallina assunta dal tensioattivo. La formazione delle micelle \u00e8 legata essenzialmente ai fattori entropici derivanti dalle interazioni idrofobiche delle catene alchiliche poste all'interno del cuore micellare, interazione che impedisce il contatto con l'acqua e provoca la distruzione della struttura organizzata in cui le molecole di solvente attorniano le catene idrocarburiche monomeriche. Evidenze sperimentali dimostrano che l'entalpia di micellizzazione ha valori generalmente bassi."}
{"id": "126938", "revid": "125913938", "url": "https://it.wikipedia.org/wiki?curid=126938", "title": "Spaghetti", "text": "Gli spaghetti sono un particolare formato di pasta prodotta esclusivamente con semole di grano duro e acqua, dalla forma lunga e sottile e di sezione tonda. \nLi si distingue da altri formati analoghi, quali i vermicelli, poich\u00e9, rispetto a questi ultimi, vengono trafilati con una sezione (calibro) minore. Allo stesso modo vanno distinti da altre tipologie similari di paste lunghe come gli spaghetti alla chitarra, essendo questi a sezione quadrata e non processati tramite trafilatura, i bucatini, i quali risultano cavi, quindi forati al centro e lungo tutta la loro estensione e le linguine, di forma appiattita.\nPer quanto ogni pastificio utilizzi il suo calibro, generalmente, lo spaghetto \u00e8 il metro di misura di riferimento per pasta lunga a sezione tonda di calibro inferiore o superiore ad esso. Pur con le ovvie varianti a seconda del produttore, il calibro cresce generalmente in quest'ordine: fili d'angelo o capellini (detti anche \"capelli d'angelo\"), spaghettini, spaghetti, spaghettoni, vermicelli e vermicelloni.\nOrigini.\nLa prima attestazione della pasta essiccata in Italia e dell'esistenza stessa dell'industria della pasta, si rintraccia nella descrizione della Sicilia tramandataci dal geografo arabo Idrisi al tempo di Ruggero II, nel XII secolo.\nNel \"Libro di Ruggero\" (\"Kit\u0101b Ruj\u0101r\u012b\") pubblicato nel 1154, Al-Idrisi, geografo di Ruggero II di Sicilia, descrive Trabia, un paese a 30\u00a0km da Palermo, come una zona con molti mulini dove si fabbricava una pasta a forma di fili modellata manualmente ed evolutasi dal \"l\u00e0ganum\" di epoca romana\",\" che successivamente prender\u00e0 il nome di \"vermicelli\" e in seguito di \"spaghetti\", ma che al tempo Idrisi apostrofava, nella sua lingua, con il termine pi\u00f9 generico di \"itriyya\" (dall'arabo \"itriyya\" e a sua volta dal greco \"itrion\", che significava appunto \"pasta secca stirata e filiforme\", nome, quest'ultimo, tuttora in uso anche per alcune altre tipologie di paste lunghe meridionali, prodotte dalle massaie di Puglia e di Sicilia e chiamate con il vocabolo dialettale \"trija\" o \"tria\"), e che, una volta essiccata, veniva spedita con navi in abbondanti quantit\u00e0 per tutta l'area del Mediterraneo sia musulmano che cristiano, dando origine a un commercio molto attivo, che dalla Sicilia si diffondeva soprattutto verso nord lungo la penisola italica e verso sud fino all'entroterra sahariano, dove era molto richiesta dai mercanti berberi.\n \nVerso la fine del XII secolo, i primordiali vermicelli siciliani, grazie agli intensi commerci che l'isola intratteneva con la parte peninsulare del regno, iniziarono a diffondersi sempre di pi\u00f9 ad Amalfi e a Napoli e poi, tra il XIII e il XIV secolo, a Salerno; luoghi in cui, nel corso del tempo, acquisiranno definitivamente il loro aspetto e le tecniche di lavorazione ed essiccazione attuali,nonch\u00e9 il loro contemporaneo nome \"spaghetti\", cos\u00ec come molte delle preparazioni culinarie nelle quali sono tuttora utilizzati, come i classici spaghetti al pomodoro, diffusisi a partire dalla tradizione gastronomica partenopea.\nDurante l'epoca medievale anche le Repubbliche Marinare di Pisa e Genova (in quest'ultima tale formato di pasta secca era conosciuto con il termine \"fideli\" o \"fidelini\") ebbero un ruolo non secondario nella commercializzazione e diffusione dei vermicelli lungo la penisola e soprattutto nella parte centro-settentrionale di questa, dove le popolazioni locali ebbero modo di conoscere questo prodotto proprio tramite i commerci che i mercanti pisani e genovesi intessevano con la Sicilia e il Sud Italia. Da un documento pisano del 13 febbraio 1284 risulta che, il fornaio P\u00e8ciolo, assunse un tale Salvius come pastaio \"in faciendis et vendendis vermicellis\"; per giungere fino a Maestro Martino da Como che, nel suo \"Libro de Arte Coquinaria\", ci descrive abbastanza dettagliatamente la realizzazione manuale dei vermicelli. \nNello stesso periodo, a Gragnano, comparirono i primi grandi pastifici artigianali, i quali ebbero pi\u00f9 fortuna rispetto a quelli di Amalfi e Salerno. Gragnano fortific\u00f2 la sua produzione con l'assorbimento di quasi l'intera fabbricazione amalfitana, che si trasfer\u00ec in terra gragnanese. Durante quegli anni le classi povere necessitavano delle scorte alimentari per l'intero anno, cos\u00ec, per soddisfare tale bisogno, in quel di Gragnano, si ampli\u00f2 e si perfezion\u00f2 l'industria della pasta secca su grande scala, realizzata con semole di grano duro macinate in zona e favorita anche, nel XVI secolo, dall'invenzione del torchio a vite per la trafilatura della pasta (chiamato in napoletano \"'ngegno\") e di suoi ulteriori derivati sempre pi\u00f9 adeguati a tale scopo, nonch\u00e9 alla prima trafilatura dei vermicelli. I terreni gragnanesi erano ideali per la produzione di tale alimento grazie al loro microclima composto da vento, sole e giusta umidit\u00e0. Nel XVII secolo Napoli fu colpita da carestia e questo favor\u00ec ancor pi\u00f9 il consumo della pasta secca, e in particolar modo degli spaghetti, in tale citt\u00e0.\nAgli inizi del XIX secolo, a Napoli, cos\u00ec come in altre zone della Campania, prese avvio una prima meccanizzazione nella produzione delle paste alimentari, tra le quali gli spaghetti.\nNell'opera del poeta e commediografo napoletano Antonio Viviani, \"Li maccheroni di Napoli\", pubblicata nel 1824, compare invece per la prima volta il termine \"spaghetti\" (inteso come diminutivo-vezzeggiativo della parola \"spago\") in riferimento a questa tipologia di pasta, nome che perdurer\u00e0 nel tempo, fino all'attualit\u00e0, e che andr\u00e0 a sostituire il pi\u00f9 generico maccheroni (o \"maccaroni\"), cos\u00ec come il termine \"vermicelli\" (che rimarr\u00e0 in uso quale sinonimo di spaghetti di maggior spessore), nomi con i quali, lo stesso alimento, era apostrofato in fonti letterarie anteriori; in questa stessa opera vengono anche illustrate le diverse fasi della lavorazione di questo formato di pasta.\nEvoluzione.\nPer quanto riguarda il tipo di consumo, in origine, gli spaghetti, come tutte le paste asciutte, erano perlopi\u00f9 conditi di solo olio d'oliva, formaggio e pepe. Solo tra la fine del XVII secolo e gli inizi del XVIII secolo si afferma l'uso di condire la pasta con il pomodoro. La prima testimonianza in tal senso \u00e8 iconografica e si ritrova in un presepe napoletano databile agli inizi del Settecento, conservato nella Reggia di Caserta, nel quale due contadini arrotolano attorno alla forchetta i primi spaghetti colorati di rosso.\nBisogner\u00e0 per\u00f2 attendere la met\u00e0 del XVIII secolo per vedere pubblicata la prima ricetta in cui la pasta sia abbinata al pomodoro. Mentre nel 1839 Ippolito Cavalcanti pubblica la seconda edizione del suo celebre trattato \"Cucina teorico pratica\" che, riprendendo quella che doveva essere una abitudine diffusasi tra il popolo, ci riporta due distinte ricette in tal senso: \"I \"Vermicelli con lo pommodoro\"\" e il rag\u00f9 napoletano.\nCaratteristiche.\nLo spessore indicato dal numero pu\u00f2 variare leggermente da un produttore a un altro; pu\u00f2 variare anche l'aspetto a seconda del tipo di trafilatura usato, cio\u00e8 la superficie pu\u00f2 presentarsi liscia o rugosa, quest'ultima \u00e8 ottenuta con trafile in bronzo.\nLa scelta di una trafilatura rispetto a un'altra dipende dal tipo di condimento da abbinare. \nLe ricette.\nIn Italia vengono preparati secondo diverse e molteplici ricette tradizionali, spesso con salsa di pomodoro e spolverati con un formaggio (di solito duro e stagionato) grattugiato, il tutto accompagnato con foglie di basilico.\nAll'estero gli spaghetti sono serviti con numerose varianti, spesso dettate da semplice ricerca di originalit\u00e0 o da trasposizione di ricette per altri tipi di pasta; si possono cos\u00ec trovare, ad esempio, \"spaghetti al prosciutto\", guarniti con ampie fettine di prosciutto e senz'altro condimento, oppure gli \"spaghetti bolognese\" (venduti anche in lattina nel Nord Europa), inesistenti nella tradizione italiana, contenenti una sorta di rag\u00f9 alla bolognese e gli spaghetti gi\u00e0 cotti.\nAlcuni esempi di ricette della tradizione italiana a base di spaghetti sono:\nSpaghetti nella societ\u00e0.\nEsiste una vasta documentazione fotografica e letteraria che illustra come nei vicoli di Napoli e di altre citt\u00e0 dell'Italia meridionale, ancora sino alla fine del XIX secolo, gli spaghetti venissero mangiati con le mani, nonostante la forchetta si fosse gi\u00e0 ampiamente diffusa da secoli, ma ci\u00f2 era in parte dovuto all'abitudine perpetratasi fin dal basso Medioevo di consumare le paste e soprattutto gli spaghetti senza posate costume acquisito nei tempi in cui queste ultime non esistevano. C'\u00e8 da dire anche che le comuni forchette allora in uso avevano solo tre rebbi e inoltre erano piuttosto appuntite, il che le rendeva poco pratiche all'uso.\nTutto ci\u00f2 aveva anche un risvolto politico, rendendo di fatto improponibile la presentazione nei pranzi ufficiali di quella che gi\u00e0 all'epoca era considerata una specialit\u00e0 che, nell'ex Regno delle Due Sicilie, era pi\u00f9 adatta al popolo che all'aristocrazia, la pasta.\nFu quindi per volont\u00e0 di Ferdinando II di Borbone e grazie all'ingegno del ciambellano di corte, Gennaro Spadaccini, che si risolse il problema.\nLo Spadaccini introdusse un quarto rebbio e ridusse le dimensioni dei forchettoni allora in uso, risolvendo in tal modo il problema dei maccheroni a corte, che si diffusero anche sulle tavole della nobilt\u00e0. Ciononostante l'abitudine di mangiare la pasta con le mani perdur\u00f2 ancora per parecchi decenni.\nIl sostantivo \"spaghetto\", viene talvolta utilizzato nei confronti di una persona, in funzione di aggettivo, con significato di: magro, esile, scheletrico.\nTeatro e cinema.\nGli spaghetti sono al centro di una scena della commedia \"Miseria e nobilt\u00e0\" (di Edoardo Scarpetta), interpretata anche per il cinema da Tot\u00f2, nella quale a un certo punto finiscono nelle tasche del misero protagonista che, come mosso da una fame atavica e vedendosi presentare un sontuoso banchetto, se li mette al sicuro nelle tasche della giacca.\nUgualmente, un piatto di spaghetti \u00e8 protagonista in una sequenza del film \"Un americano a Roma\", con un giovane Alberto Sordi in versione \"yankee\" alle prese per\u00f2 con un italianissimo piatto extra-large di spaghetti (molto) conditi:\nProprio per essere tipici dell'Italia, gli spaghetti hanno legato il loro nome a un genere cinematografico, lo \"spaghetti-western\", ovvero film western prodotti e diretti da registi italiani, diventati poi celebri in tutto il mondo. Citiamo, tra i molti registi che si sono cimentati in questo genere con alterne fortune, il pi\u00f9 conosciuto e stimato, Sergio Leone.\nRecord.\nLo spaghetto tradizionale pi\u00f9 lungo del mondo ha una lunghezza di 455\u00a0m ed \u00e8 stato realizzato da Ranieri Borgnolo, il 10 settembre 2005 a Ober-Ramstadt (Germania). Il record \u00e8 stato riconosciuto dal Guinness World Records ed \u00e8 apparso nell'edizione 2008.\nLa variante di spaghetto con aggiunta di cacao pi\u00f9 lungo del mondo, \u00e8 stata realizzata il 22 maggio 1987 a Olivone (Svizzera). Lo chef Pierino Maestr\u00ec ricav\u00f2 da un impasto di 700 chili un unico spaghetto lungo 93.220 metri. Poich\u00e9 dall'impastatrice lo spaghetto usciva al ritmo di circa un metro al secondo, ci vollero 26 ore e 37 minuti di lavoro. Il record \u00e8 stato riconosciuto dal Guinness World Records ed \u00e8 apparso nell'edizione 1989.\nTelevisione.\nIl 1\u00ba aprile 1957 la BBC mand\u00f2 in onda un falso documentario in cui si raccontava la raccolta primaverile degli spaghetti in Cantone Ticino, nella Svizzera italiana. All'epoca la pasta era quasi sconosciuta nel Regno Unito, tanto che molti telespettatori inglesi, non rendendosi conto che fosse un pesce d'aprile, credettero davvero che gli spaghetti crescessero sugli alberi e telefonarono alla BBC per chiedere informazioni su come poter coltivare questo \"albero esotico\" nel proprio giardino di casa.\nIn una puntata del Muppet Show (trasmesso dal 1976 al 1981), l'improbabile cuoco svedese - titolare di un'improbabile rubrica gastronomica all'interno dello show - presenta una ricetta a base di spaghetti. Purtroppo per lui, l'ammasso di pasta, che assomiglia grossomodo a uno strano cagnolino feroce, si ribella allo \"chef\" e lo assale.\nInformatica.\nSpaghetti code \u00e8 un termine dispregiativo per quei programmi per computer che hanno una struttura di controllo del flusso complessa o incomprensibile, con uso esagerato ed errato di GOTO, thread, o altri costrutti di ramificazione non strutturati.\nIl suo nome deriva dal fatto che i diagrammi di flusso di questi tipi di codice tendono ad assomigliare a dei piatti di spaghetti, ovvero a una catasta di fili intrecciati e annodati.\nReligione.\nIl Pastafarianesimo \u00e8 una parodia di religione creata in Kansas per protestare contro l'insegnamento nelle scuole della teoria creazionista; secondo questa \"religione\" l'Universo sarebbe stato creato da un mostro formato da un ammasso di spaghetti."}
{"id": "126939", "revid": "6923", "url": "https://it.wikipedia.org/wiki?curid=126939", "title": "Kowloon-Canton Railway Corporation", "text": "La Kowloon-Canton Railway Corporation (\u4e5d\u5ee3\u9435\u8def\u516c\u53f8), abbreviata in KCRC, \u00e8 una compagnia pubblica (di propriet\u00e0 del governo di Hong Kong) che si occupa dello sviluppo della rete ferroviaria e dei servizi di trasporto su rotaia da e per l'ex colonia britannica."}
{"id": "126942", "revid": "198277", "url": "https://it.wikipedia.org/wiki?curid=126942", "title": "Moreno Torricelli", "text": "Biografia.\nAll'epoca della sua militanza nella , Roberto Baggio lo soprannomin\u00f2 \"Geppetto\", nomignolo che lo accompagn\u00f2 per tutta la carriera.\nLa prima moglie Barbara, sposata nel 1995 e morta nel 2010 di leucemia, gli ha dato tre figli. Dopo essere rimasto vedovo, lascia la carriera di allenatore e si ritira con i figli a Lillianes, nella terra d'origine della seconda moglie.\nDa met\u00e0 anni 2010 \u00e8 occasionalmente opinionista per il canale tematico Juventus TV e per Rai Sport.\nCarriera.\nGiocatore.\nClub.\nGli inizi.\nTerzino volitivo e dalla grande grinta, inizia a giocare nella formazione Pulcini della Folgore Verano. Visionato dal , disputa in prestito con gli azzurri il campionato Allievi Regionali, ma non riesce a convincere tornando cos\u00ec alla base. Con la formazione di Verano Brianza arriva a giocare in prima squadra fino al campionato 1987-1988. A fine stagione viene ceduto all'Oggiono, appena approdato nel campionato lombardo di Promozione. Rimane con i rossobl\u00f9 per due annate prima di essere ceduto alla , in Serie D.\nJuventus.\nAll'inizio degli anni 1990 lavora come falegname in una fabbrica di mobili della Brianza e gioca a calcio solo a livello dilettantistico, ma grazie a un'amichevole disputata proprio dalla Caratese contro la , la sua vita cambia: nella primavera 1992 viene aggregato ai bianconeri per un periodo di prova, impressionando positivamente l'allenatore Giovanni Trapattoni, sicch\u00e9 l'estate seguente viene acquistato per 50 milioni di lire.\nEsordisce in Serie A il 13 settembre 1992 nella partita contro l', vinta per 4-1. Non patisce il grande salto di categoria e diviene subito un titolare inamovibile dei bianconeri, che in quella stagione si aggiudicano la Coppa UEFA battendo in finale i tedeschi del .\nLe due annate migliori per il giocatore sono quelle 1994-1995 e 1995-1996: in tale triennio vince infatti lo scudetto, la Coppa Italia, la Champions League, la Coppa Intercontinentale, la Supercoppa italiana e la Supercoppa UEFA. In questo periodo, il 10 settembre 1995 realizza il suo primo gol nel massimo campionato italiano, siglando il momentaneo raddoppio nel 4-0 al . Nelle stagioni 1996-1997 e 1997-1998 \u00e8 ancora protagonista, conquistando due nuovi titoli nazionali e raggiungendo altre due finali di Champions League.\nFiorentina e ultimi anni.\nNell'estate 1998, finito nel frattempo ai margini della rosa juventina, chiede e ottiene di essere ceduto alla ; tra le ragioni principali della scelta c'\u00e8 il sopravvenuto arrivo a Firenze di Trapattoni, l'allenatore che lo aveva scoperto e valorizzato sei anni prima. Disputa ancora tre stagioni con i viola, inframezzate dalla vittoria della Coppa Italia 2000-2001, fino all'estate 2002 in cui sopraggiunge il fallimento economico per la societ\u00e0 toscana.\nDopo un semestre senza contratto, nel gennaio 2003 si trasferisce in Spagna nelle file dell', dove milita per due campionati. Torna in Italia nel novembre 2004 accasandosi all', in Serie B; lo stesso mese fa il suo esordio con la squadra allenata da Pasquale Marino e contestualmente nel campionato cadetto, contro il . Chiude l'esperienza aretina dopo avere totalizzato 26 presenze, contribuendo alla permanenza in categoria del club.\nNell'estate 2006, svincolato, si allena brevemente con i giocatori senza contratto prima di ritirarsi definitivamente dal calcio giocato.\nNazionale.\nTra il 1996 e il 1999 ricevette 21 convocazioni nella nazionale italiana, totalizzando 10 presenze. Dopo aver esordito il 24 gennaio 1996 nell'amichevole contro il vinta 3-0, disput\u00f2 il agli ordini del commissario tecnico Arrigo Sacchi, scendendo in campo nell'ultima gara della fase a gironi (-Italia 0-0), che sanc\u00ec l'eliminazione degli \"Azzurri\". In seguito prese parte, senza giocare alcun incontro, al , chiamato dal CT Cesare Maldini. Rest\u00f2 nel giro della nazionale anche nei primi mesi della gestione di Dino Zoff, disputando la sua ultima gara il 10 febbraio 1999 (Italia- 0-0).\nDopo il ritiro.\nNel 2007-2008 \u00e8 alla guida degli \"Esordienti Regionali\" della , ruolo che condivide con un altro ex viola, Massimo Orlando. Il 17 febbraio 2009 diventa l'allenatore della , ma l'esordio non \u00e8 molto felice: nonostante il punto guadagnato (1-1) sul campo del , Torricelli si fa espellere dopo soli 19' per proteste. Con la compagine arancione non riesce a centrare la salvezza, svanita per via della sconfitta sub\u00ecta nei play-out contro il .\nIl 23 giugno 2009 viene nominato allenatore del , neopromosso in Prima Divisione; si avvale della collaborazione di Gianmatteo Mareggini come preparatore dei portieri e di Anselmo Robbiati come allenatore in seconda. Al termine della stagione, in cui sfiora l'accesso alla zona play-off, si dimette dall'incarico.\nNell'estate 2014 viene ingaggiato dal Pont Donnaz H\u00f4ne Arnad, club sovracomunale valdostano, come supervisore delle formazioni giovanili.\nStatistiche.\nStatistiche da allenatore.\n\"Statistiche aggiornate al 9 maggio 2010\"."}
{"id": "126943", "revid": "1522738", "url": "https://it.wikipedia.org/wiki?curid=126943", "title": "Strage di Castiglione", "text": "La strage di Castiglione fu un eccidio commesso dalla Wehrmacht nella cittadina di Castiglione di Sicilia tra il 12 agosto e il 14 agosto 1943, durante la seconda guerra mondiale.\nStoria.\nIl contesto.\nL'armistizio di Cassibile non era ancora stato stipulato e il governo Badoglio I era ancora alleato della Germania nazista. Le truppe dell'Asse, dopo lo sbarco alleato in Sicilia, erano in ritirata e provenivano da Randazzo dirette a Messina.\nA incalzare erano la VII armata statunitense al comando del generale George S. Patton lungo la valle dell'Alcantara e la VIII armata inglese del generale Bernard Montgomery che il 10 agosto 1943 era penetrata a Giarre e risaliva il versante ionico-etneo.\nLa strage.\nTruppe tedesche della divisione \"Hermann G\u00f6ring\" erano accampate in contrada Sciambro, nelle campagne intorno Castiglione in attesa dell'ordine della ritirata verso Messina.\nLa tesi prevalente oggi \u00e8 che nella tarda serata del 10 agosto 1943 da questo accampamento venne rubato un camion tedesco carico di generi alimentari. Un'altra tesi fu che vennero uccisi cinque militari tedeschi dello stesso accampamento..\nAlle prime luci dell'alba del 12 agosto, un ufficiale al comando di un autocarro con 40 militari tedeschi e scortati da un carro armato irruppero nella cittadina sparando sia con dei fucili mitragliatori sia a cannonate contro chiunque si parasse davanti. Vi furono decine di morti e feriti. Viene riferito che i soldati tedeschi entrarono gridando nelle case spingendo brutalmente fuori gli uomini a calci e percuotendoli col fucile. Una donna venne buttata gi\u00f9 dal balcone e lasciata sul selciato con le gambe fratturate. Quindi intimarono alla popolazione di sgomberare il paese e presero oltre 200 uomini in ostaggio (fra essi anche bambini e anziani) picchiando chi indugiava e uccidendo chi si rifiutava. Gli ostaggi furono rinchiusi, secondo alcuni nel castello, secondo altri in un ovile all'addiaccio e senza viveri, un testimone ricordava di essere stati rinchiusi all'interno di un torrione, detto \" Cannizzu\" che si trova poco fuori dal paese. Per i tre giorni successivi depredarono e bruciarono le case del paese.\nIl paese venne abbandonato la sera del 13 agosto, mentre gli ostaggi vennero liberati solo il 14 agosto mattina, grazie all'attivit\u00e0 coraggiosa di alcune suore che vivevano nell'Istituto Regina Margerita le quali si offrirono come mediatori per salvarli da una probabile esecuzione di massa.\nDell'accaduto si avr\u00e0 notizia solo il 4 ottobre sul \"Corriere di Sicilia\".\nLe vittime.\nNell'attacco le case di Castiglione furono depredate e date alle fiamme, il bollettino finale delle vittime si attester\u00e0 a 16 morti, pi\u00f9 altri 20 feriti gravi.\nQuesto l'elenco ufficiale delle vittime: Nicol\u00f2 Camardi, Francesco Cannav\u00f2, Giuseppe Carciopolo, Antonino Calano, Nunzio Costanzo, Giovanni Grif\u00f2, Giovanni Damico, Francesco Di Francesco, Salvatore Di Francesco, Giuseppe Ferlito, Vincenzo Nastasi, Salvatore Portale, Santo Purello, Giuseppe Rinaudo, Carmelo Rosano, Giuseppe Seminara.\nIl dibattito.\nFu una delle prime stragi naziste compiute in Italia durante la seconda guerra mondiale. Fu preceduta dalla strage di Canicatt\u00ec, avvenuta esattamente un mese prima ma rimasta a lungo nell'ombra, e dalle stragi alleate sempre a Canicatt\u00ec e di Biscari, entrambe a opera dell'esercito americano. \nIl conferimento della medaglia al paese.\nIl 16 settembre del 2002 la cittadina etnea \u00e8 stata insignita di una medaglia al valor civile conferita dal Presidente della Repubblica, Carlo Azeglio Ciampi. La motivazione: \"Nel corso dell'ultimo conflitto mondiale fu teatro di una feroce rappresaglia tedesca che provoc\u00f2 la morte di sedici civili ed il saccheggio di numerose abitazioni. 12 agosto 1943 - Castiglione di Sicilia (CT)\""}
{"id": "126944", "revid": "1519687", "url": "https://it.wikipedia.org/wiki?curid=126944", "title": "Aristides Pereira", "text": "\u00c8 stato presidente della repubblica di Capo Verde dal 1975 al 1991.\nBiografia.\nFiglio del maggior gestore dei servizi di telecomunicazione della Guinea-Bissau, assai prima dell'indipendenza dell'isola di Capo Verde ader\u00ec al movimento anticolonialista e nel 1956, insieme ad Am\u00edlcar Cabral, fu uno dei fondatori del PAIGC, il Partito Africano per l'Indipendenza della Guinea e di Capo Verde, che si prefiggeva di liberare i due paesi dal dominio portoghese e di unirli in un unico Stato.\nEsiliato in Guinea nel 1960, fu vicesegretario generale del PAIGC dal 1964 al 1972; dopo l'assassinio di Cabral, avvenuto nel gennaio del 1973, fu nominato segretario generale del partito e l'anno successivo rientr\u00f2 a Capo Verde. Nel 1981, a seguito di un colpo di Stato in Guinea-Bissau, promosso da Nino Vieira (suo vecchio compagno di lotta anticolonialista), Pereira form\u00f2 a Capo Verde un nuovo partito: il PAICV (Partito Africano dell'Indipendenza di Capo Verde), di cui venne nominato segretario generale.\nLo stesso anno divenne presidente della repubblica; la sua politica fu improntata alla creazione di stretti legami con altre ex colonie portoghesi, dove si erano stabiliti molti emigranti di Capo Verde. Nel 1984 Pereira assunse un ruolo attivo nei negoziati tra i paesi sudafricani e si rec\u00f2 in visita ufficiale in molti degli stati di recente formazione, stabilendo fruttuose relazioni con lo Zimbabwe. Nel 1990 var\u00f2 una nuova legislazione multipartitica: il PAICV cess\u00f2 di essere un partito unico e alle elezioni del 1991 Pereira venne battuto da Ant\u00f3nio Mascarenhas Monteiro. Fu il primo capo di Stato africano dell'epoca moderna a cedere il potere in seguito a libere elezioni democratiche."}
{"id": "126947", "revid": "1573940", "url": "https://it.wikipedia.org/wiki?curid=126947", "title": "La coppa di Apollo", "text": " \u00e8 un libro di Yukio Mishima pubblicato per la prima volta nel 1967 e uscito in italia nel 1993 a cura di Maria Chiara Migliore.\nSi tratta di una serie di articoli pubblicati su diversi giornali nipponici dal 1951 al 1967, nella quale Mishima mette in luce inaspettate doti di \"viaggiatore\". Attraverso i suoi occhi il lettore occidentale riscopre in una prospettiva tutta orientale e mai banale l'America e l'Europa degli anni cinquanta, il Brasile e l'India. Ad esempio nel 1961 l'autore scrive, a proposito di Venezia, \"\u00e8 incredibile che una citt\u00e0 cos\u00ec misteriosa, cos\u00ec originale, esista ancora sulla terra\"."}
{"id": "126948", "revid": "1543377", "url": "https://it.wikipedia.org/wiki?curid=126948", "title": "Trittico della Madonna dell'Umilt\u00e0 e santi", "text": "Il Trittico della Madonna dell'Umilt\u00e0 e santi \u00e8 un'opera, tempera su tavola a fondo oro, di Filippo Lippi, realizzata dopo il 1430 circa e conservata al Fitzwilliam Museum di Cambridge dal 1893. Il pannello centrale misura 41,9x26,7\u00a0cm, lo scomparto di sinistra 41,9x11,8\u00a0cm e quello di destra 42,3x11,8\u00a0cm.\nDescrizione e stile.\nL'opera \u00e8 un altarolo portatile per la devozione privata. Nello scomparto centrale \u00e8 raffigurata la Madonna dell'Umilt\u00e0 (Madonna col Bambino seduta in terra), quattro angeli e il donatore. Nello sportelletto di sinistra san Giovanni Battista e in quello di destra san Giorgio o sant'Ansano.\nL'opera risente dell'influsso di Masaccio, con le figure principali dal volume solido, che d\u00e0 impressione di figure spesse e massicce come statue. Questo effetto era ottenuto con un uso particolarmente incisivo del chiaroscuro, con ampie campiture di colore e con un ricorso a forme semplificate, quasi dilatate. Il committente, inginocchiato a sinistra \u00e8 ancora di dimensioni inferiori alla divinit\u00e0, anche se ha un contatto pi\u00f9 familiare con essa, infatti il Bambino posa dolcemente su di lui una mano in segno di benedizione e approvazione. L'impresa araldica del committente \u00e8 accanto a lui e lo stemma si trova invece sul timpano del tabernacolo. Pi\u00f9 longilinei sono i santi, di gusto ancora goticheggiante.\nLo sfondo, sebbene ancora arcaizzante per l'uso dell'oro, dimostra un'adesione al classicismo umanistico, con le colonne che reggono una finta trabeazione, sopra la quale il timpano ligneo del tabernacolo sembra essere il timpano di un tempio antico. Per questi motivi la pala viene considerata opera giovanile, dove \u00e8 ancora forte l'influsso masaccesco, ma non sono ancora sviluppati temi pienamente rinascimentali quali gli sfondi naturalistici e l'abbandono delle proporzioni gerarchiche, per cui l'opera \u00e8 da datarsi vicino alla \"Madonna Trivulzio\", negli anni trenta del Quattrocento."}
{"id": "126949", "revid": "11684", "url": "https://it.wikipedia.org/wiki?curid=126949", "title": "La strage di Castiglione di Sicilia", "text": ""}
{"id": "126950", "revid": "465169", "url": "https://it.wikipedia.org/wiki?curid=126950", "title": "Fran\u00e7ois Leclerc du Tremblay", "text": "Biografia.\nFiglio di Jean Leclerc du Tremblay (presidente del Parlamento di Parigi) e di Marie Motier de Lafayette, entr\u00f2 nell'ordine religioso nel 1599, e intorno al 1612 entr\u00f2 in contatto con il futuro cardinale Richelieu, che nel 1624 divenne primo ministro del re Luigi XIII. Padre Giuseppe, pur non avendo cariche ufficiali, divent\u00f2 confidente e consigliere di Richelieu, e negli anni successivi svolse molte importanti missioni diplomatiche in Francia e nel resto d'Europa per conto del potente cardinale; poich\u00e9 quest'ultimo era chiamato \"\"\u00e9minence rouge\" (eminenza rossa) dal colore dell'abito talare, padre Giuseppe divenne noto come \"\u00e9minence grise\"\" (eminenza grigia).\nIl suo ruolo fu determinante nel corso della guerra dei trent'anni nella lotta francese contro gli Asburgo e nella coalizione che si form\u00f2 tra i principi tedeschi avversi all'imperatore Ferdinando II, nel 1630. Mosso da un profondo zelo religioso, il frate si proponeva di riconvertire al Cattolicesimo l'Europa protestante e propose senza successo una crociata per liberare il continente dall'Impero Ottomano.\nIspir\u00f2 ad Antonietta d'Orl\u00e9ans-Longueville la riforma che port\u00f2 alla nascita della congregazione delle monache benedettine di Nostra Signora del Calvario nel 1617.\nRisiedeva frequentemente a Rueil-Malmaison, dove si conserva la casa. Mor\u00ec, all'et\u00e0 di 61 anni, vittima di due attacchi cerebrali, il 18 dicembre 1638, e fu tumulato nella chiesa dei Cappuccini in una tomba presso i gradini dell'altare, vicino a quella di Angelo de Joyeuse il nobile frate che lo aveva accolto nell'ordine francescano.\nIl Richelieu, dopo essere stato informato della scomparsa di padre Giuseppe, scrisse: \u00abIo perdo la mia consolazione e il mio unico soccorso, il mio confidente e il mio supporto.\u00bb Da allora in poi l'italiano Giulio Mazzarino diventer\u00e0 il suo interlocutore privilegiato e futuro successore in qualit\u00e0 di primo ministro."}
{"id": "126953", "revid": "125327650", "url": "https://it.wikipedia.org/wiki?curid=126953", "title": "Universit\u00e0 degli Studi &quot;Mediterranea&quot; di Reggio Calabria", "text": "L'Universit\u00e0 degli Studi di Reggio Calabria \"Mediterranea\" - anche detta pi\u00f9 semplicemente Universit\u00e0 di Reggio Calabria (UNIRC) - \u00e8 un'universit\u00e0 statale italiana fondata nel 1968, come prima universit\u00e0 calabrese. Nel 2021 lo StuDocu World University Rankings l\u2019ha classificata la terza migliore universit\u00e0 in Italia e 15\u00aa in EMEA.\nStoria.\nLa creazione dello IUSA.\nIl 6 dicembre del 1967, con la richiesta del Commissario del prefetto del Consorzio per l'Istituto di Architettura di Reggio Calabria, nasce il nucleo fondante dell'Universit\u00e0 di Reggio Calabria. Il riconoscimento giuridico viene fornito con il decreto presidenziale (n. 1543), del 17 giugno 1968 che segna la nascita del Libero Istituto Universitario di Architettura. \"Salvatore Boscarino\", professore presso l'Universit\u00e0 di Catania, tiene la prima lezione, il 18 dicembre del 1967, su \"Elementi di architettura e rilievo dei monumenti\". Nel primo anno accademico, 81 studenti sono registrati. Le lezioni inaugurali si svolgono in seno al Consiglio della Provincia di Reggio Calabria. Dopo, l'Istituto si trova a spese della citt\u00e0, nella sede provvisoria di Palazzo Delfino, poi nella Biblioteca Comunale, e infine, nell'ottobre del 1969, nei locali del Palazzo Arcivescovile.\nCon decreto del Presidente della Repubblica del 14 febbraio 1970 (n. 750), il Libero Istituto Universitario di Architettura, \u00e8 diventato Istituto Universitario Statale di Architettura (IUSA). In attesa della costituzione del Senato Accademico, l'amministrazione \u00e8 temporaneamente assegnata ad un commissario, \"Franco Pontorieri\", mentre i poteri del Consiglio di Facolt\u00e0 sono esercitate da un comitato composto da tre professori nominati dal Ministero della pubblica istruzione: \"Ludovico Quaroni\", docente l'Universit\u00e0 di Roma, \"Ugo Fuxa\", professore presso l'Universit\u00e0 di Palermo, \"Gianvito Resta\", professore presso l'Universit\u00e0 di Messina.\nNel 1972, \u00e8 stato scelto lo stemma, ispirato al Rhegion - realizzato dal 488 a.C. circa, fino alla conquista della citt\u00e0 da Dionisio I di Siracusa, nel 386 a.C. - il pi\u00f9 bell'esemplare, per l'esecuzione e per stato di conservazione, \u00e8 conservato presso il Museo Nazionale della Magna Grecia di Reggio. L'emblema dell'universit\u00e0, \u00e8 una testa di leone (il leone di Nemea), il simbolo fiorente delle arti e delle scienze, presso la Scuola Pitagorica di Reggio, istituita intorno all'anno 400 a.C. Nel 1976, con la nomina di 5 professori, si conclude il commissariato, ed \u00e8 stato eletto amministratore delegato di IUSA, Antonio Quistelli, docente di Disegno Industriale.\nDallo IUSA, nasce l'Universit\u00e0 di Reggio Calabria.\nCon la legge del 14 agosto 1982 (n. 590), \u00e8 stata istituita l'Universit\u00e0 di Reggio Calabria, al fine di \"Promuovere lo sviluppo e il progresso della cultura e delle scienze attraverso la ricerca e l'insegnamento e per contribuire allo sviluppo civile, culturale, sociale ed economico della Calabria e del Paese\". La legge, \u00e8 realizzata, per due motivi: in primo luogo, rafforza la struttura di Reggio Calabria, che istituisce la Facolt\u00e0 di Ingegneria e la Facolt\u00e0 di Agraria, l'altro risponde alle esigenze di Catanzaro, dove dal 1979 si era costituito un consorzio per la promozione della cultura e di un istituto universitario. In quella citt\u00e0 sono cos\u00ec costituite due facolt\u00e0, Medicina e Legge, come sedi dell'Universit\u00e0 degli Studi di Reggio Calabria, ma con un impegno formale da parte del governo nazionale per stabilire l'insegnamento a medio termine e l'autonomia amministrativa della scuola di Catanzaro.\nLa nuova struttura dell'Universit\u00e0 degli Studi di Reggio Calabria diventa il seguente: \"Facolt\u00e0 di Architettura, Ingegneria e Agricoltura\", con sede a Reggio Calabria \", Facolt\u00e0 di Giurisprudenza, Medicina e Chirurgia\", che si trova a Catanzaro, a cui si aggiunse, nel 1992, \"Facolt\u00e0 di Farmacia\", con sede anche a Catanzaro. Il primo rettore dell'universit\u00e0 fu Antonio Quistelli, ex direttore del IUSA, rester\u00e0 in carica fino al 1989. Dal 1\u00ba gennaio 1998, \u00e8 istituita l'autonoma Universit\u00e0 di Catanzaro. Le facolt\u00e0 di Reggio Calabria poi diventano tre: Agraria, Architettura e Ingegneria, e di un polo di Legge, l'insegnamento che, nel 2001, \u00e8 separata da Catanzaro, e diventa la quarta facolt\u00e0.\nL'Universit\u00e0 diventa \"Mediterranea\".\nNegli anni novanta, inizia la costruzione dei grandi e moderni edifici del nuovo campus situato a Feo di Vito. Nel 2001, il rettore Alessandro Bianchi, gi\u00e0 docente di Urbanistica e che mantiene l'incarico fino al maggio 2006 (data della nomina a Ministro dei trasporti del governo Prodi), cambia il nome dell'istituzione. L'universit\u00e0 diventa, quindi, Universit\u00e0 degli Studi \"Mediterranea\", con l'ambizione di diventare un punto di riferimento culturale e scientifico nel bacino del Mediterraneo.\nFacolt\u00e0 e sedi.\nL'universit\u00e0 \u00e8 divisa oggi in sei dipartimenti:\nLa sede del rettorato era Palazzo Spinelli, un edificio in stile liberty che sorge sul Lungomare di Reggio Calabria.\nTre facolt\u00e0 (Architettura, Ingegneria, Scienze Agrarie), sono dedicate al territorio, con la creazione di un \"Politecnico Ambientale\" con un forte interesse ai temi dell'architettura, del paesaggio, dell'urbanistica e delle infrastrutture connesse alla green economy.\nDipartimento di Agraria.\nStoria.\nLa \"Facolt\u00e0 di agraria dell'Universit\u00e0 degli Studi di Reggio Calabria\" (ora \"Dipartimento di agraria\") \u00e8 stata istituita nell'anno 1983, con l'attivazione dei corsi di laurea in \"Scienze Agrarie\" e in \"Scienze Forestali\". Il primo diploma di laurea, in scienze forestali, \u00e8 stato conferito dalla facolt\u00e0 nella seduta del 10 novembre 1987.\nNegli anni novanta, con la costruzione del nuovo polo universitario dell'Ateneo reggino, i servizi generali della facolt\u00e0 (presidenza, corsi di laurea, biblioteca, segreteria studenti, locali di supporto) e la didattica (aule, laboratori didattici, laboratorio linguistico e informatico) sono stati trasferiti dalla sede storica di Gallina alla nuova sede di Feo di Vito dall'anno accademico 2000-2001.\nAccordo di collaborazione con la SSEA.\nNel luglio 2013 \u00e8 stato firmato un accordo di collaborazione tra l'Universit\u00e0 e l'azienda speciale della Camera di commercio di Reggio Calabria Stazione sperimentale per le industrie delle essenze e dei derivati dagli agrumi (SSEA). L'accordo prevede un investimento di 5 milioni di euro in attrezzature, e la riqualificazione del campo sperimentale della SSEA come campo catalogo.\nOrganizzazione.\nLa tutela dell'ambiente, la produzione primaria e le nuove frontiere delle biotecnologie sono al centro dell'offerta formativa di questa facolt\u00e0, che si distingue per la sua attenzione ai processi di globalizzazione che hanno cambiato la vecchia concezione di agricoltura. Forte la collaborazione con il Parco nazionale dell'Aspromonte, un laboratorio naturale straordinario che si aggiunge ai molti presenti nella sede di Vito.\nDipartimenti di architettura.\nStoria.\nLa \"Facolt\u00e0 d'Architettura dell'Universit\u00e0 degli Studi di Reggio Calabria\" (di cui ora si distinguono il \"Dipartimento dArTe di Architettura e Territorio\" ed il \"Dipartimento PAU Patrimonio, Architettura, Urbanistica\") , fu istituita con legge il 14 agosto 1982 al fine di promuovere lo sviluppo e il progresso della cultura e delle scienze attraverso la ricerca e l'insegnamento e per contribuire allo sviluppo civile, culturale, sociale ed economico della Calabria e del Paese.\nFondata nel 1969 per iniziativa, tra gli altri, di Luigi Vagnetti e Ludovico Quaroni \u00e8 la pi\u00f9 antica istituzione universitaria dell'Ateneo.\nOrganizzazione.\nFacolt\u00e0 storica dell'ateneo, ha una spiccata specializzazione all'urbanistica le cui attivit\u00e0 spaziano dagli studi sulle realt\u00e0 locali e calabresi ai vasti orizzonti dei paesi del Mediterraneo come:\nIntensa \u00e8 la vita di facolt\u00e0 e notevole la produzione editoriale, animata da un corpo docente qualificato. Lo studio delle fasi progettuali del costruire, spaziano dal corso di laurea in tecniche dell'architettura e dell'urbanistica al master di 2\u00ba livello in Architettura e archeologia della citt\u00e0 classica. La moderna sede della facolt\u00e0 ospita i laboratori multimediali e linguistico insieme ai numerosi laboratori tematici.\nDipartimento di Giurisprudenza ed Economia.\nStoria.\nLa nuova \"Facolt\u00e0 di giurisprudenza dell'Universit\u00e0 degli Studi di Reggio Calabria\" (ora \"Dipartimento DiGiEc Giurisprudenza e Economia\"), viene ri-istituita formalmente nel 2001, in un contesto socio-economico che manifestava la forte domanda di un polo scientifico in materie giuridiche.\nL'originaria facolt\u00e0 di giurisprudenza dell'universit\u00e0 di Reggio, istituita nel 1982 come sede distaccata a Catanzaro, era stata inglobata nella nuova universit\u00e0 di Catanzaro (ateneo istituito nel 1998), cos\u00ec la richiesta posta dalle associazioni di categoria e dagli organismi professionali verso gli enti locali (Comune di Reggio e Provincia di Reggio) e gli esponenti della comunit\u00e0 scientifica reggina vedeva l'istituzione della nuova facolt\u00e0 a partire dall'anno accademico 1997\u20131998, dall'esperienza di un polo didattico decentrato, attivato nella citt\u00e0 di Reggio Calabria dalla Facolt\u00e0 di Giurisprudenza dell'Universit\u00e0 degli Studi di Catanzaro.\nIl notevole numero di iscritti al polo didattico reggino ha costituito poi la premessa per la naturale evoluzione in direzione della istituzione di una nuova facolt\u00e0 autonoma.\nOrganizzazione.\nOltre al corso di laurea in scienze giuridiche, gli studenti hanno la possibilit\u00e0 di ultimare il loro percorso formativo grazie alla scuola di specializzazione per le professioni legali, una biblioteca e un sito internet con vari servizi, come la prenotazione degli esami on-line e la consultazione dei calendari didattici.\nLa facolt\u00e0 di Giurisprudenza ha sede presso la Cittadella universitaria di Feo di Vito, conservando alcuni uffici presso Palazzo Zani, sul Lungomare\nDipartimenti di Ingegneria.\nOrganizzazione.\nLa facolt\u00e0 di ingegneria (costituita dal \"Dipartimento DICEAM ingegneria civile, dell'energia, dell'ambiente e dei materiali\" e dal \"Dipartimento DIIES ingegneria dell'informazione, delle infrastrutture e dell'energia sostenibile\") ha attivato i master di secondo livello in ingegneria biomedica (in collaborazione con l'Azienda Ospedaliera Bianchi-Melacrino-Morelli di Reggio Calabria), ingegneria ambientale e un laboratorio marittimo per lo studio dei moti ondosi con il supporto tecnico dei laboratori dell'universit\u00e0. Oltre alla formazione tradizionale sui fabbricati e le infrastrutture, propone corsi dedicati alle reti di telecomunicazioni e al commercio elettronico in collaborazione con enti di ricerca e grandi realt\u00e0 come Enel e Telecom.\nErasmus e Corsi all'estero.\nL'Universit\u00e0 Mediterranea, ogni anno, distribuisce circa un centinaio di borse di studio per il programma Erasmus, in posizioni diverse: Aquisgrana, Aalborg, Atene, Barcellona, Budapest, Cadice, D\u0105browa G\u00f3rnicza, Gran Canaria, Granada, Grenoble, La Coruna, Lovanio, Lisbona, Lublino, Madrid, Malaga, Marsiglia, Montpellier, Murcia, Newcastle, Oldenburg, Parigi, Il Pireo, Tampere, San Sebasti\u00e1n, Santiago di Compostela, Siviglia, Valladolid, Viana do Castelo, Vienna e Volos.\nDal 2005, ogni anno, viene organizzata durante i mesi estivi, un corso avanzato di lingua inglese, in collaborazione con l'Universit\u00e0 di St. Andrews in Scozia. La vacanza-studio si sviluppa nelle citt\u00e0 di Edimburgo, Glasgow e Dundee, cos\u00ec come nei laghi delle Highlands."}
{"id": "126955", "revid": "123365386", "url": "https://it.wikipedia.org/wiki?curid=126955", "title": "Visione di sant'Agostino", "text": "La Visione di sant'Agostino o Apparizione del bambino a sant'Agostino \u00e8 una tempera su tavola realizzata da Filippo Lippi tra il 1452 e il 1465 e conservata nel Museo dell'Ermitage di San Pietroburgo.\nDescrizione.\nOriginariamente parte di una pala non identificata, il dipinto rappresenta un tema iconografico raro: la visione del santo di un bambino che rimuove l'acqua del mare con una conchiglia; secondo la leggenda, quando il santo gli chiese lo scopo di quello che stava facendo, il bambino gli rispose che il tentativo della mente umana di comprendere il mistero della natura di Dio, cio\u00e8 della Trinit\u00e0, tema a cui si stava dedicando il santo nei suoi scritti di quel periodo, era inutile e disperato quanto cercare di rimuovere tutta l'acqua dal mare con una conchiglia.\nLa scena \u00e8 inserita in un paesaggio spoglio con sulla sinistra in lontananza una citt\u00e0 cinta con mura e torri, al posto del mare il Lippi utilizz\u00f2 un fiume posto qui sulla destra.\nInoltre questo fiume rappresentava il fiume Lete, presente nel paradiso di Dante canto XXXI, in cui i dannati ricevevano la fede divina."}
{"id": "126956", "revid": "767487", "url": "https://it.wikipedia.org/wiki?curid=126956", "title": "Fischer Black", "text": "Consegue il PhD in Matematica applicata all'universit\u00e0 di Harvard nel 1964. A partire dal 1971 lavora all'universit\u00e0 di Chicago, che in seguito lascer\u00e0 per la MIT Sloan School of Management. Nel 1984 lascia l'universit\u00e0, per lavorare presso la banca d'investimento Goldman Sachs."}
{"id": "126960", "revid": "1982", "url": "https://it.wikipedia.org/wiki?curid=126960", "title": "La strage di Castiglione", "text": ""}
{"id": "126961", "revid": "11266", "url": "https://it.wikipedia.org/wiki?curid=126961", "title": "Formula molecolare", "text": "La formula molecolare \u00e8 la formula chimica che rappresenta la costituzione atomica di una molecola in lettere (per indicare gli elementi) e cifre (per indicare il numero di atomi dello stesso elemento nella molecola).\nAd esempio il glucosio ha formula molecolare:\navendo sei atomi di carbonio legati a dodici atomi di idrogeno su sei dei quali sono legati un atomo di ossigeno ciascuno.\nSvantaggi.\nLa formula molecolare ha diverse limitazioni: non pu\u00f2 ad esempio fornire informazioni dettagliate circa la struttura molecolare n\u00e9 riesce a identificare eventuali isomeri. Questo \u00e8 particolarmente scomodo in chimica organica, dove per sopperire parzialmente al problema si sono adottate diverse convenzioni per evidenziare il gruppo funzionale:"}
{"id": "126964", "revid": "77358", "url": "https://it.wikipedia.org/wiki?curid=126964", "title": "Universit\u00e0 degli studi Mediterranea di Reggio Calabria", "text": ""}
{"id": "126965", "revid": "154639", "url": "https://it.wikipedia.org/wiki?curid=126965", "title": "Ernst Bloch", "text": "Vita e opere.\nNato in una famiglia di origine ebraica del Palatinato, si laure\u00f2 in filosofia nel 1908 con una tesi intitolata \"Disquisizioni critiche su Rickert e il problema dell'epistemologia moderna\".\nNel 1913 si spos\u00f2 con la scultrice Else von Stritzky (che mor\u00ec nel 1921). Ad Heidelberg conobbe Max Weber, mentre a Berlino frequent\u00f2 Bertolt Brecht, Kurt Weill e Theodor W. Adorno, tra gli altri. Nel 1922 si spos\u00f2 con la pittrice Linda Oppenheimer. Da questo matrimonio nacque sua figlia Mirijam nel 1928, anno in cui si dissolse il matrimonio.\nNel 1933, all'avvento del nazismo in Germania, emigr\u00f2 prima in Svizzera, poi in Austria, in Cecoslovacchia e in Francia, finch\u00e9 non si stabil\u00ec negli Stati Uniti d'America, dove scrisse la sua opera principale, \"Il principio speranza\", un'opera non a caso permeata dallo spirito della filosofia statunitense, da Emerson a James. Nel 1948 Bloch accett\u00f2 l'incarico di professore all'Universit\u00e0 di Lipsia, nella Repubblica Democratica Tedesca, e qui volle portare il suo contributo di filosofo marxista al fine di creare una societ\u00e0 socialista.\nTuttavia entr\u00f2 presto in conflitto con il regime della RDT, che vedeva in lui un fautore del revisionismo rispetto all'ortodossia marxista e che cerc\u00f2 nel 1957 di isolarlo come un \"tentatore della giovent\u00f9\", costringendolo a lasciare la docenza. Nel 1961 fugg\u00ec, passando per Berlino Ovest, a Tubinga, dove ottenne una cattedra universitaria.\nNe \"Il principio speranza\" (pubblicato in tre volumi dal 1953 al 1959), Bloch sosteneva che speranza e utopia sono elementi essenziali dell'agire e del pensare umano. Egli intendeva cos\u00ec porre in luce il contenuto utopico del pensiero di Karl Marx, che viene ad assumere, nell'interpretazione di Bloch, una peculiare tensione messianica. Bloch tent\u00f2 di stabilire un collegamento fra marxismo e Cristianesimo, poich\u00e9 in quest'ultimo riconosceva un significato utopico, come speranza di una redenzione, che il marxismo avrebbe trasformato in una prospettiva rivoluzionaria.\nAl tempo stesso egli interpretava il materialismo storico marxiano alla luce di elementi filosofici a esso estranei, quali il naturalismo del pensiero rinascimentale e le filosofie della natura di Wolfgang Goethe e di Friedrich Schelling, per pervenire a una nozione di materia.\nContest\u00f2 la linearit\u00e0 del concetto di progresso e insieme ridefin\u00ec il concetto di tempo:\nNel suo stile prevale un tono elevato e magniloquente, simile a quello di un profeta biblico, tuttavia punteggiato dal gusto del paradosso e da guizzi d'ironia. Tali registri stilistici rispecchiano la sua vicinanza giovanile e familiare tanto alle letture bibliche quanto all'espressionismo e alle avanguardie artistiche.\nAltre opere importanti di Bloch sono: \"\"Spirito dell'utopia\" (1918); \"Thomas M\u00fcnzer come teologo della rivoluzione\" (1921); \"Tracce\" (1930); \"Soggetto-Oggetto, Delucidazioni su Hegel\" (1949); \"Avicenna e la sinistra aristotelica\" (1952); \"Ateismo nel cristianesimo\" (1968); \"Il problema del materialismo: storia e sostanza\" (1972); \"Experimentum Mundi\"\" (1975).\nIl pensiero.\nDa pacifista convinto, rifugiatosi allo scoppio della prima guerra mondiale in Svizzera, Bloch scrisse qui la sua prima importante opera \"Spirito dell'utopia\" (1918) dove espone il piano generale della sua ricerca filosofica.\nLa guerra sta dimostrando nei fatti come la cultura europea ha fallito: bisogna quindi, per costruire una \"vita nuova\", elaborare un nuovo \"concetto utopico\"\nL'utopia.\nQuesto programma sar\u00e0 ripreso cinquant'anni pi\u00f9 tardi nell'opera \"Ateismo nel Cristianesimo\" (1968), dimostrazione questa della rilevanza centrale nel suo pensiero del concetto di utopia.\nL'utopia di cui tratta Bloch rimanda solo genericamente al significato che il termine assumeva negli autori rinascimentali poich\u00e9 per lui l'utopia non vuole intendere un contenuto \"utopistico\", vale a dire impossibile perch\u00e9 privo di una qualsiasi base reale, senza un'effettiva possibilit\u00e0 di realizzazione, ma un contenuto \"utopico\", non chiaramente determinabile di per s\u00e9, ma possibile, indicante la strada da percorrere per raggiungere un obiettivo lontano ma conseguibile; se si parlasse in termini politici, l'utopia di Bloch potrebbe essere assimilata a un programma politico a lunghissima scadenza.\nL'utopia ha una doppia valenza: \u00e8 presente in noi, come la completa realizzazione di un uomo che non \u00e8 mai ancora nato, l\"homo absconditus\", ed \u00e8 esterna a noi come la \"patria\", dove ancora non siamo mai stati ma che sentiamo come nostra, come fine del nostro cammino.\nIl marxismo ha contestato il socialismo utopistico rilevandone il carattere ideologico e alla fine facente il gioco della reazione, opponendovi un socialismo scientifico concretamente indirizzato alla realizzazione dei bisogni dell'uomo, ma i socialisti commetterebbero un errore fatale se si privassero dell'elemento utopico, lottando per necessari ma insufficienti obiettivi, se esclusivamente economici.\nIl socialismo deve fare proprie le pi\u00f9 profonde e ampie aspirazioni dell'uomo nei campi dell'arte, della religione, della filosofia, che sono quelle che lo rendono completo nella sua umanit\u00e0 e che gli consentono di vedere il futuro come \"nuovo\" e di sperare di realizzarlo storicamente.\nIl concetto di materia.\nAbbastanza semplice sulla base del materialismo storico opporre qui a Bloch l'obiezione che queste manifestazioni \"spirituali\" della vita dell'uomo, di cui egli rivendica l'importanza primaria, non sono alla fine che semplici sovrastrutture della strutture economiche materiali, infingimenti che alterano l'essenzialit\u00e0 del reale.\nConsapevole di questa obiezione Bloch nell'opera \"Storia e contenuto del concetto di materia\" d\u00e0 una ridefinizione del concetto marxiano di materia.\nRiprendendo alcuni testi di Marx dove il concetto di materia non \u00e8 inteso meccanicisticamente, ma \u00e8 visto come \u00abimpulso vitale, forza espansiva...tormento della materia\u00bb Bloch risale al concetto aristotelico di materia come potenza rilevandovi due connotazioni:\nIl primo significato caratterizza la \"corrente fredda\" del marxismo che punta l'obiettivo delle sue conquiste badando solo a ci\u00f2 che \u00e8 realmente conseguibile sulla base dei condizionamenti economici: in questo modo il marxismo fissa realisticamente le speranze dell'uomo \"sui piedi\" della realt\u00e0, avviandosi alla realizzazione di un\"utopia concreta\"\nNel suo secondo significato la materia si riferisce a ogni tipo di aspirazione e di realizzazione dei pi\u00f9 profondi e vitali interessi dell'uomo dando vita a quella \"corrente calda\" del marxismo come programma politico proiettato verso un futuro dove si realizzeranno i bisogni pi\u00f9 nobili dell'umanit\u00e0.\nQuesto nuovo concetto di materia amplia il significato del marxismo oltre il limite politico come rivalutazione di ogni aspetto della vita spirituale come l'arte, la filosofia, la religione ecc.\nLa speranza.\nNe \"Il principio speranza\", Bloch mostra come la coscienza anticipante dell'uomo, la sua capacit\u00e0 di anticipare i progetti pi\u00f9 alti mettendo in moto lo sviluppo storico, si manifesti sia nelle piccole forme storiche come i sogni e le aspirazioni che caratterizzano la vita quotidiana, il mondo fantastico delle favole, i racconti dei film e degli spettacoli teatrali, sia nelle utopie sociali come le grandi concezioni religiose e filosofiche.\nIn tutte queste forme della coscienza anticipante dell'uomo, l'elemento fondamentale \u00e8 la speranza, la quale non \u00e8 qualcosa di puramente soggettivo ma aspetto reale dello sviluppo concreto dell'essere.\nL'essere non \u00e8 infatti ontologicamente definibile nella sua immediata staticit\u00e0 e cristallizzazione ma il vero, vitale essere \u00e8 \"il non-essere-ancora\".\nDall'analisi della natura della coscienza anticipante dell'uomo, infatti, emerge chiaramente il \"non-ancora\" come la sua verit\u00e0 pi\u00f9 profonda che d\u00e0 valore reale alla speranza, intesa non pi\u00f9 come astratto sogno campato in aria, ma come \"docta spes\", oggettivamente basata sul dinamismo della realt\u00e0.\nLa speranza allora, non \u00e8 solo un atteggiamento sentimentale, ma concreta forza di voler costruire, con precisione razionale, la realt\u00e0. Cos\u00ec accade nell'arte e in particolare nella musica quando, sulla base di una rigorosa reale base matematica, essa suscita in noi un flusso di sentimenti.\nTuttavia, gi\u00e0 nell\"Introduzione\" alla traduzione italiana di quest'opera principale di Bloch, Remo Bodei ricorda che non tutti i miti e i filosofi hanno considerato la speranza una virt\u00f9. E di ci\u00f2 sembra accorgersi pure lo stesso Bloch, sia prendendo atto delle impreviste e non volute ricadute del suo pensiero sulla \"Teologia della speranza\" del protestante Moltmann, sia inserendo al capitolo 20 un'importante alternativa: la speranza non pi\u00f9 come sguardo ottimisticamente diretto al futuro, bens\u00ec come immersione nelle potenzialit\u00e0 insite nel presente, quando l'uomo tenta di vivere cogliendo l'eternit\u00e0 nell'istante, il \"carpe aeternitatem in momento\" e il \"nunc aeternum\" dell\"attimo oscuro\".\nLa nostra coscienza del presente, che noi crediamo chiara, in effetti \u00e8 offuscata: alla base del faro non c'\u00e8 luce; noi dobbiamo dirigere la sua luce della speranza su ogni attimo della nostra vita presente, altrimenti la luce del faro si perde nella notte del futuro.\nIl futuro-nuovo.\nLa speranza come proiettata nel divenire storico, come creatrice della storia, implicava una nuova definizione della filosofia della storia e, in quest'ambito, della dialettica sia hegeliana che marxista.\nL'utopia e la speranza infatti, danno all'uomo la possibilit\u00e0 di anticipare quel \"futuro\" dove l'uomo stesso realizza la sua intima essenza; ma il vero futuro deve essere \"nuovo\", non pu\u00f2 essere qualcosa di predeterminato nel passato e nel presente cos\u00ec da essere prevedibile in modo del tutto certo.\nLa speranza \u00e8 certa nella soggettivit\u00e0 (\"spes qua speratur\", la speranza nella quale si spera) dell'individuo ma \u00e8 altrettanto incerta nella sua oggettivit\u00e0 (\"spes quae speratur\", la speranza che si spera), altrimenti si renderebbe nullo e inefficace il concetto stesso di speranza.\nLa speranza infatti \u00e8 continuamente sottoposta al rischio, all'incertezza, deve continuamente lottare per il futuro-nuovo, deve sempre \"stare sul fronte.\"\nL'ottimismo militante.\nLa speranza quindi concepita nell'ambito di un ottimismo che combatte per realizzarla, per superare il rischio ad essa connessa. Non quindi un ottimismo garantito dalla necessit\u00e0 infallibile delle leggi scientifiche, come auspicava un marxismo di ispirazione positivistico, n\u00e9 tantomeno un ottimismo assicurato dalla religione che garantisca la presenza di un \"ens realissimum\", fonte di ogni realizzazione.\nBloch \u00e8 convinto che si possa oggi fondare una filosofia della speranza basata sull'ottimismo militante che realizzi con l'impegno le possibilit\u00e0 future, poich\u00e9 appare ormai superata ogni dottrina che basava se stessa collegandosi inesorabilmente al passato.\nGi\u00e0 Hegel aveva tentato di svincolarsi da questo cordone ombelicale col passato mettendo al centro dello sviluppo la dialettica delle opposizioni ma poi aveva concepito l'intero processo dialettico come un tutto gi\u00e0 completato che il pensiero dell'uomo ripercorreva nel ricordo. Riaffiorava cio\u00e8 in Hegel quell'anamnesi platonica che riportava la dialettica hegeliana nell'ambito del pensiero contemplativo.\nIl recupero del pensiero hegeliano.\nMentre Engels a proposito del pensiero hegeliano sosteneva che, eliminato il \"sistema\", si potesse accogliere il \"metodo\" dialettico, Bloch ritiene che invece tutta intera la filosofia hegeliana possa essere presa come valido modello di sapere confacente alla ricchezza della vita e della storia a patto per\u00f2 di eliminarne l'aspetto anamnestico, cos\u00ec come del resto era avvenuto con Marx che aveva opposto all'immobilit\u00e0 del pensiero contemplativo, la dinamicit\u00e0 di un pensiero come sintesi dialettica di teoria e prassi.\nSolo a un pensiero dialettico che non perda di vista la realt\u00e0, caratterizzato da una profonda volont\u00e0 di cambiamento, si aprir\u00e0 la strada verso il futuro. Il pensiero hegeliano chiuso nella sua immobilit\u00e0 contemplativa si era rivelato incapace di fare la storia, possibilit\u00e0 questa ora fondata sulla concezione della teoria-prassi.\nIn questo modo la totalit\u00e0 dialettica hegeliana, non pi\u00f9 chiusa in se stessa e predefinita, diverr\u00e0 una totalit\u00e0 aperta al \"novum\", una \"totalit\u00e0 utopica\", dove l'utopia futura dar\u00e0 senso e concretezza alla speranza anticipante la realizzazione storica.\nLa patria dell'identit\u00e0.\nCompiuta l'utopia, l'uomo raggiunger\u00e0 la \"patria dell'identit\u00e0\", quel marxiano \"regno della libert\u00e0\" dove soddisfatti i suoi desideri e intimi bisogni, risolver\u00e0 finalmente ogni alienazione, ogni espropriazione ed estraniamento di s\u00e9 da se stesso, recuperando la sua vera identit\u00e0.\nL'utopia compiuta realizzer\u00e0, afferma Bloch riprendendo il tema marxiano espresso nei \"Manoscritti economici-filosofici del 1844\", la completa \u00abumanizzazione della natura e naturalizzazione dell'uomo\u00bb risolvendo quel drammatico contrasto tra uomo e natura, soggetto e oggetto da cui era originata l'alienazione:\nLa teologia della speranza.\nQuesto provocatorio motto pu\u00f2 essere considerato come sintesi del dialogo aperto da Bloch, dopo il suo ritorno nella Germania occidentale, tra la concezione marxista e la visione teologica cristiana da cui si \u00e8 sviluppata la cosiddetta \"teologia della speranza\".\nBloch propone una nuova lettura e interpretazione della Bibbia secondo quella che egli chiama \"deteocratizzazione\", l'eliminare cio\u00e8 dai testi sacri tutto quello che viene attribuito a Dio come monarca trascendente: configurazione questa presa a giustificazione di ogni sopraffazione del potere dell'uomo sull'uomo. Bisogna invece rintracciare e mettere in rilievo quell'ideale di liberazione che attraversa tutto il testo biblico e che anticipa la finale salvezza dell'uomo.\nPercorrendo la linea tracciata da Feuerbach e Marx, per cui \u00abla critica della religione porta alla dottrina secondo la quale l'uomo \u00e8, per l'uomo, l'essere supremo; dunque essa perviene all'imperativo categorico di rovesciare tutti i rapporti nei quali l'uomo \u00e8 un essere degradato, asservito, abbandonato e spregevole\u00bb, Bloch giunge cos\u00ec a quell'ateismo umanistico che afferma l'assolutezza dell'uomo, incompatibile con l'assolutezza di Dio.\nIl trascendente divino, cos\u00ec come appare nella Bibbia, mette in luce questo contrasto insanabile tre Dio e l'uomo, questa rivalit\u00e0 tra il divino e l'umano che \u00e8 da superare eliminando dalla Bibbia ogni raffigurazione della trascendenza divina sostituendovi il \u00abtrascendere senza trascendenza\u00bb proprio dell'uomo che vuole essere \u00abcome Dio\u00bb, senza Dio, per arrivare alla sua totale liberazione.\nL'opera citata si conclude auspicando un incontro, non un compromesso, basato sul carattere umanistico che vive in entrambi, tra marxismo utopico, (purificato dal materialismo meccanicistico e dagli interessi solo economici, aperto all'utopia del regno della libert\u00e0) e cristianesimo ateo (privo di elementi teocratici e finalizzato alla liberazione utopica dell'uomo).\nCome il marxismo ha indicato materialmente la strada verso l'ideale utopico, cos\u00ec il cristianesimo ha sempre tenuto vivo nel cuore dell'uomo il desiderio utopico: ora, di comune accordo, possono avviare l'uomo verso l\"utopia concreta\".\nLa speranza oltre la morte.\nIn opposizione alla tradizione filosofica, che da Socrate, Platone sino ad Heidegger, fa della filosofia una scuola di preparazione alla morte, Bloch manifesta invece una fiducia di una vittoria sulla morte, sulla \"lampada funebre\" come egli dice, che si spegner\u00e0 con il sopravvenire di una nuova alba. Alla base di questa generica speranza c'\u00e8 la considerazione invece realistica che tutta la storia dell'uomo, nella sua evoluzione, \u00e8 stata guidata verso il meglio da quelle forze invisibili che noi chiamiamo Dio.\nTuttavia il problema pi\u00f9 irrisolto di Bloch \u00e8 forse quello del rapporto fra il cosmo e il suo sottoinsieme antropico, ossia: davvero la cosmogenesi \u00e8 antropocentrica? Davvero l'universo \u00e8 diretto al miglioramento e questo dipende dall'uomo? C'\u00e8 persino chi sostiene la tesi opposta: noi umani saremmo d'intralcio e d'ostacolo per il termine della cosmo(a)gonia.\nLo affermavano gi\u00e0 le apocalissi giudaiche precristiane, lo ribadisce Nietzsche: \u00abIn un angolo remoto dell'universo scintillante e diffuso attraverso infiniti sistemi solari, c'era una volta un astro, su cui animali intelligenti scoprirono la conoscenza. Fu il minuto pi\u00f9 tracotante e pi\u00f9 menzognero della storia del mondo, ma tutto ci\u00f2 dur\u00f2 soltanto un minuto. Dopo pochi respiri della natura, la stella si irrigid\u00ec e gli animali intelligenti dovettero morire. Era anche tempo: difatti, sebbene si vantassero di aver gi\u00e0 conosciuto molto, alla fine avevano scoperto, con grande riluttanza, di aver conosciuto tutto falsamente. Essi perirono, e morendo maledissero la verit\u00e0. Cos\u00ec accadde a quei disperati animali che avevano scoperto la conoscenza.\u00bb\nCos\u00ec per Leopardi, col suo pessimismo globale, l'esperimento cosmico \u00e8 destinato a fallire, uomo o non uomo: \u00abTempo verr\u00e0 che esso universo, e la natura medesima, sar\u00e0 spenta. E nel modo che grandissimi regni ed imperi umani, e loro meravigliosi moti, che furono famosissimi in altre et\u00e0, non resta oggi segno n\u00e9 fama alcuna; parimenti del mondo intero, e delle infinite vicende e calamit\u00e0 delle cose create, non rimarr\u00e0 pure vestigia; ma un silenzio nudo e una quiete altissima, empieranno lo spazio immenso. Cos\u00ec questo arcano mirabile e spaventoso dell'esistenza universale, innanzi di essere dichiarato n\u00e9 inteso, si dileguer\u00e0 e perderassi.\u00bb"}
{"id": "126966", "revid": "11959", "url": "https://it.wikipedia.org/wiki?curid=126966", "title": "Storia dell'Egitto arabo, tulunide, ayyubide e mamelucco", "text": ""}
{"id": "126967", "revid": "439868", "url": "https://it.wikipedia.org/wiki?curid=126967", "title": "Myron Scholes", "text": "Nel 1997 \u00e8 stato vincitore, insieme con Robert Merton, del Premio della Banca di Svezia per le scienze economiche in memoria di Alfred Nobel (Premio Nobel per l'economia), per aver ideato \"un nuovo metodo per determinare il valore di strumenti derivati\".\nBiografia.\nNato in una cittadina dell'Ontario, in Canada, nel 1962 ottiene il Bachelor's degree nella McMaster University di Hamilton, nel 1964 consegue l'MBA presso l'Universit\u00e0 di Chicago, dove inoltre ottiene il PhD nel 1969. Ancor prima di aver concluso il dottorato, nel 1968, \u00e8 assistente presso la Sloan School of Management del MIT di Boston, dove conosce, tra gli altri, Franco Modigliani. Nel 1976 e fino al 1983 torna come insegnante all'Universit\u00e0 di Chicago, per poi trasferirsi alla Stanford University dove, dal 1996, \u00e8 professore emerito.\nScholes fu tra i fondatori, nel 1994, dell\"'hedge fund\" Long Term Capital Management, salvato dal fallimento dalla Federal Reserve nel settembre 1998 per circa 3.6 miliardi di dollari."}
{"id": "126968", "revid": "287204", "url": "https://it.wikipedia.org/wiki?curid=126968", "title": "Incontro alla Porta d'Oro (Filippo Lippi)", "text": "L'Incontro di Gioacchino e Anna alla Porta d'Oro \u00e8 parte di una predella di una pala d'altare (tempera su tavola (20,5x47,9 cm) eseguita da Filippo Lippi, databile al 1440-1445 e conservata nell'Ashmolean Museum di Oxford.\nStoria.\nLa datazione \u00e8 oggetto di dibattito, come anche l'identificazione della pala cui la predella faceva parte, per la mancanza di documenti e fonti certe: tuttavia, per stile e iconografia, viene associata all'\"Annunciazione\" di Monaco di Baviera.\nDescrizione e stile.\nIl soggetto dell'opera \u00e8 tratto da un episodio del Protovangelo di Giacomo, che narra dell'incontro di Anna e Gioacchino, genitori di Maria avvenuto alla Porta Aurea di Gerusalemme, e del bacio da cui sarebbe stata concepita miracolosamente Maria, tema che si lega al dibattuto concetto dell'Immacolata concezione di Maria. Il dipinto \u00e8 ricco di simboli complessi, come, ad esempio, gli uccelli in secondo piano: si pensa siano aironi, simbolo del rifiuto delle false dottrine, in riferimento al concetto del concepimento di Maria."}
{"id": "126971", "revid": "1573940", "url": "https://it.wikipedia.org/wiki?curid=126971", "title": "Babyrousa babyrussa", "text": "Il babirussa delle Molucche (Babyrousa babyrussa ) \u00e8 una specie di babirussa (genere \"Babyrousa\") presente oggi esclusivamente su alcune isole indonesiane: Mangole e Taliabu, del gruppo delle Sula, e Buru. In passato, il suo areale comprendeva anche l'isola di Sulawesi, dove oggi la specie \u00e8 estinta.\nDescrizione.\nLe varie specie di babirussa differiscono tra loro per caratteristiche morfologiche irrilevanti. Raggiungono una lunghezza testa-tronco di 85\u2013110\u00a0cm e un'altezza al garrese di 65\u201380\u00a0cm; la coda misura 20\u201332\u00a0cm. Hanno un corpo tondeggiante con zampe relativamente lunghe e sottili. Il babirussa delle Molucche \u00e8 ricoperto da peli relativamente lunghi e fitti, mentre le altre due specie esistenti sono quasi glabre. Inoltre, nel babirussa delle Molucche i peli sono di colore crema-dorato o nero, mentre nel babirussa di Sulawesi (\"B. celebensis\") la pelle \u00e8 particolarmente spessa e grigio-brunastra con poche setole scure e nel babirussa di Togian (\"B. togeanensis\") i peli sono marroni o neri, relativamente chiari sulle regioni inferiori.\nLa caratteristica pi\u00f9 sorprendente del babirussa sono le zanne straordinariamente ricurve dei maschi. I canini superiori non crescono nella cavit\u00e0 orale, ma direttamente verso l'alto, attraverso la sommit\u00e0 del muso, dove si curvano all'indietro verso la fronte. Possono raggiungere una lunghezza anche di 30\u00a0cm. Nelle femmine questi denti sono piccoli o assenti. Anche i canini inferiori si sviluppano all'esterno della bocca, crescendo lateralmente oltre il muso verso l'alto.\nDistribuzione e habitat.\nAttualmente il babirussa delle Molucche \u00e8 diffuso esclusivamente su alcune isole indonesiane appartenenti all'arcipelago delle Molucche: Mangole e Taliabu, del gruppo delle Sula, e Buru.\nIn passato, l'areale di questa specie comprendeva anche l'isola di Sulawesi, dove oggi \u00e8 estinta. Gli studiosi ritengono che essa sia stata introdotta sulle isole in cui vive attualmente da altre regioni, ma il suo areale originario \u00e8 attualmente sconosciuto.\nI babirussa vivono in aree ricoperte da foresta pluviale tropicale, sulle rive di fiumi e stagni, particolarmente ricche di piante acquatiche.\nBiologia.\nRiguardo alle abitudini di vita del babirussa delle Molucche, sono disponibili solamente pochi dati concreti. Tuttavia, si ritiene che esse differiscano poco da quelle del babirussa di Sulawesi.\nI babirussa sono onnivori e si nutrono di varie parti di piante, come foglie, radici e frutti, nonch\u00e9 di sostanze di origine animale, come invertebrati (insetti e vermi) e piccoli vertebrati. \u00c8 possibile che questi animali vadano in cerca di cibo in zone particolari, a differenza di altre specie del gruppo dei suiformi, e probabilmente non scavino tanto nel terreno con il muso, a causa della mancanza di un osso rostrale nel naso. Con molta probabilit\u00e0 preferiscono scavare nella sabbia lassa e nel terreno fangoso. La specie che vive a Sulawesi visita anche aree ove si trovano depositi di sale vulcanico, bevendo acqua e ingerendo il terreno. \u00c8 presumibile che anche \"Babyrousa babyrussa\" faccia altrettanto.\nIl babirussa delle Molucche forma probabilmente piccoli gruppi che si spostano insieme. Nel babirussa di Sulawesi i maschi pi\u00f9 anziani sono stati spesso visti da soli, mentre i gruppi consistono per lo pi\u00f9 in bande composte al massimo da cinque animali, di solito femmine con diversi esemplari giovani. Tuttavia, presso i punti d'acqua e in altri luoghi, sono state osservate anche bande di 13 esemplari.\nTassonomia.\nIl babirussa delle Molucche viene assegnato, insieme ad altre tre specie, al genere \"Babyrousa\".\nQueste quattro specie erano originariamente considerate membri di una singola specie, che nel 2001/2002 \u00e8 stata suddivisa in specie a s\u00e9 stanti: \"B. celebensis\", \"B. togeanensis\", \"B. babyrussa\" e \"B. bolabatuensis\". Tuttavia, non \u00e8 ancora ben chiaro se gli animali che vivono sulle isole di Sulawesi, Muna, Buton e Lembeh, che attualmente vengono assegnati al babirussa di Sulawesi, presentino in realt\u00e0 maggiori affinit\u00e0 con il babirussa delle Molucche.\nConservazione.\nLa specie \u00e8 classificata come \u00abvulnerabile\u00bb (\"Vulnerable\") dall'Unione Internazionale per la Conservazione della Natura (IUCN) a causa dell'esiguit\u00e0 delle popolazioni. Tale classificazione \u00e8 giustificata dalle ridotte dimensioni dell'areale, limitato alle isole Sula e a Buru. Inoltre, negli ultimi anni il numero di esemplari \u00e8 andato riducendosi a causa della perdita dell\"habitat\" dovuta al disboscamento e ad altri tipi di alterazioni ambientali, nonch\u00e9 della caccia da parte delle popolazioni non musulmane. Inoltre, gli studiosi prevedono che questa attuale tendenza continuer\u00e0.\nLo stato attuale delle popolazioni di questa specie non \u00e8 noto, ma si ritiene che questi animali vivano in gran parte indisturbati, specialmente nelle aree boschive rimanenti di Buru e Taliabu."}
{"id": "126973", "revid": "287204", "url": "https://it.wikipedia.org/wiki?curid=126973", "title": "Piet\u00e0 (Filippo Lippi)", "text": "La Piet\u00e0 \u00e8 una tempera su tavola (57,5x32 cm) di Filippo Lippi, databile fra il 1437 e il 1439 e conservata a Milano al Museo Poldi Pezzoli.\nStoria.\nL'opera faceva probabilmente parte di un altarolo per la devozione privata. Esiste l'ipotesi che questa tavola sia anche fra quelle che, secondo il Vasari, Lippi realizz\u00f2 per Cosimo il Vecchio come dono per il papa Eugenio IV, che in quel periodo risiedeva a Firenze.\nDescrizione e stile.\nLa scena \u00e8 inserita in un paesaggio notturno, spoglio e roccioso, che sar\u00e0 tipico della successiva produzione lippesca, in accordo con la funzione dell'opera, cio\u00e8 di meditazione sulla passione e morte del Cristo.\nGes\u00f9 \u00e8 inserito entro il sarcofago in primo piano ed \u00e8 sorretto ai lati dalle due figure di dolenti, la Vergine e san Giovanni Evangelista, che riprendono nei tipi le immagini a rilievo, di forte carica espressionistica, realizzate da Donatello.\nLa composizione \u00e8 calibrata attentamente e in alcuni brani raggiunge vertici di sofisticatezza, come il corpo cadente del Cristo."}
{"id": "126975", "revid": "767487", "url": "https://it.wikipedia.org/wiki?curid=126975", "title": "Dark City", "text": "Dark City \u00e8 un film di fantascienza del 1998 scritto e diretto da Alex Proyas e interpretato, fra gli altri, da William Hurt, Rufus Sewell, Kiefer Sutherland e Jennifer Connelly.\n\u00c8 stato presentato fuori concorso al 51\u00ba Festival di Cannes.\nTrama.\nJohn Murdoch si risveglia nella vasca da bagno di un hotel in preda all'amnesia. Dopo essersi vestito e sistemato, riceve una telefonata da parte del Dottor Schreber, che gli ordina di fuggire immediatamente, perch\u00e9 alcuni uomini lo inseguono. Durante la telefonata, John scopre il cadavere di una donna con degli strani simboli a spirale incisi sulla pelle e un coltello sporco di sangue. Scappa dall'albergo quando arrivano tre sinistri uomini con abiti e cappelli neri, gli \"Stranieri\". Sforzandosi, John si ricorda del proprio nome e ritrova la moglie Emma. Nel frattempo viene braccato anche dall'ispettore Frank Bumstead, dato che viene accusato di aver compiuto una serie di omicidi, che John - per via dell'amnesia - non ricorda. Mentre \u00e8 perseguito dagli Stranieri, John scopre di possedere poteri psicocinetici come loro, che sfrutta per la sua fuga.\nMentre si muove per le vie della metropoli, che \u00e8 sempre immersa in un tetro ed inquietante ambiente notturno, John scopre che tutti i cittadini cadono in uno stato comatoso a mezzanotte in punto, l'ora in cui gli Stranieri fermano il tempo e alterano il paesaggio urbano, cos\u00ec come l'identit\u00e0 delle persone e i loro ricordi. John, attraverso indizi in suo possesso e dei confusi flashback, scopre che l'oscura citt\u00e0 in cui vive era un tempo un paese costiero chiamato \"Shell Beach\". I suoi tentativi di uscire dalla metropoli per arrivare a Shell Beach sono ostacolati dalla mancanza di informazioni attendibili dalle persone che incontra sul suo cammino. Nel quartier generale degli Stranieri, questi, indagando sul fatto che un umano possiede i loro stessi poteri, iniettano i veri ricordi di John nella mente di un loro agente, Mister Hand, per poterlo rintracciare ed eliminare.\nJohn si incontra con Bumstead, che riconosce la sua innocenza e ammette di porsi delle domande circa la vera natura della citt\u00e0. I due s'incontrano col dott. Schreber, il quale spiega che gli Stranieri sono in realt\u00e0 dei parassiti extraterrestri che vivono prendendo possesso dei cadaveri umani. Con la loro coscienza collettiva, gli Stranieri compivano esperimenti umani per analizzare l'individualit\u00e0 di ogni persona, nella speranza che alcune informazioni possano favorire la sopravvivenza della propria razza. Un'anomalia nel potere degli Stranieri ha svegliato John durante il processo di mezzanotte e gli ha conferito i suoi poteri, nel momento stesso in cui il dott. Schreber gli stava impiantando nuove memorie da assassino. I tre si mettono assieme alla ricerca di Shell Beach, della quale tutto ci\u00f2 che rimane \u00e8 solo un cartellone pubblicitario ai margini della citt\u00e0. Frustrato, John sfonda la parete, rivelando un portale per il cosmo. I tre vengono affrontati dagli Stranieri, incluso Mr. Hand, che tiene in ostaggio Emma. Durante la lotta che segue Bumstead, insieme ad alcuni Stranieri, cade nel portale, rivelando che tutta la metropoli \u00e8 in realt\u00e0 un'immensa colonia spaziale circondata da un campo di forza.\nGli Stranieri conducono John nel loro quartier generale sotterraneo, dove ordinano a Schreber di imprimergli la propria memoria collettiva, convinti che John contenga la risposta definitiva ai loro esperimenti. Schreber invece li tradisce iniettando nella mente di John falsi ricordi della sua infanzia a Shell Beach, tutti i dati delle macchine degli Stranieri e tutte le abilit\u00e0 dei suoi poteri. John, risvegliatosi, scatenando i suoi poteri e affronta il leader degli Stranieri, Mr. Book, riuscendo infine a sconfiggerlo in un furibondo duello che distrugge la base degli Stranieri.\nSchreber rivela a John che la vera personalit\u00e0 di Emma \u00e8 stata distrutta e che non pu\u00f2 essere ripristinata. John allora si inoltra nei macchinari appartenuti agli Stranieri e riprogramma l'intera colonia spaziale dandole l'aspetto di Shell Beach. Mentre John si reca alla cittadina incontra un morente Mr. Hand e gli rivela che gli Stranieri hanno cercato nel posto sbagliato, cio\u00e8 la mente, per capire l'umanit\u00e0.\nJohn infine giunge alla soleggiata Shell Beach attraversando una porta e incontra al molo Emma, che ora ha assunto la nuova identit\u00e0 di \"Anna\". I due si mettono a camminare per il paese, iniziando una nuova vita."}
{"id": "126982", "revid": "119879263", "url": "https://it.wikipedia.org/wiki?curid=126982", "title": "Storia dell'Egitto arabo", "text": "Dal 640 al 1517 l'Egitto fece parte del mondo arabo. In un primo tempo fu diretto da governatori che agivano per conto dei califfi Omayyadi di Damasco.\nNel 747 gli Ommayadi furono detronizzati e l'unit\u00e0 del mondo arabo si ruppe.\nL'Egitto rimase comunque sotto il dominio del Califfato abbaside, i cui sovrani riuscirono a stabilire dinastie semi-indipendenti, come quella tulunide ed ikhshidide. Nel 969 la dinastia fatimide della Tunisia conquist\u00f2 l'Egitto, stabilendo la propria capitale al Cairo. Questa dinastia ebbe fine nel 1174, quando l'Egitto cadde sotto il dominio di Saladino, la cui dinastia, gli Ayyubidi, dur\u00f2 fino al 1252. Ad essi subentrarono i Mamelucchi, che governarono, sotto la sovranit\u00e0 dei califfi abbasidi, fino al 1517, quando l'Egitto divenne parte dell'Impero ottomano.\nConquista musulmana dell'Egitto.\nL'Egitto fu conquistato da 4.000 soldati arabi, distaccatosi dal corpo di spedizione impegnato nella conquista della Siria bizantina.\nIl comandante \u2018Amr b. al-\u2018\u0100s conquist\u00f2 per prima cosa Pelusium/al-Faram\u0101 alla fine di gennaio del 640 e pose quindi l'assedio alla fortezza bizantina di Babilonia (attuale Cairo vecchia) che espugn\u00f2 dopo circa 7 mesi nell'aprile del 641, fondando nelle sue immediate vicinanze la citt\u00e0 di Fust\u0101t (Cairo Vecchia).\nAlessandria - la seconda citt\u00e0 per importanza dell'Ellenismo dopo la sola Costantinopoli - fu invece presa per accordo, trattato col Patriarca melkita Ciro (Muqawqis in arabo), che consent\u00ec senza spargimento di sangue alle comunit\u00e0 non islamiche di praticare la propria fede religiosa e conservare i titoli di propriet\u00e0 dei propri beni in cambio del pagamento dell'imposta \"di protezione\" (detta \"jizya\").\nIl paese fu eretto a governatorato (\"wil\u0101ya\") e tale esso rimase per tutto il periodo califfale omayyade e parte di quello abbaside, epoca in cui fu ampliata Fust\u0101t aggiungendovi il centro di al-\u2018Askar.\nPeriodo tulunide.\nPer il periodo dall'868 al 904, vedi: Storia dell'Egitto tulunide.\nPeriodo ikhshidide.\nPer il periodo dal 904 al 969, vedi: Storia dell'Egitto ikhshidide.\nPeriodo fatimide.\nPer il periodo dal 969 al 1171, vedi: Storia dell'Egitto fatimide.\nPeriodo ayyubide.\nPer il periodo dal 1171 al 1250, vedi: Storia dell'Egitto ayyubide.\nPeriodo Mamelucco.\nPer il periodo dal 1250 al 1517, vedi: Storia dell'Egitto mamelucco. "}
{"id": "126984", "revid": "580197", "url": "https://it.wikipedia.org/wiki?curid=126984", "title": "Storia dell'Egitto tulunide", "text": "Nell'868 il turco A\u1e25mad b. \u1e6c\u016bl\u016bn fu incaricato dal proprio patrigno Bay\u0101kb\u0101k d'incassare in sua vece i tributi che la gerarchia turca dominante nella corte califfale di S\u0101marr\u0101\u02be gli aveva attribuito.\nIbn \u1e6c\u016bl\u016bn invece si ritagli\u00f2 un proprio potere personale e, grazie a un esercito composto dai pi\u00f9 svariati elementi etnici, avvi\u00f2 una politica personale che fa parlare legittimamente dell'Egitto come del primo Stato nazionale distaccatosi dalla \"Umma\" islamica, dal momento che gli Aghlabidi d'Ifr\u012bqiya e i Tahiridi del Khor\u0101s\u0101n costituivano una dinastia governatoriale sottoposta al controllo califfale.\nL'Egitto conobbe con i Tulunidi un sensibilissimo risveglio economico e culturale che port\u00f2 all'ampliamento dei Fus\u1e6d\u0101\u1e6d/al-\u02bfAskar con la costruzione di al-Qat\u0101\u02be\u012b\u02bf in cui faceva bella mostra di s\u00e9 la grande moschea che di Ibn \u1e6c\u016bl\u016bn porta ancor oggi il nome. I discendenti di Ibn \u1e6c\u016bl\u016bn non furono per\u00f2 all'altezza del loro eponimo e disfecero quanto di buono aveva fatto Ibn \u1e6c\u016bl\u016bn.\nDinastia tulunide.\nAhmad ibn Tulun (868-884)\nAb\u016b l-Jaysh Khum\u0101rawayh (884-896) \nAb\u016b l-\u02bfAs\u0101kir Jaysh (896)\nAb\u016b M\u016bs\u00e0 H\u0101r\u016bn (896-904)\nAb\u016b l-Man\u0101qib Shayb\u0101n (904)"}
{"id": "126988", "revid": "1543377", "url": "https://it.wikipedia.org/wiki?curid=126988", "title": "Annunciazione (Filippo Lippi New York)", "text": "L'Annunciazione \u00e8 un'opera composta da due pannelli (tempera su tavola 64x23 cm ciascuno) di Filippo Lippi, databile tra il 1438 e il 1439 circa e conservata nella Frick Collection di New York.\nDescrizione e stile.\nI due pannelli sono incorniciati insieme ma in precedenza dovevano essere gli scomparti laterali di un altarolo portatile di cui si \u00e8 persa la parte centrale. Il pannello di sinistra mostra l'Angelo annunciante, mentre quello di destra la Vergine annunciata.\nLa composizione \u00e8 costruita con prospettiva centrale e le figure sono messe in risalto da un chiaroscuro avvolgente che non sbalza le figure, anzi asseconda il disegno con pi\u00f9 morbidezza. L'ambientazione \u00e8 semplice ed essenziale, in contrasto con le ricche annunciazioni di matrice tardogotica, come le coeve tavole di Beato Angelico. La ricerca luministica (percepibile nello studio sulla ombre proiettate) \u00e8 tratta dalla pittura fiamminga; assieme a un'accentuazione dei valori lineari del disegno e del contorno elegante, fa datare l'opera alla fase in cui l'arte del Lippi si andava staccando dall'influenza masaccesca, assimilando altri spunti disponibili da altre scuole pittoriche."}
{"id": "126991", "revid": "88740", "url": "https://it.wikipedia.org/wiki?curid=126991", "title": "Robert Merton", "text": "Biografia.\nCresciuto ad Hastings-on-Hudson (New York), studioso di finanza, \u00e8 stato uno dei tre ricercatori che negli anni '70 svilupparono la matematica delle opzioni. Merton pubblic\u00f2 un articolo nel 1973, nella stessa epoca in cui Fischer Black e Myron Scholes pubblicavano i loro risultati, essenzialmente identici. Con una qualche ingiustizia nei confronti di Merton, la pi\u00f9 nota formula per il prezzo delle opzioni \u00e8 nota come formula di Black e Scholes. \nMerton ottenne il Bachelor's degree presso la School of Engineering and Applied Science della Columbia University. Attualmente \u00e8 professore alla Harvard University ed \u00e8 stato membro della faculty della MIT Sloan School of Management. Merton e Scholes ricevettero il Premio della Banca di Svezia per le scienze economiche in memoria di Alfred Nobel (Premio Nobel per l'economia) per il loro lavoro sulle opzioni nel 1997, dopo la morte di Fischer Black. Merton \u00e8 inoltre figlio di Robert K. Merton, illustre sociologo ai pi\u00f9 noto per aver coniato l'espressione \"profezia che si autoavvera\".\nLa sua teoria, dapprima utilizzata semplicemente come modello di previsione, col tempo venne utilizzata dai trader prima di effettuare gli scambi col risultato che il modello risultava efficace in quanto i trader stessi lo rendevano vero.\nMerton fu un autorevole associato del fondo speculativo Long-Term Capital Management che fall\u00ec clamorosamente nel 1998."}
{"id": "126994", "revid": "125802965", "url": "https://it.wikipedia.org/wiki?curid=126994", "title": "Ducato di Normandia", "text": "Il Ducato di Normandia fu un ducato medioevale, soggetto al Regno di Francia. Nacque nel 911 e fu definitivamente integrato nei domini reali nel 1469, anche se rimase come titolo onorifico fino al 1789.\nStoria.\nNel 911 fu siglato un accordo, il trattato di Saint-Clair-sur-Epte, tra il capo norvegese Rollone e il re di Francia Carlo il Semplice, in base al quale i Normanni occupavano le terre della bassa valle della Senna (equivalente all'Alta Normandia) in cambio di un giuramento di vassallaggio (che fu pronunciato nel 940) e di un impegno a ricevere il battesimo. Rollone doveva inoltre difendere l'estuario della Senna e Rouen dalle incursioni vichinghe.\nGuglielmo di Jumi\u00e8ges, uno storico normanno, ci ha lasciato una fedele descrizione della \"strana\" cerimonia:\n\u00abRollone si rifiutava di baciare il piede a Carlo, quando ricevette da lui il ducato di Normandia. Tuttavia, spinto dalle preghiere dei Franchi, ordin\u00f2 a uno dei suoi guerrieri di farlo in sua vece: costui afferr\u00f2 il piede del re e lo port\u00f2 alla bocca, ma lo baci\u00f2 senza curvarsi, e fece cadere per terra il re. Donde grandi scoppi di risa e grande tumulto nella folla\u00bb.\nIl territorio sotto la sovranit\u00e0 dei Normanni si ampli\u00f2 progressivamente, incamerando l'Hi\u00e9mois e il Bessin (nel 924) e il Cotentin e la regione di Avranches (nel 933). Il duca Guglielmo II (poi detto il Conquistatore) ingrand\u00ec ancora i territori con la conquista di Passais sul Maine.\nLa colonizzazione scandinava diede apporti soprattutto danesi, ma anche norvegesi e anglo-danesi: non si ebbe un'immigrazione massiccia, che fu pi\u00f9 accentuata soprattutto nella regione di Caux, nella regione di Roumois e di Caen, nella parte settentrionale del Cotentin.\nI duchi di Normandia.\nMentre i suoi predecessori erano qualificati come jarl dei normanni o conti di Rouen, Riccardo II, che era succeduto a Riccardo I fu il primo a ricevere il titolo di duca di Normandia. Il titolo fu ottenuto da governanti normanni, francesi, inglesi e britannici a partire dal X secolo.\nNel 1204, il ducato fu annesso - \"commesso\" - dal re di Francia Filippo Augusto. I sovrani inglesi continuarono a pretendere il ducato fino al trattato di Parigi del 1259. Tuttavia gli inglesi continuarono a governare sulle Isole anglo-normanne e non rinunciarono a rivendicare anche la regione continentale durante la guerra dei cent'anni.\nIn molte occasioni il ducato fu donato in appannaggio a un membro della famiglia reale francese come nel caso di Filippo VI che don\u00f2 la Normandia al figlio primogenito ed erede Giovanni II o quello di Luigi XI che don\u00f2 il titolo di duca di Normandia al fratello Carlo, pi\u00f9 conosciuto come Duca di Berry.\nIl duca di Normandia era uno dei sei pari laici primitivi.\nIl ducato dal X all'XI secolo.\nFino a Riccardo II i successori di Rollone ebbero il titolo di conti di Normandia; in seguito esercitarono il potere di \"ban\" pur riconoscendo la sovranit\u00e0 del re di Francia. I duchi batterono moneta propria, rendevano giustizia e raccoglievano le imposte. Levavano inoltre propri eserciti ed attribuivano la maggior parte delle cariche ecclesiastiche. Erano dunque di fatto indipendenti dal re di Francia, al quale tuttavia prestavano un formale omaggio.\nFurono in relazione con sovrani di altri regni, in particolare con i re di Inghilterra: Emma, sorella di Riccardo I aveva sposato il re di Inghilterra Etelredo II d'Inghilterra. Conservarono inoltre alcune istituzioni di origine scandinava, come il diritto di esilio, il diritto marittimo e l'istituto del matrimonio \"more danico\".\nA differenza di altri principi territoriali della Francia settentrionale riuscirono ad impedire che i castellani alle loro dipendenze acquisissero poteri troppo vasti. Le terre direttamente sotto il loro dominio restarono considerevolmente pi\u00f9 vaste di quelle dei loro feudatari e questa ricchezza fondiaria permise loro di restituire terre alle abbazie e di garantirsi la fedelt\u00e0 dei vassalli con la distribuzione di feudi. Nel corso dell'XI secolo il sistema feudale aveva ridotto i possedimenti diretti della dinastia, ma la conquista dell'Inghilterra da parte di Guglielmo il Conquistatore li accrebbe nuovamente.\nIn questo periodo la corte non aveva un'organizzazione definita e si spostava frequentemente. La cancelleria non era ancora costituita e gli atti scritti erano ancora poco numerosi. La corte era costituita di aristocratici (\"Grands\" o \"Grandi\") laici ed ecclesiastici, che prestavano giuramento di fedelt\u00e0 all'erede del ducato. Le grandi famiglie erano solo in piccola parte di origine scandinava (come la famiglia degli Harcourt) e in maggioranza di origine franca (i Bell\u00eame, i Tosny). Pi\u00f9 tardi si aggiunsero anche famiglie di origine bretone o tedesca. A partire dal 1040 il termine di \"barone\" designa l'\u00e9lite dei cavalieri, compagni del duca. Il termine \"vassallo\" compare nei documenti solo a partire dal 1057 e all'incirca nella stessa epoca inizia ad essere utilizzato il termine \"feudo\". Il vassallaggio infatti non era in alcun modo sistematico e capillare come lo fu negli ultimi decenni dell'XI secolo.\nAgli inizi dell'XI secolo la Normandia era inserita in una rete di scambi commerciali orientati verso l'Europa nord-occidentale. I mercanti di Rouen frequentavano gi\u00e0 Londra dove commerciavano il vino e a Rouen arrivano schiavi venduti dai Vichinghi. In questa regione era particolarmente intensa la circolazione monetaria. La Normandia ignorava l'istituto della servit\u00f9 della gleba e le \"corv\u00e9es\" dovute dai contadini per le terre signorili sono relativamente piuttosto contenute.\nLa rinascita urbana e culturale della zona occidentale \u00e8 un fenomeno relativamente lento e progressivo: a parte il caso del Mont Saint Michel, solo a partire dal 1030 si ebbe la ricostruzione delle grandi abbazie. Le citt\u00e0 episcopali di Caen e di Valognes non si distinsero che a partire all'incirca dalla stessa epoca. Il duca Riccardo II chiam\u00f2 in Normandia Guglielmo da Volpiano per rianimare, secondo la regola benedettina, la vita dell'abbazia di F\u00e9camp ricostruita da Riccardo I, e suo figlio Roberto il Magnifico fond\u00f2 nel 1032 Cerisy.\nGuglielmo il Conquistatore.\nConosciamo la vita di Guglielmo il Conquistatore grazie all'opera del suo biografo, Guglielmo di Poitiers. Il padre, il duca Roberto I il Magnifico, mor\u00ec nel 1035 nel corso di un pellegrinaggio e per una decina d'anni, durante la minore et\u00e0 di Guglielmo, si ebbe un periodo di disordini. Nel 1046 si form\u00f2 una coalizione di feudatari per deporre Guglielmo a favore di Guido, conte di Brionne e nipote di Riccardo II. I feudatari ribelli furono sconfitti l'anno seguente (bataille du Val-\u00e8s-Dunes) con l'appoggio del re di Francia Enrico I.\nFino al 1055 il nuovo duca \u00e8 tuttavia ancora impegnato a sbarazzarsi di alcuni feudatari troppo ambiziosi, spesso originari della famiglia ducale (confisc\u00f2 ad esempio i feudi del duca di Arques) e a consolidare le proprie alleanze con un'abile politica di distribuzione di feudi e mediante il matrimonio con Matilde, figlia del conte di Fiandra Baldovino V e nipote del re di Francia, che spos\u00f2 nonostante l'interdizione del papa Leone XI.\nA partire dal 1050 il re d'Inghilterra Edoardo il Confessore fece appello a Guglielmo per far fronte alle minacce dei propri feudatari e non avendo eredi diretti lasci\u00f2 intendere che il duca di Normandia avrebbe potuto raccoglierne l'eredit\u00e0. Alla sua morte, il 5 gennaio del 1066, tuttavia, Aroldo Godwinson si fece consacrare re di Inghilterra a Westminster. Guglielmo sbarc\u00f2 in Inghilterra per reclamare la propria eredit\u00e0 e sconfisse Harold nella battaglia di Hastings il 14 ottobre dello stesso anno. Il 25 dicembre Guglielmo venne incoronato re di Inghilterra nell'abbazia di Westminster, come Guglielmo I.\nCon la conquista Guglielmo rafforz\u00f2 considerevolmente il ducato, grazie anche alle ricchezze conquistate nel suo nuovo regno, e l'aristocrazia normanna prese possesso di numerosi feudi inglesi.\nAlla sua morte i suoi territori furono suddivisi tra i figli Guglielmo II il Rosso (regno di Inghilterra) e Roberto II Courteheuse (ducato di Normandia) e inizi\u00f2 un periodo di lotte dinastiche. Roberto partecip\u00f2 alla prima crociata, e al suo ritorno trov\u00f2 il trono di Inghilterra occupato dal fratello Enrico Beauclerc, dopo la morte di Guglielmo II, dal quale fu successivamente sconfitto nella battaglia di Tinchebray (1106).\nLa Normandia nel XII secolo.\nEnrico Beauclerc dovette far fronte alle ambizioni della casata dei Bell\u00eames, alleata al conte di Angi\u00f2 e al re di Francia. La continuit\u00e0 dinastica fu minacciata con la morte dell'unico figlio in un naufragio nel 1120, ma la figlia Matilda fu riconosciuta dai baroni normanni come erede del ducato. Nel 1128 Matilda si spos\u00f2 con Goffredo Plantageneto, conte di Angi\u00f2 e del Maine.\nAlla morte di Enrico Beauclerc nel 1135 si apr\u00ec una nuova crisi dinastica: Stefano di Blois, nipote di Enrico tramite sua madre Adele, rivendic\u00f2 il trono di Inghilterra e prest\u00f2 giuramento al re di Francia come duca di Normandia. Goffredo Plantageneto tuttavia lo sconfisse a Rouen e a Arques nel 1144. Per ottenere l'investitura del re di Francia dovette tuttavia cedere il castello di Gisors.\nAlla morte di Goffredo, il ducato di Normandia venne ereditato dal figlio Enrico II di Inghilterra, che ingrand\u00ec ulteriormente i suoi possessi tramite il suo matrimonio con Eleonora di Aquitania nel 1154. La Normandia era in quest'epoca integrata nei vasti domini dei Plantageneti, che andavano dalla Scozia ai Pirenei. \nAlla morte di Enrico gli successe il figlio Riccardo Cuor di Leone, che fu preso prigioniero nel 1193 durante la crociata. Il trono venne quindi preso dal fratello Giovanni Senza Terra, che ricerc\u00f2 il sostegno del re di Francia, Filippo Augusto, cedendogli terre e fortezze nella parte est del ducato, tra cui la regione di Verneuil. Nel 1194 il regno di Francia si impadron\u00ec di \u00c9vreux, del Neubourg e del Vaudreuil e attacc\u00f2 Rouen. Dopo la sua liberazione e il suo ritorno sul trono, Riccardo riprese Verneuil e approfittando di una tregua di un anno, intraprese la costruzione della fortificazione di Ch\u00e2teau Gaillard, presso Rouen.\nLa fine della Normandia dei Plantageneti (inizi del XIII secolo).\nAlla morte di Riccardo nel 1199 Giovanni Senza Terra si fece incoronare duca di Normandia a Rouen e rese omaggio al re di Francia. I negoziati condotti portarono al trattato del Goulet. Spos\u00f2 quindi forzatamente Isabella d'Angoul\u00eame, promessa a Ugo IX di Lusignano, vassallo del re di Francia. Costui si appell\u00f2 al re, il quale dichiar\u00f2 Giovanni Senza Terra decaduto dai suoi feudi in ragione della sua assenza, ossia confisc\u00f2 le sue terre per darle a un nipote di Giovanni, Arturo I di Bretagna, riservandosi tuttavia la Normandia. Nel 1202 il re si impadron\u00ec inoltre della regione di Bray.\nGiovanni Senza Terra fece assassinare il nipote e fu abbandonato dai suoi baroni normanni, influenzati dal re di Francia. La fortezza di Chateau Gaillard cedette nel 1204 dopo un assedio di parecchi mesi e poco dopo capitol\u00f2 anche la citt\u00e0 di Caen. Infine le truppe reali entrarono a Rouen dopo aver vinto la resistenza degli abitanti della citt\u00e0. La Normandia conquistata venne incorporata nei domini reali.\nStoria economica.\nIl periodo ducale vide un'espansione demografica ed economica, con grandi opere di dissodamento da parte delle abbazie o delle grandi famiglie feudali. I territori disboscati prendevano il nome del dissodatore con la desinenza in \"-erie\" o in \"-i\u00e8re\" e nacquero nuovi borghi e villaggi. I signori smembravano le proprie riserve concedendo terre come \"fattorie perpetue\", i futuri \"feudi plebei\".\nI progressi dell'agricoltura si manifestarono nell'adozione generalizzata della rotazione triennale dei campi, che miglior\u00f2 il rendimento, e del collare da spalla per i cavalli da tiro, ora pi\u00f9 frequentemente utilizzati nei lavori agricoli.\nL'economia monetaria penetr\u00f2 nel mondo rurale pi\u00f9 precocemente che altrove e dall'XI secolo tutti gli abitanti pagavano un'imposta diretta (\"graverie\") in moneta e non in natura. Le rendite fondiarie furono utilizzate dalla fine del XII secolo.\nSi svilupp\u00f2 anche il commercio fluviale e i mercanti di Rouen disponevano di empori a Londra e nel XII secolo molti borghi fondarono la loro prosperit\u00e0 sulla tessitura.\nNell'XI secolo i baroni normanni disponevano di numerosi feudi, ricevuti direttamente dal duca, al quale prestavano omaggio. Da questi dipendevano i signori, che possedevano delle terre e facevano costruire le loro dimore nel quadro della \"motte\" feudale (dimora fortificata su un poggio, come quella di Aplemont presso Le Havre. Incoraggiavano la creazione di borghi e di sobborghi. Alcune famiglie si impoverirono rapidamente. I valvassori dipendevano da questi signori e gestivano una frazione del feudo. I \"feudi \"de haubert\"\" potevano essere ulteriormente suddivisi in frazioni. Tra i contadini si distingueva un ceto pi\u00f9 agiato, con il possesso di almeno una coppia di animali da tiro e per il lavoro nei campi. Esisteva anche un proletariato rurale, ma praticamente non esistevano servi della gleba in Normandia.\nL'architettura vede lo sviluppo di uno stile peculiare della regione nelle chiese abbaziali romaniche e una pionieristica applicazione della tecnica della volta a crociera ogivale nell'architettura gotica, che compare a Lessay agli inizi del XII secolo.\nLa trasformazione linguistica.\nDella colonizzazione scandinava resta traccia in numerosi sostantivi:"}
{"id": "126995", "revid": "108694281", "url": "https://it.wikipedia.org/wiki?curid=126995", "title": "Duca di Normandia", "text": ""}
{"id": "126997", "revid": "1543377", "url": "https://it.wikipedia.org/wiki?curid=126997", "title": "Montaggio video", "text": "Con l'espressione montaggio video (in inglese video editing) ci si pu\u00f2 riferire a:\nProcesso.\nIl montaggio video \u00e8 il processo mediante il quale si modificano delle sequenze di riprese video e si aggiungono effetti speciali e una traccia sonora. Il montaggio serve per meglio comunicare il messaggio contenuto nella ripresa video ed \u00e8 considerato una forma d'arte.\nL'editing video \u00e8 sempre stato considerato come \"la forma d'arte invisibile\" poich\u00e9 le persone difficilmente riescono a sapere cosa serve per modificare le clip.\nStoria.\nIl Kinetoscopio.\nNel 1890 Thomas Alva Edison con il suo assistente William Laurie Dickson invent\u00f2 il primo proiettore grafico in movimento. Il proiettore ha utilizzato una pellicola di celluloide per creare immagini in movimento. Il Kinetoscopio \u00e8 stato il primo dispositivo ad essere conosciuto come \"macchina fotografica in movimento\". Il modo in cui funzionava il Kinetoscopio era di una persona alla volta che guardava direttamente in basso attraverso uno spioncino sulla parte superiore del dispositivo, e a sua volta lo spettatore vedeva un film (cio\u00e8 una pellicola) attraverso una serie di immagini fisse che cambiavano a un ritmo veloce sotto una fonte di luce. Il Kinetoscopio \u00e8 stato progettato per consentire la visione dei film da parte di un individuo alla volta attraverso uno spioncino nella parte superiore del dispositivo. Il Kinetoscopio non era un proiettore cinematografico, ma introduceva l'approccio di base che sarebbe diventato lo standard per tutte le proiezioni cinematografiche prima dell'avvento del video; lo ha fatto creando l'illusione del movimento convogliando una striscia di pellicola perforata con immagini sequenziali su una fonte di luce con un otturatore ad alta velocit\u00e0.\nIl proiettore cinematografico.\nI fratelli Lumiere sono stati i primi cineasti della storia, Auguste e Louis Lumiere erano fratelli del famoso ritrattista Antoine Lumiere. I fratelli Auguste e Louis inventarono il proiettore cinematografico nel 1895. La prima pellicola venne girata con questo strumento il 19 marzo 1895; il film era \"L'uscita dalle officine Lumi\u00e8re\" (\"La Sortie de l'usine Lumi\u00e8re\").\nEsso era un dispositivo leggero creato per catturare immagini fisse: era molto pi\u00f9 piccolo del Kinetoscopio di Edison (1890) ed era molto pi\u00f9 potente e scattava immagini con una qualit\u00e0 molto migliore.\nI primi tagli.\nErano i primi anni del 1900 quando furono introdotti i primi tagli. La gente usava forbici e nastro adesivo per tagliare filmati non necessari. Le persone continuano a utilizzare questa tecnica fino all'invenzione della prima macchina per il montaggio. \"The Great Train Robbery\" fu un cortometraggio di 10 minuti creato e montato da Edwin Porter. Fu il primo film ad utilizzare le moderne tecniche di montaggio cinematografico. Nell'agosto 1903 The Great Train Robbery era un cortometraggio sul dirottamento di un treno nel tentativo di rubare a bordo. Edwin Porter ha usato molte tecniche di editing che nessun editore del 1900 aveva mai visto prima. Una tecnica che ha usato \u00e8 stata il taglio e anche il montaggio parallelo all'interno delle scene. In totale, The Great Train Robbery conteneva 14 scene, utilizzando tecniche come tagli incrociati e altre sofisticate tecniche di editing utilizzando una macchina nota come \"splicing machine\".\nLa prima macchina per il montaggio.\nLa Moviola, la prima macchina per il montaggio, \u00e8 stata inventata nel 1924 da Iwan Surrier. Questa macchina \u00e8 stata utilizzata per modificare e tagliare le scene indesiderate nella clip. La macchina esiste ancora e viene utilizzata principalmente a Hollywood. Dopo la sua invenzione, Moviola fu largamente usata da molti studi di produzione, tra i quali Universal Studios, Warner Bros., Charles Chaplin Studios, Buster Keaton Productions, Mary Pickford, Mack Sennett e Metro Goldwyn Mayer. L'avvento del cinema sonoro, dei formati in 65 e 70 mm e la necessit\u00e0 di un'apparecchiatura di montaggio portatile durante la seconda guerra mondiale contribuirono alla grande crescita di mercato della Moviola. Nel 1984 la Moviola fu venduta alla \"J &amp; R Film Co., Inc\". L'azienda \u00e8 ancora attiva a Hollywood.\nMixer video.\nIl mixer video \u00e8 l'apparecchiatura impiegata per commutare diverse sorgenti video su un unico segnale in uscita e in alcuni casi di miscelarle tra di loro o aggiungere effetti speciali. Questo procedimento \u00e8 simile a quello che un mixer audio compie su segnali audio. Nacque verso la met\u00e0 degli anni '30.\nGli Academy Awards.\nEra il 1934 quando gli Academy Awards introdussero nella lista la categoria del montaggio cinematografico. Il primo Oscar per il montaggio \u00e8 stato assegnato a Conrad A. Nervig per il suo contributo al film 'Eskimo'.\nIl primo videoregistratore.\nNel 1956 l'industria ha creato il primo videoregistratore AMPEX. \u00c8 stato anche il primo dispositivo che ha utilizzato il nastro magnetico per registrare un video. I videoregistratori hanno portato una nuova rivoluzione nel settore e hanno cambiato l'intero modo di registrare i video.\nIl primo editor non lineare.\nLa CMX 600 \u00e8 stata introdotta nel 1971. \u00c8 stata la prima macchina computerizzata non lineare utilizzata per l'editing offline. La macchina ha ricevuto il premio Emmy per il suo contributo all'industria. La macchina, tuttavia, non funziona senza unit\u00e0 disco grandi quanto una lavatrice, rendendo questo sistema meno portatile.\nIl periodo delle invenzioni rivoluzionarie (1985-1991).\n\u00c8 stato in questi 6 anni (1985-1991) che l'industria video ha visto l'introduzione e l'invenzione di uno dei software pi\u00f9 popolari:\nNascita di internet.\nL'editing online \u00e8 il processo di riassemblaggio del montaggio video a piena risoluzione dopo che \u00e8 stata eseguita una modifica offline. \u00c8 sviluppato nella fase finale di una produzione video.\nUn editor collaborativo in tempo reale \u00e8 un tipo di software collaborativo o applicazione web che consente l'editing collaborativo in tempo reale, l'editing simultaneo o l'editing in tempo reale dello stesso documento digitale, file del computer o dati archiviati nel cloud, come un foglio di calcolo online, un processore di elaborazione documenti, database o presentazioni, contemporaneamente da utenti diversi su computer o dispositivi mobili diversi, con fusione e aggiornamento automatici e quasi istantanei delle loro modifiche.\nL'editing basato su cloud \u00e8 il processo di utilizzo di Internet per lavorare con contenuti in remoto, in modo collaborativo o di natura \"time-critical\" come l'editing di eventi sportivi in \u200b\u200bdiretta in tempo reale utilizzando proxy video (copie a bassa risoluzione) del materiale originale.\nLa famosa piattaforma online e social media YouTube ha iniziato a permettere agli utenti di fare editing video.\nCon la nascita delle app mobile \u00e8 possibile fare montaggio video anche su dispositivi mobili come smartphone e tablet."}
{"id": "126998", "revid": "1851848", "url": "https://it.wikipedia.org/wiki?curid=126998", "title": "Bjarne Riis", "text": "Professionista dal 1986 al 1999, vinse il Tour de France 1996, \nAmstel Gold Race 1997 e diverse tappe del Giro d'Italia. Dal 2000 al 2015 \u00e8 stato team manager e direttore sportivo della squadra ciclistica CSC/Saxo/Tinkoff.\nCarriera.\nEsord\u00ec tra i professionisti nel 1986. Nel biennio 1994-1995 corse tra le file del discusso team italiano Gewiss-Ballan: al primo anno, secondo il dottor Messini D'Agostini (uno dei magistrati nel processo che vide coinvolto il medico Francesco Conconi), Riis era solito avere variazioni non naturali di ematocrito superiori al 20%. L'anno dopo il danese concluse al terzo posto il Tour de France; nei giorni prima della fine della corsa \u2013 lo si seppe da documenti sequestrati a Conconi \u2013 gli era per\u00f2 stato rilevato un tasso di ematocrito al 56,3%.\nAl termine del 1995 si accas\u00f2 al Team Deutsche Telekom. Nella stagione subito seguente, all'et\u00e0 di trentadue anni, vinse il Tour de France, potendo contare quell'anno sul giovane Jan Ullrich come gregario. Dopo la vittoria al Tour si guadagn\u00f2 nel gruppo il soprannome di \"Monsieur 60%\", con riferimento al suo tasso di ematocrito; il massaggiatore della Telekom Jeff D'Hont testimoni\u00f2 peraltro come, durante la seconda settimana di quel vittorioso Tour, l'ematocrito del danese avesse raggiunto addirittura il 64%, e come di conseguenza si fossero rese necessarie delle iniezioni anti-trombosi. Riis comunque non venne mai trovato positivo all'antidoping.\nNegli anni a seguire vinse l'Amstel Gold Race 1997; in precedenza si era aggiudicato tre campionati nazionali danesi e alcune tappe al Giro d'Italia. La sua carriera termin\u00f2 prematuramente il 18 giugno 1999, per colpa di un infortunio causatogli dopo una caduta avvenuta durante una tappa del Tour de Suisse. Dopo il suo ritiro dal ciclismo professionistico divenne nell'agosto del 2000 direttore sportivo alla Memory Card-Jack &amp; Jones per le corse a tappe.\nIl 25 maggio 2007, in una conferenza stampa, Riis ammise, seguendo l'esempio di altri suoi ex compagni di squadra quali Aldag e Zabel, di aver fatto uso di doping durante la sua carriera, precisamente tra il 1993 e il 1998, assumendo EPO, cortisone e somatotropina. Si disse inoltre disposto a restituire la maglia gialla vinta al Tour del 1996. Il 4 luglio 2008, proprio alla vigilia del Tour de France 2008, l'organizzazione della \"Grande Boucle\" riattribu\u00ec a Riis la vittoria del 1996 poich\u00e9, essendo passati pi\u00f9 di dieci anni al momento della confessione, il reato era prescritto."}
{"id": "127003", "revid": "14365", "url": "https://it.wikipedia.org/wiki?curid=127003", "title": "Robert C. Merton", "text": ""}
{"id": "127004", "revid": "125612681", "url": "https://it.wikipedia.org/wiki?curid=127004", "title": "Private equity", "text": "La private equity (PE) \u00e8 una sfera/categoria di investimenti finanziari mediante la quale un'entit\u00e0 (generalmente un investitore istituzionale) apporta nuovi capitali, e dunque finanzia, una societ\u00e0 target con l'acquisto di azioni e/o sottoscrivendo azioni di nuova emissione apportando nuovi capitali all'interno dell'obiettivo. Pertanto, questi finanziamenti non creano debito, siccome le azioni non creano debito. Le societ\u00e0 obiettivo di base non devono essere quotate in borsa (listed company), tale per cui si dicono \"not publicly traded\"; siccome la borsa \u00e8 il mercato pubblico e regolamentato per eccellenza, essa fa parte della public equity, l'opposto della private equity. Qualora le aziende siano quotate, se sono intenzionate ad abbandonare la borsa (delisting) si parla di public private equity. In dei casi, possono anche essere delle startup (e quindi delle nano-cap) che offrono progetti innovativi e attraenti e/o che lavorano in un campo che ha possibilit\u00e0 di crescita; l'investimento \u00e8 pi\u00f9 rischioso di altri ma pu\u00f2 essere molto remunerativo.\nSiccome il mercato azionario esiste per finanziarsi tramite equity (e non debito) come si dice in corporate finance, il mercato azionario (stock market) si pu\u00f2 pensare come \"mercato dell'equity\" privato o pubblico (public equity market o private equity market), dunque la private equity forma parte del mercato dell'equity e del mercato azionario.\nL'attivit\u00e0 di finanziare una societ\u00e0 tramite investimenti appartenenti alla private equity viene detta private equity financing, mentre gli investitori che finanziano le societ\u00e0 tramite questi tipi di investimenti vengono detti private equity investor. Una compagnia/societ\u00e0 di private equity \u00e8 detta private equity fund o private equity firm e tipicamente ha la forma giuridica di una societ\u00e0 in accomandita (negli Stati Uniti, di limited partnership LP) che ha o meno degli sbarramenti nell'ingresso dei soci partecipanti (se non ne ha, si finanzia attraverso le azioni; si possono anche quotare in borsa e, in tal caso, se i soci che apportano capitale sono anche comuni azionisti che effettuano compravendite di azioni in borsa, sono dette business development company BDC). Un azionista di un private equity fund pu\u00f2 anche essere un exchange-traded fund ETF, a sua volta un fondo di investimento (come a sua volta l'hedge fund), ma non sono fondi da confondere con quelli di private equity.\nIl capitale investito in primis a scopo di lucro nelle societ\u00e0, che dunque ricevono finanziamenti sotto forma di azioni acquistate, \u00e8 detto \"capitale di investimento\" (investment capital) e una societ\u00e0 in cui un private equity fund investe si chiama \"portfolio company\".\nCaratteristiche della sfera \"private equity\".\nL'investimento, per essere detto \"private\" e di \"equity\", deve avere due caratteristiche: innanzitutto, non deve essere un finanziamento tramite debito (debt financing, cio\u00e8 tramite prestiti bancari e emissione e acquisto di obbligazioni/bond da parte di obbligazionisti/bondholder) bens\u00ec un finanziamento tramite un tipo di security che non crea debito/liability (siccome l'obbligazione \u00e8 una security che crea debito, allora si usano le azioni/share), pertanto si sta utilizzando l'equity financing (la scelta tra i due tipi di finanziamento \u00e8 un tema fondamentale in corporate finance); dopodich\u00e9, l'equity financing deve essere \"private\", cio\u00e8 non deve avvenire in contesti in cui viene considerato \"public\"; il contesto pubblico per eccellenza \u00e8 quello della compravendita di azioni in borsa. Pertanto, il private equity financing \u00e8 un finanziamento che avviene attraverso l'acquisto di azioni (forma parte del costo del capitale ma non crea debito) e non in borsa, cio\u00e8 in contesto privato/in mercati non regolamentati, per esempio over the counter OTC. Tutti gli investimenti/finanziamenti che hanno queste due caratteristiche appartengono alla sfera della private equity.\nL'entit\u00e0 che effettua il finanziamento pu\u00f2 essere una semplice persona fisica che compra un'azione (non tramite borsa) concedendo un finanziamento e diventando socio/azionista oppure un angel investor, cio\u00e8 un individuo ad alto patrimonio netto (high-net-worth individual HNWI) che agisce da solo o in una rete/network informale di angel investor (l'angel investor, in base ai parametri della Securities and Exchange Commission, pu\u00f2 essere classificato come investitore accreditato).\nIn alternativa, pu\u00f2 essere un'entit\u00e0 come un fondo, e.g. un venture capital fund basato su una struttura di limited partnership o un generico fondo di private equity. Quindi, per esempio, i finanziamenti possono derivare da attivit\u00e0 di angel investoring o di venture capital financing e, nel caso delle startup, compongono il seed capital. In generale, un qualunque fondo che offre finanziamenti di private equity, come etichetta generica, viene detto private equity fund. Questi fondi possono a loro volta appartenere a vere e proprie aziende di PE, le cosiddette \"private-equity firm\", e a volte i criteri per parteciparvi sono piuttosto stretti. Per esempio, un fondo di private equity potrebbe ammettere soltanto investitori accreditati, ragion per cui chi entra deve essere molto benestante (alcuni fondi PE statunitensi possono richiedere una partecipazione in ingresso di almeno250.000$, mentre altri potrebbero richiedere dei milioni).\nIl primo tipo di fondo di private equity \u00e8 generico, mentre il secondo tipo \u00e8 quello di venture capital (o \"venture cap\"). Il secondo cerca profitti in un orizzonte temporale pi\u00f9 breve rispetto al primo.\nIl terzo tipo di investitore di private equity \u00e8 un secondo tipo di fondo detto fondo pensione.\nSebbene i fondi di private equity siano numerosi, non vi sono mercati telematici di compravendita delle quote rappresentative, in quanto non sono liberamente trasferibili.\nEsistono anche fondi che rilevano dagli investitori di private equity (e.g. i venture capital fund) le quote di fondi di private equity che questi desiderano cedere, sia per ragioni di performance, sia perch\u00e9 il fondo di partenza ha esaurito la generazione di valore e ha/cerca alternative di investimento nuove, pi\u00f9 innovative e pi\u00f9 attraenti. Di base, un fondo non solo desidera finanziare aziende e startup promettenti per spingere alla crescita e all'intraprendenza economica, ma desiderano anche un ritorno sull'investimento (ROI) e dunque profitti da distribuire ai membri del fondo (a meno che si parla di un singolo angel investor). Questi profitti possono venire anche in orizzonte temporale di medio termine, cio\u00e8 4-7 anni (il medio termine, nel contesto di credito dilazionato, \u00e8 pari per convenzione a 5 anni, il breve termine arriva a 1 anno massimo e il lungo termine a 10-15 anni per esempio in contesto di contratti d'appalto milionari da pagare).\nLe societ\u00e0/fondi di private equity, le relazioni di livello C e l'Investing in Upside.\nGeneralmente, i fondi di private equity sono strutturati con particolari architetture societarie specializzate, ragion per cui si possono pensare come societ\u00e0/compagnie/aziende di private equity, sostanzialmente dei gruppi di investitori che accumulano un capitale utilizzato per investimenti a fine di lucro e gestito da uno o pi\u00f9 manager a cui tutti i soci delegano la gestione. Le societ\u00e0 o fondi di PE in inglese sono detti \"private equity firms\" o \"private equity funds\". In America si usano le limited partnership LLP, simili alla societ\u00e0 in accomandita per azioni della disciplina italiana (per esempio, i fondi di venture capital statunitensi di solito assumono la forma giuridica di una limited partnership). Possono mettere degli sbarramenti in ingresso, tali per cui entrano solo i soci che investono almeno 250.000$ o, in altri casi, alcuni milioni di dollari, oppure si finanziano tramite le azioni. Alcune societ\u00e0 di private equity sono pure quotate in borsa.\nIn Italia possono operare sia con strumenti quali le societ\u00e0 di gestione del risparmio (SGR) sia tramite societ\u00e0 di gestione estere (basate in piazze ritenute meglio attrezzate dal punto di vista regolamentare e amministrativo quali, in Europa, il Lussemburgo, o le Isole del Canale inglesi).\nI general partner di un fondo (ovvero i soci accomandanti) ottengono i fondi da investitori istituzionali che formalizzano il loro investimento diventando dei limited partners (soci accomandatari), ovvero senza responsabilit\u00e0 oltre a quanto versato. I general partner invece sono responsabili in solido per le attivit\u00e0 dei fondi ed \u00e8 lui (o un comitato) a gestire il fondo e dunque dove investire i soldi siccome i soci accomandatari gli hanno delegato il potere gestionale e decisorio (decision making).\nQuando i partner identificano un investimento idoneo alle finalit\u00e0 del fondo, svolgono una serie di analisi e strutturano un processo di due diligence sull'azienda. Al buon esito della due diligence i general partner \"chiamano\" quote di capitale dagli investitori (le capital call) e ciascun investitore la sottoscrive pro-quota.\nTutte le decisioni di investimento, gestione e dismissione sono gestite dai general partner a volte raccolti assieme agli investitori principali nei consigli di amministrazione del fondo. L'insieme degli investimenti di un fondo di private equity si definisce portafoglio di investimenti (investment portfolio).\nI manager delle societ\u00e0 di private equity (private equity firm) sono pagati (anche) sulla base della loro performance, il che li incentiva a gestire in modo non negligente i fondi siccome, di base, guadagnano se lavorano bene e con impegno. Siccome si argina un problema di opportunismo, questa formula di pagamento \u00e8 anche un modo per arginare i problemi di agency tra gli azionisti e il manager, che potrebbe gestire male i soldi siccome non sono i suoi. In pi\u00f9, si aggiunge il fatto che in una limited partnership, il manager \u00e8 un partner con societ\u00e0 limitata. La paga, perlomeno in sistemi come quello statunitense, \u00e8 composta dalla management fee e dalla performance fee. La prima \u00e8 pari al 2% degli asset gestiti (asset under management AUM) e dal 20% dei profitti lordi alla vendita (gross profits upon sale), ma queste stime possono variare parecchio.\nLe grandi societ\u00e0 di private equity hanno asset per un miliardo di dollari o pi\u00f9, mentre le medie societ\u00e0 di private equity (middle level) hanno asset da 50 a 500 milioni. Nelle societ\u00e0 di medio livello, i grandi soci partecipanti (limited partners) possono guadagnaro un milione di dollari o pi\u00f9 all'anno, mentre i manager possono guadagnare centinaia di migliaia di dollari specialmente se in pi\u00f9 gestiscono con successo il capitale sociale.\nDi base, i fondi di private equity in generale possono avere il solo interesse a investire e essere passivi verso la compagnia target dell'investimento, ma altri fondi hanno un atteggiamento attivo (active private equity firms) tale per cui, dopo il finanziamento, supportano i top executive dell'azienda target con il loro know-how per esempio lavorando a stretto contatto con lo Chief Executive Officer o lo Chief Financial Officer (CFO), cio\u00e8 instaurando delle relazioni di livello C (\"C-level relationships\", con il \"C\"EO e il \"C\"FO). Queste relazioni sono mirate, tra i vari obiettivi, a migliorare la performance della compagnia, aiutare la sua sopravvivenza, incrementare i profitti per la societ\u00e0 di private equity e diventare pi\u00f9 attraente agli occhi della platea di nuovi investitori. Pertanto, le societ\u00e0 con un atteggiamento di investimento attivo si propongono di supportare le societ\u00e0 target per portarle al massimo successo possibile. Di solito, i manager del fondo di PE forniscono informazioni, appoggi e aiuti in campo di corporate finance, quindi nel financial management (a maggior ragione perch\u00e9, nelle relazioni di livello C, si lavora a contatto con il direttore finanziario/CFO) e financial planning/pianificazione finanziaria. I manager del fondo (fund manager), in particolare, possono aiutare i mananger della societ\u00e0 target/portfolio company siccome sono si occupano gi\u00e0 di investimenti e hanno una expertize in questo campo; in pi\u00f9, questo campo \u00e8 tra i pi\u00f9 cruciale nella gestione di una societ\u00e0 siccome le azioni si basano sui finanziamenti raccolti e da raccogliere (ovviamente in modo calcolato e diligente) e quanto e dove si investono e allocano. Altri campi in cui i manager del fondo forniscono supporto al livello C della societ\u00e0 target sono l'accounting/contabilit\u00e0 laddove si implementano nuovi standard migliori e omogenei e l'implementazione di tecnologie atte a migliorare il management e il business (in passato, per esempio, implementavano le tecnologie IT nelle societ\u00e0). Infine, laddove il business \u00e8 ben avviato ma ci sono delle aree che non rendono molto (underperforming), il management del fondo pu\u00f2 tentare di risollevare queste aree laddove decide di non disinvestire. Risollevare queste aree permette di incrementare ulteriormente i profitti e il valore dell'azienda; ci\u00f2 si abbatte sui profitti del fondo e sul suo carisma e attrattiva. Comunque, la coordinazione tra i due management \u00e8 possibile se c'\u00e8 una convergenza di interessi (oltre al guadagnare di pi\u00f9).\nGli avversari degli angel investor e dei fondi e societ\u00e0 di private equity, sempre in contesto di private equity, sono le banche di investimento (investment banks) siccome sono interessati a stringere buoni affari o ricavare dividendi da grandi aziende e possono (anche) investire anche fuori dalla borsa, fermo restando che sono investimenti rischiosi e che i fondi PE e gli angel investor possono intervenire proprio laddove le banche non vogliono intervenire/rischiare.\nUna strategia di investimento di private equity abbastanza diffusa, oltre al generico acquisto di azioni, \u00e8 il leveraged buyout (LBO), cio\u00e8 l'acquisto (in tal caso da parte del private equity fund) di un'intera compagnia target attraverso la leva finanziaria mettendo a garanzia gli asset della stessa societ\u00e0 target (se non si riescono a ripagare i soldi prestati per l'acquisto, il compratore li ripaga usando la societ\u00e0 target stessa). L'acquisto totale avviene nel momento in cui il fondo desidera trarre il massimo vantaggio e guadagno possibile, siccome pi\u00f9 percentuale di partecipazione possiede, pi\u00f9 riceve dividendi (la gestione della societ\u00e0 target viene comunque delegata a un consiglio di amministrazione, ragion per cui il fondo di private equity di base continua a svolgere il suo business di investimenti a scopo di lucro).\nA volte, i fondi di private equity incentivano le societ\u00e0 a lasciare la borsa in cui sono quotati siccome il delisting gli permette di concentrarsi su obiettivi e approcci nel lungo termine, cosa che non sempre accade nel momento in cui la pubblicazione dei report finanziari (e.g. il foglio di bilancio trimestrale, \"quarterly financial report\") \u00e8 trimestrale: in tal caso, le tappe sono scandite tramite brevi periodi di tre mesi. Il delisting viene attuato dal fondo, che nel mentre \u00e8 diventato l'azionista di maggioranza (ma i soci, nell'ordinamento statunitense, non prendono decisioni di questo tipo e alcune societ\u00e0 possono attivare delle tutele nel caso in cui ritengano di essere il target di un'acquisizione ostile).\nUna quarta strategia di investimento di private equity abbastanza diffusa oltre alla semplice compravendita di azioni, al leveraged buyout LBO e al delisting di una societ\u00e0, \u00e8 l'Investing in Upside: in questa strategia, si compra una societ\u00e0 ben avviata o che \u00e8 ben inserita in un mercato di nicchia (niche market) siccome produce prodotti e servizi di nicchia, si migliora in tutti i modi possibili (inclusa l'instaurazione di relazioni di livello C), si innalza il suo valore dell'impresa (enterprise value EV) fino a farlo diventare miliardario e si rivende (tramite la vendita di azioni) a una grande corporation, ottenendo profitti altissimi. Le grandi corporation ottengono dunque i guadagni e l'apporto di compagnie ulteriormente cresciute o l'apporto di societ\u00e0 che offrono prodotti e servizi di nicchia prima assenti. Le societ\u00e0 target dell'Investing in Upside sono le medie imprese (middle-market o mid-market company) e, se non sono internazionalizzate perch\u00e9 non vendono o investono all'estero, il fondo di private equity le spinge a internazionalizzarsi. Oppure, anche il comprare pi\u00f9 industrie frammentate e sparpagliate per consolidarle in un'unica industria molto potente (big player) \u00e8 un'operazione di Investing in Upside. Di base, in tutti questi casi, i manager del private equity fund si occupano, ad acquisto avvenuto, di incrementare lungo tutto l'orizzonte temporale dell'investimento (tipicamente nel medio termine, 4-7 anni) gli earnings before interest, tasse, deprezzamento e amortizzazione (EBITDA) con investimenti, apporto di know-how e acquisizioni. Perlomeno, ci\u00f2 avviene nel caso in cui l'atteggiamento non \u00e8 passivo ma \u00e8 attivo, tale per cui si instaurano le relazioni di livello C.\nNegli Stati Uniti, c'\u00e8 una differenza tra small business, mid-market company e big business; le mid-market hanno ricavi/entrate annuali (renevue) che vanno da 10 milioni a 1 miliardo di dollari secondo il National Center for the Middle Market dell'Universit\u00e0 dell'Ohio; secondo altre classificazioni molto pi\u00f9 stringenti, hanno ricavi da 100 milioni a 3 miliardi di dollari. In Italia, la suddivisione \u00e8 tra micro-imprese (solitamente startup), piccole e medie imprese (PMI, in inglese \"small and medium enterprises\" SME) e grandi imprese. Le medie imprese, secondo gli standard unificati dell'Unione Europea, hanno un fatturato annuo di massimo 50 milioni di euro e hanno da 50 a 250 dipendenti.\nDifferenza tra l'angel investor, il private equity fund e l'hedge fund.\nEsistono comunque altri tipi di fondo, come i fondi pensione, i mutual fund e gli exchange-traded fund ETF. Tutti e tre possono essere sia open-end fund che closed-end fund.\nOperatori.\nStoricamente negli anni novanta del XX secolo il CMBO Center di Oxford ha registrato ritorni dei fondi di private equity oltre il 30% su base annua.\nNei primi anni 2000 il ritorno medio degli investimenti di private equity si era abbassato tra il 28%-30%. Nel 2004 il ritorno atteso dei fondi di private equity si \u00e8 attestato tra il 17% e il 20%.\nLe grandi differenze si osservano nella varianza dei ritorni, dove la differenza tra il primo quartile e l'ultimo quartile pu\u00f2 essere di 4000 basis point.\nSecondo \"Private Equity International\", al 2021 i 10 maggiori operatori del mondo sui 300 migliori sono:\nTra gli operatori italiani in elenco figura soltanto il Fondo FSI con sede a Milano in 262\u00aa posizione; tuttavia, \u00e8 attivo dal febbraio 2016, ragion per cui \u00e8 piuttosto giovane. Il Fondo FSI \u00e8 entrato in questa classifica nel 2019. "}
{"id": "127006", "revid": "729019", "url": "https://it.wikipedia.org/wiki?curid=127006", "title": "Potamochoerus porcus", "text": "Il potamochero (\"Potamochoerus porcus\", Linnaeus 1758), noto anche come potamochero rosso o potamochero dai ciuffetti (da non confondere con \"P. larvatus\", anch'esso noto come \"potamocero\"), \u00e8 una specie selvatica della famiglia dei suini, originaria dell'Africa, il cui areale si estende principalmente nelle foreste della Guiana e del Congo. Viene raramente avvistato lontano dalle foreste pluviali e generalmente preferisce le aree vicino ai fiumi e alle paludi. Il suo nome inglese \u00e8 \"red river hog\".\nDescrizione.\nIl potamochero dai ciuffetti presenta una pelliccia che va dall'arancio al bruno-rossastro, con zampe nere e una striscia bianca a ciuffi che corre lungo la schiena. Gli adulti hanno una sorta di maschera bianca intorno agli occhi, sulle guance e sulla mandibola; il resto del muso e del volto sono di un nero contrastante. Lungo la mandibola e le guance si trovano dei peli bianchi pi\u00f9 lunghi, che nei maschi formano dei ciuffi particolarmente prominenti ai lati del volto. A differenza di altre specie di suini selvatici originari dell'Africa tropicale, l'intero corpo \u00e8 ricoperto di pelo.\nGli adulti pesano da 45 a 115 kg (da 99 a 254 libbre), raggiungono un'altezza al garrese di 55-80 centimetri (22-31 pollici), ed una lunghezza di 100-145 centimetri (39-57 pollici). La coda \u00e8 sottile e lunga da 30 a 45 centimetri (da 12 a 18 pollici) e termina con in un ciuffo di peli neri. Anche le orecchie presentano dei lunghi ciuffetti di peli bianchi o neri, che possono raggiungere anche i 12 centimetri. I verri sono un po' pi\u00f9 grandi delle scrofe e hanno distinte protuberanze coniche su entrambi i lati del muso e zanne piuttosto piccole e affilate. Le protuberanze facciali sono ossute e probabilmente proteggono i tendini facciali dell'animale durante i combattimenti testa a testa con altri maschi.\nLa formula dentale del potamochero dai ciuffetti \u00e8 simile a quella dei cinghiali. Entrambi i sessi hanno ghiandole odorose vicino agli occhi e ai piedi; i maschi hanno ghiandole aggiuntive vicino alle zanne sulla mascella e sul pene. C'\u00e8 anche una caratteristica struttura ghiandolare di circa 2 centimetri (0,79 pollici) di diametro sul mento, che probabilmente ha una funzione tattile. Le femmine hanno sei tettarelle.\nIl \"Potamochoerus porcus\" \u00e8 strettamente imparentato con il \"Potamochoerus larvatus\".\nBiologia.\nI potamocheri dai ciuffetti sono spesso attivi durante il giorno, ma sono principalmente animali notturni o crepuscolari. Vivono solitamente in piccoli gruppi di circa 6-10 individui, composti da un solo maschio adulto e da un certo numero di femmine adulte e dai loro piccoli. Tuttavia, sono stati avvistati anche gruppi molto pi\u00f9 grandi, che contavano ben pi\u00f9 di 30 individui, in habitat particolarmente favorevoli alla proliferazione della specie. Il maschio difende il suo harem in modo molto aggressivo dai predatori, essendo i leopardi una delle minacce pi\u00f9 comuni.\nI vari individui del gruppo comunicano tra di loro quasi continuamente con grugniti e strilli con un vasto repertorio di suoni per segnalare allarme, angoscia o contatto passivo.\nDieta.\nLa specie \u00e8 onnivora, nutrendosi principalmente di radici e tuberi, ed integrando la sua dieta con frutta, erbe, felci, uova, resti di piante e animali morti, insetti e piccoli vertebrati. Per cercare il cibo usa il robusto muso per scandagliare il terreno, usando poi le zanne ed le zampe anteriori per scavare e raggiungere il cibo. Tuttavia, questo loro comportamento pu\u00f2 causare danni alle colture agricole, come la manioca e le patate dolci.\nRiproduzione.\nI potamocheri dai ciuffetti si riproducono stagionalmente, in modo che i giovani nascano tra la fine della stagione secca, a febbraio, e il punto medio della stagione delle piogge, a luglio. Il ciclo estrale dura dai 34 ai 37 giorni. Il maschio lecca la regione genitale della femmina prima dell'accoppiamento, che dura dai cinque ai dieci minuti. La gestazione dura circa 120 giorni.\nLa madre costruisce un nido con foglie morte ed erba secca prima di dare alla luce una cucciolata di un massimo di 6 maialini, sebbene numeri pi\u00f9 bassi come 3 o 4 siano pi\u00f9 comuni. Alla nascita i maialini pesano dai 650 a 900 grammi (da 23 a 32 once), e inizialmente hanno una pelliccia marrone scuro con strisce e macchie giallastre. I piccoli vengono svezzati dopo circa quattro mesi, e sviluppano il mantello rossastro adulto dopo circa sei mesi; i segni scuri del viso non compaiono fino a quando non raggiungono l'et\u00e0 adulta a circa 2 anni. In natura questi animali possono vivere circa 15 anni.\nDistribuzione e habitat.\nIl potamochero dai ciuffetti abita prevalentemente le foreste pluviali, savane umide e boscose e valli boscose vicino a fiumi, laghi e paludi. L'areale di questa specie spazia dall'area del Congo e Gambia al Congo orientale, a sud fino al Kasai e al fiume Congo. L'esatta delineazione del suo areale rispetto a quella del potamochero (\"Potamochoerus larvatus\") non \u00e8 chiara; ma in termini generali, il potamochero dai ciuffetti occupa l'Africa occidentale e centrale mentre il potamochero occupa l'Africa orientale e meridionale. Quando le due specie si incontrano dove il loro areale si sovrappone, \u00e8 possibile che si possano verificare degli incroci, anche se alcuni autori contestano questa possibilit\u00e0. Sebbene in passato siano state identificate numerose sottospecie, attualmente nessuna di esse \u00e8 riconosciuta."}
{"id": "127007", "revid": "14365", "url": "https://it.wikipedia.org/wiki?curid=127007", "title": "Myron S. Scholes", "text": ""}
{"id": "127008", "revid": "123386255", "url": "https://it.wikipedia.org/wiki?curid=127008", "title": "Pianeta (paramento liturgico)", "text": "La pianeta \u00e8 il paramento liturgico usato dal presbitero per presiedere la celebrazione eucaristica.\nI libri liturgici hanno sempre usato i due termini \"pianeta\" e \"casula\" come sinonimi. Nelle edizioni del Messale Romano in uso prima del Secondo Concilio Vaticano il termine \u00abpianeta\u00bb appariva undici volte, e il termine \u00abcasula\u00bb dodici volte. Il Rito dell'ordinazione presbiterale prescriveva che l'ordinando si presentasse avente \u00ab\"\"planetam\" coloris albi complicatam super brachium sinistrum\"\u00bb, ma poi indicava che il vescovo \u00ab\"imponit Ordinando \"casulam\" usque ad scapulas\"\u00bb e poi, pi\u00f9 tardi, \u00ab\"explicans \"casulam\", quam Ordinatus habet complicatam super humeros, et induit illum\"\u00bb.\nEssa, prima della riforma liturgica attuata dalla Sacra Congregazione dei Riti attuata con il decreto del 23 marzo 1955 veniva sostituita dalla Pianeta plicata nelle messe solenni in cui diacono e suddiacono non potevano usare la dalmatica e la tunicella.\nDal Concilio Vaticano II in poi, il termine \u00abcasula\u00bb \u00e8 usato quasi esclusivamente, accompagnato per\u00f2 qualche rara volta con la parola \u00abpianeta\u00bb come sinonimo (\u00abla casula o pianeta\u00bb).\nCi\u00f2 nonostante, qualche libro di consultazione, mentre tratta i due termini come sinonimi, considera arcaico il termine \u00abcasula\u00bb: \u00abantica denominazione della pianeta sacerdotale\u00bb.\nDescrizione e storia.\nLa pianeta era originalmente una veste sacra, ampia, con un'apertura tonda per la testa, che avvolgeva la persona del sacerdote (come piccola casa) durante la celebrazione della messa. Deriva dall'antico mantello da viaggio (chiamato in latino \"paenula\" o anche \"casula\") usato abitualmente dai presbiteri.\nLa foggia del paramento ebbe una progressiva evoluzione con lo scopo di rendere pi\u00f9 libere le braccia riducendo la lunghezza dei fianchi. Mentre illustrazioni del XIII secolo lo mostrano ancora ampio, pi\u00f9 ampio che le casule moderne, gradualmente divenne una veste semi-rigida, foderata, da indossare con un'allacciatura sui fianchi. Nel XVII secolo, la pianeta era ormai costituita da due strutture rigide, una per il davanti e l'altra dietro. Le chiese pi\u00f9 ricche ne avevano per corredo alcune realizzate con tessuti pregiati, ricami e decorazioni, tanto da rappresentare delle opere d'arte ormai legate alla tradizione delle celebrazioni religiose.\nNel XX secolo \u00e8 apparsa la tendenza di tornare invece a una forma pi\u00f9 ampia del paramento, anche se non alla forma originale, che giungeva ai talloni anche ai fianchi del sacerdote. L'uso di questa forma provoc\u00f2 da parte di alcuni una reazione negativa, per cui la Sacra Congregazione dei Riti emise, il 9 dicembre 1925, un giudizio negativo, che fu esplicitamente ritirato con la dichiarazione \"Circa dubium de forma paramentorum\" del 20 agosto 1957, che lasci\u00f2 la decisione al giudizio prudente degli Ordinari locali. Esiste una fotografia che mostra il papa Pio XI che celebrava la messa nella Basilica di San Pietro gi\u00e0 il 19 marzo 1930 indossando una pianeta dalla forma pi\u00f9 ampia.\nLa pianeta o casula \u00e8 usata anche in molte chiese della comunione anglicana e qualche volta da pastori di altre comunit\u00e0 di tradizione protestante.\nModelli di pianete.\nEsistono fondamentalmente quattro modelli di pianete, peraltro non molto dissimili tra loro:\nPianeta plicata.\nPrima della riforma liturgica di Giovanni XXIII, nelle celebrazioni penitenziali, come per esempio quelle dell'Avvento e della Quaresima (con eccezione delle domeniche Gaudete e Laetare), il diacono e suddiacono sostituivano la dalmatica e la tunicella con la pianeta plicata.\nLa pianeta plicata \u00e8 stata abolita nel 1960 dal Codice di Rubriche, n. 137."}
{"id": "127009", "revid": "20638", "url": "https://it.wikipedia.org/wiki?curid=127009", "title": "Micromosso", "text": ""}
{"id": "127013", "revid": "14365", "url": "https://it.wikipedia.org/wiki?curid=127013", "title": "James J. Heckman", "text": ""}
{"id": "127014", "revid": "399", "url": "https://it.wikipedia.org/wiki?curid=127014", "title": "Solvente", "text": "Un solvente \u00e8 un liquido che scioglie un soluto solido, liquido o gassoso, dando luogo a una soluzione. \u00c8 il componente di una soluzione che si presenta nello stesso stato di aggregazione della soluzione stessa. Il solvente pi\u00f9 comune \u00e8 l'acqua. Il solvente \u00e8 quella sostanza presente in maggior quantit\u00e0 in una soluzione.\nI solventi in genere hanno un basso punto di ebollizione ed evaporano facilmente o possono essere rimossi per distillazione, lasciando ci\u00f2 nonostante la sostanza disciolta intatta. I solventi non dovrebbero dunque reagire chimicamente con il soluto, ovvero devono essere chimicamente inerti. I solventi possono anche essere utilizzati per estrarre composti solubili da un miscuglio.\nI solventi sono solitamente liquidi chiari e incolori e spesso presentano un odore caratteristico. La concentrazione La solubilit\u00e0 \u00e8 l'ammontare massimo di composto solubile in un certo volume di solvente a data temperatura.\nIl termine solvente organico si riferisce ai solventi che sono composti organici. Usi comuni dei solventi organici sono il lavaggio a secco (per esempio il tetracloroetilene), la pulizia o la soluzione delle colle (es. acetone, acetato di metile, acetato di etile), la rimozione di macchie (per esempio l'esano), la diluzione di detergenti e profumi e soprattutto nelle sintesi chimiche.\nPolarit\u00e0, solubilit\u00e0 e miscibilit\u00e0.\nSolventi e soluti possono essere classificati come \"polari\" e \"non polari\", anche detti \"apolari\".\nLa polarit\u00e0 di un solvente pu\u00f2 essere misurata a mezzo della costante dielettrica o del momento di dipolo elettrico. I solventi polari presentano elevati valori della costante dielettrica e del momento di dipolo, mentre i solventi apolari presentano bassi valori della costante dielettrica e del momento di dipolo.\nIl carattere polare o apolare di un solvente determina la natura dei composti che il solvente pu\u00f2 sciogliere e la natura degli altri solventi e/o liquidi con cui si pu\u00f2 miscelare. Di norma solventi polari sciolgono meglio composti polari e solventi non polari sciolgono meglio composti non polari. Questa evidenza sperimentale risale agli alchimisti medievali che la riassumevano nella frase \"similia similibus solvuntur\" (dal latino, traducibile in \"il simile scioglie il simile\"). Per esempio, l'acqua \u00e8 un solvente polare, per cui le sostanze che si sciolgono meglio nell'acqua (dette \"idrofile\") sono in genere polari, mentre le sostanze che si sciolgono in acqua con pi\u00f9 difficolt\u00e0 (dette \"lipofile\") sono in genere apolari.\nComposti fortemente polari come i sali inorganici o gli zuccheri si sciolgono solo in solventi molto polari come l'acqua, mentre composti fortemente apolari come gli olii o le cere si sciolgono solo in solventi organici estremamente apolari, come l'esano. Analogamente, acqua e esano, o aceto e olio, non sono miscibili tra loro e si separano velocemente formando due fasi distinte, anche dopo aver mescolato energicamente.\nEsistono comunque delle eccezioni a questa regola empirica: ad esempio il metanolo, avente costante dielettrica pari a 32,6 e quindi polare, e il toluene, avente costante dielettrica pari a 2,4 e quindi apolare sono miscibili tra loro. Un'altra eccezione \u00e8 la miscela acqua-isopropanolo.\nSolventi protici e aprotici.\nI solventi polari possono a loro volta essere suddivisi in solventi protici polari e solventi aprotici polari. L'acqua (H-O-H), l'etanolo (CH3-CH2-OH) e l'acido acetico (CH3-COOH) sono rappresentanti della famiglia dei protici. Un comune solvente aprotico \u00e8 l'acetone (CH3-CO-CH3). Nelle reazioni chimiche l'uso di solventi polari protici favorisce reazioni di sostituzione nucleofila unimolecolare, viceversa i solventi polari aprotici favoriscono reazioni di sostituzione elettrofila bimolecolare.\nPunto di ebollizione.\nUn'altra importante propriet\u00e0 dei solventi \u00e8 il loro punto di ebollizione che determina tra l'altro la velocit\u00e0 di evaporazione. Piccole quantit\u00e0 di solventi a basso punto di ebollizione, come il dietiletere o il cloruro di metilene, evaporano in pochi secondi a temperatura ambiente, mentre solventi ad alto punto di ebollizione come l'acqua o il dimetilsolfossido richiedono alte temperatura o la riduzione della pressione ambiente affinch\u00e9 l'evaporazione abbia luogo in maniera efficiente.\nDensit\u00e0.\nLa maggior parte dei solventi ha densit\u00e0 minore dell'acqua. Sono quindi pi\u00f9 leggeri e nell'acqua si portano in superficie. Un'importante eccezione sono i solventi alogenati come il cloroformio, che si poggia sul fondo. Questo \u00e8 importante da tenere a mente durante sintesi chimiche di solubilizzazione di solventi immiscibili con l'acqua e l'acqua stessa.\nInterazioni chimiche.\nUn solvente crea numerose deboli interazioni con il soluto allo scopo di solubilizzarlo. Le pi\u00f9 comuni interazioni sono le deboli forze di van der Waals (dipolo indotto), la pi\u00f9 forte interazione dipolo-dipolo e l'ancora pi\u00f9 forte interazione dei legami a ponte d'idrogeno. Queste interazioni portano alla solvatazione."}
{"id": "127029", "revid": "228587", "url": "https://it.wikipedia.org/wiki?curid=127029", "title": "Jarl (mitologia)", "text": "Jarl, chiamato anche R\u00edg, \u00e8 un personaggio della mitologia norrena, figlio di Fadhir e M\u00f3dhir, nato nove mesi dopo che la coppia aveva ospitato, nella propria dimora, il dio R\u00edg che avrebbe successivamente riconosciuto il giovane come proprio figlio. \nFonti letterarie.\nLe vicende di questo personaggio sono narrate nel poema eddico \"R\u00edgsthula\" (\"La canzone di R\u00edg\"). Il poema \u00e8 conservato - in forma incompleta - nell'ultimo foglio del \"Codex Wormianus\", un manoscritto del XIV secolo che contiene il testo dell'\"Edda in prosa\" di Snorri Sturluson. La breve introduzione in prosa al \"R\u00edgsthula\" spiega che R\u00edg \u00e8 il nome assunto dal dio Heimdallr nel corso dei tre viaggi che il poema si accinge a narrare e che descrivono il disegno divino all'origine delle tre classi sociali dei popoli scandinavi: quella degli schiavi, quella degli agricoltori e quella dei guerrieri.\nTrama.\nLa nascita di Jarl.\nHeimdallr-R\u00edg visita le abitazioni di due coppie di sposi - A\u00ed e Edda, Afi e Amma - e dopo aver pranzato giace assieme ad entrambe le coppie per tre notti. Nove mesi dopo la visita di R\u00edg, entrambe le coppie generano un figlio. Il figlio di A\u00ed e Edda \u00e8 Thr\u0153l (\"schiavo\"), un uomo abbruttito e robusto, instancabile lavoratore che dar\u00e0 origine assieme a Th\u00edr (\"serva\") alla classe degli schiavi; Afi e Amma generano Karl, un contadino, che assieme a Snor (\"nuora\") sar\u00e0 l'antenato degli agricoltori.\nLa terza coppia visitata da R\u00edg \u00e8 costituita da Fadhir (\"padre\") e M\u00f3dhir (\"madre\") che vivono in un sontuoso castello. Dopo aver partecipato ad un banchetto in suo onore, il dio giace tra i due sposi per tre notti prima di riprendere il suo cammino. Nove mesi dopo anche M\u00f3dhir genera un figlio, Jarl detto \"il principe\", dai capelli biondi e di bell'aspetto che cresce addestrandosi nel combattimento e la caccia.\nL'eredit\u00e0 di R\u00edg.\nRaggiunta la maturit\u00e0, R\u00edg si presenta al giovane Jarl e dopo averlo riconosciuto come figlio gli impone il proprio nome. L'anziana divinit\u00e0 dopo aver insegnato al giovane l'alfabeto runico - che possiede qualit\u00e0 magiche nell'epica norrena - e altre abilit\u00e0 come il linguaggio degli uccelli, lo esorta a prendere possesso delle terre che ha ereditato. \nJarl allora riunisce con s\u00e9 un manipolo di uomini e conquista diciotto villaggi. Divenuto signore di terre e uomini, ottiene in moglie Erna (\"capace\") figlia di Hersir (\"signore\") da cui ricever\u00e0 nove figli, gli antenati della classe guerriera scandinava. \nSolo ad uno dei suoi figli, Kon, egli insegna le rune magiche. Mentre Kon \u00e8 a caccia di uccelli nella foresta, una cornacchia lo rimprovera e lo istiga alla guerra vagheggiando le immense ricchezze possedute da Dan e Danp, due capaci marinai e guerrieri. Il \"R\u00edgsthula\" si interrompe qui e probabilmente proseguiva narrando le avventure del figlio di Jarl. Due saghe islandesi di epoca posteriore riprendono, infatti, questa narrazione presentandola come un mito di fondazione: Kon sconfigge Dan (o Danpr) di cui sposa la figlia Dana dando origine alla stirpe reale danese (\"Agrati, Magini, 1990\")."}
{"id": "127045", "revid": "125615470", "url": "https://it.wikipedia.org/wiki?curid=127045", "title": "Montaggio digitale", "text": "Il montaggio video digitale o semplicemente montaggio digitale (in inglese \"non-linear video editing\" o \"non-linear editing\", spesso abbreviato in \"NLE\") \u00e8 la tecnologia digitale di montaggio cinematografico, o pi\u00f9 genericamente di montaggio audiovisivo e multimediale.\nSi tratta di un sistema composto essenzialmente da un computer, un software di video editing, apparati di visione e ascolto (monitor video e monitor audio), memorie e dispositivi per l'acquisizione \"(input o ingest)\" e la consegna \"(output o delivering)\" delle immagini. Si tratta quindi di un sistema che consiste nell'acquisire immagini e suoni attraverso processi di digitalizzazione e nell'elaborarli su computer, anzich\u00e9 operare direttamente sulle fonti originali (montaggio lineare).\nAl di fuori degli aspetti prettamente tecnologici, il montaggio video digitale va inteso come uno strumento e una modalit\u00e0 di lavoro, il cui utilizzo attiene le questioni tecniche, linguistiche ed estetiche specifiche del montaggio cinematografico.\nIl montaggio digitale rispetto al montaggio analogico.\nIl montaggio digitale offre peculiarit\u00e0 specifiche che hanno semplificato il lavoro e offerto nuove opportunit\u00e0 al montatore, e nel tempo sono sempre pi\u00f9 divenute intrinseche al lavoro del montaggio. Tali peculiarit\u00e0 attengono soprattutto all'utilizzo degli originali (le riprese, i negativi, le fonti...) che sono detti media (nella terminologia video), digital negative (nella terminologia cinematografica) o asset (nella terminologia informatica). Scorriamo le caratteristiche principali proprie del montaggio digitale:\nLa peculiarit\u00e0 pi\u00f9 rilevante offerta dal digitale \u00e8 la \"virtualit\u00e0\" del lavoro svolto: le decisioni di montaggio assunte restano azioni virtuali memorizzate del computer, e su cui si pu\u00f2 re-intervenire costantemente. Facendo un paragone molto semplice, il programma di montaggio digitale agisce come un programma di scrittura: si possono modificare i testi gi\u00e0 scritti senza alcun limite, si possono inserire e spostare capitoli, cancellare tutto e tornare indietro sulle operazioni gi\u00e0 svolte (funzione di \"undo\"), riprendere un testo scritto tempo prima e modificarlo, si pu\u00f2 condividere il file con qualcun altro affinch\u00e9 questi lo completi, e solo in ultimo, con la stampa, si trasforma il lavoro virtuale in un prodotto concreto e materiale. Tutto ci\u00f2 fa s\u00ec che il montaggio di un video possa potenzialmente continuare all'infinito, vagliando innumerevoli ipotesi, facendo e disfacendo.\nOgni elemento che costituisce il montaggio pu\u00f2 essere spostato, modificato e rieditato senza particolari limitazioni, poich\u00e9 i software di NLE gestiscono il materiale audio e video come dati digitali indipendenti. \u00c8 importante ricordare che questi software non lavorano direttamente sulle fonti originali (memorizzate su scheda di memoria, hard disk, nastro, pellicola o altro supporto) ma solo sui file creati durante la loro digitalizzazione e acquisizione. Ne consegue che le elaborazioni e le modifiche possono essere eseguite senza limiti e senza degrado di qualit\u00e0 (al contrario di quanto succede nel montaggio lineare); ovviamente questo non \u00e8 valido in caso venga creato un file di output e poi si ricominci a lavorare a partire da quello: in ogni operazione di ricompressione video (quasi tutti i formati video fanno uso di \"compressione lossy\") si ha una -grande o piccola- perdita di qualit\u00e0.\nFlusso di lavoro.\nIl flusso di lavoro basilare nel montaggio digitale \u00e8:\nA questo schema base si possono aggiungere numerose varianti. Ad esempio le immagini da elaborare provengono da pi\u00f9 fonti; oppure il lavoro di montaggio si conclude non con la consegna (delivery) ma con la condivisione dei file e dell'EDL con altre postazioni e altri professionisti per interventi relativi alla post produzione (come il color grading, la titolazione, il compositing, gli effetti speciali visivi, il montaggio del suono e la sonorizzazione...); oppure durante l'elaborazione si operano interventi, per quanto estranei al montaggio, che riguardano la post produzione.\nI flussi di lavoro, partendo da questo schema base, variano a seconda delle esigenze di lavoro e della dimensione in termini di mole di lavoro e di costi. Nel caso delle produzioni pi\u00f9 strutturate \u00e8 previsto un coordinatore della post produzione o un supervisore della post produzione: il lavoro di queste figure anche l'individuazione del work flow pi\u00f9 adeguato alle specifiche esigenze, e quindi definendo il contesto in cui opera il montaggio digitale.\nAcquisizione del materiale.\nIl montaggio digitale avviene elaborando dei file audio-video, quindi tutto il materiale e le fonti con cui realizzare il montaggio devono essere memorizzati su hard disk, operazione che viene variamente definita: acquisizione, digitalizzazione, cattura (questi ultimi due specialmente nel caso di una fonte analogica), in gestione. Video, audio e immagini vengono generalmente acquisiti con strumenti specifici che non ne degradano la qualit\u00e0.\nLe dimensioni dei file risultanti dalla digitalizzazione del materiale hanno una notevole rilevanza nell'ambito dell'NLE. Infatti, un file video di alta qualit\u00e0 pu\u00f2 arrivare a una dimensione di svariati gigabyte e una cos\u00ec vasta mole di dati richiede computer con hardware avanzato e adeguato. Per questo motivo, nonostante la scelta ideale sarebbe acquisire le fonti con dei codec lossless, si utilizzano codec di tipo lossy. Normalmente i singoli frame possono essere codificati individualmente nel caso di formati video a definizione standard (codifiche \"intra-frame\" o I-frame), mentre nel caso di video ad alta definizione si usano tecniche che ottengono una maggiore compressione trattando complessivamente gruppi di frame consecutivi (GOP, \"groups of pictures\", da cui il termine \"long GOP\" che caratterizza tali tecniche).\nIn ambito professionale, esistono codec lossy piuttosto evoluti che permettono di generare file relativamente piccoli (nell'ordine di 1 GB per 30 minuti di video) e di alta qualit\u00e0. I pi\u00f9 utilizzati sono i codec basati sull'algoritmo MPEG-2 (I-frame o long-GOP), e MPEG-4 con la sua implementazione denominata H.264 (tipicamente long-GOP), e inoltre i codec DV (solo I-frame, minore compressione ma maggiore qualit\u00e0 e facilit\u00e0 di elaborazione).\nIl montaggio.\nLa timeline.\nIl cuore di tutti i software di montaggio digitale \u00e8 la linea temporale (\"timeline\") che, per sua stessa definizione, rappresenta in modo temporale l'esatta sequenza delle immagini, dei suoni, degli effetti speciali, dei titoli, ecc., che comporranno il prodotto finale. Gli elementi nella timeline sono elementi indipendenti, perci\u00f2 possono essere spostati in posizioni temporali o in ordini diversi, cancellati e modificati, permettendo la variazione del filmato finale praticamente senza limiti.\nIl rendering.\nL'elaborazione grafica (\"rendering\") \u00e8 un passaggio obbligatorio e costituisce una delle ultime fasi del montaggio di un video. Il tempo di elaborazione grafica varia a seconda della complessit\u00e0 e della lunghezza del montaggio e a seconda delle caratteristiche hardware del computer (potenza di calcolo, quantit\u00e0 di RAM, presenza di particolari schede per il rendering).\nIn ambito professionale, si utilizzano delle workstation video che permettono l'elaborazione grafica in tempo reale, quindi senza alcun tempo di elaborazione finale.\nSoftware per il montaggio video.\nLa costante diffusione delle tecnologie del video digitale (videocamere, fotocamere, cellulari e smartphone, tablet, droni, camere miniaturizzate...) rendono il montaggio video digitale disponibile, e necessario, a un sempre pi\u00f9 ampio numero di persone. Questo ha portato l'NLE fuori dal solo ambito professionale, con una buona diffusione nell'ambito amatoriale e semi-professionale.\nEsistono numerosi software per il montaggio video non lineare, adatti alle diverse esigenze e competenze dell'utente finale.\nIn ambito professionale i software pi\u00f9 utilizzati per il montaggio digitale sono Avid (come Media Composer e Film Composer) in assoluto i pi\u00f9 utilizzati in Europa sia nel cinema sia nel broadcast televisivo, Lightworks (molto diffuso negli U.S.A.), Blackmagic Design DaVinci Resolve, Apple Final Cut Pro. Inoltre alcuni sistemi di post-produzione digitale offrono anche funzioni di montaggio: Quantel, Discreet e nuovamente Blackmagic Design DaVinci Resolve (che \u00e8 strutturato in ambienti di lavoro che consentono l'editing video, il color grading, il compositing, l'editing audio, l'ingest e la compressione e trascodifica).\nIn ambito amatoriale e prosumer, troviamo: Premiere Pro di Adobe, Avid Xpress, Final Cut Pro della Apple, Canopus Edius, Pinnacle Liquid Edition, Sony Vegas, ScreenFlow, e tanti altri, alcuni molto semplici e diffusi gratuitamente, e altri progettati con app per smartphone."}
{"id": "127046", "revid": "287204", "url": "https://it.wikipedia.org/wiki?curid=127046", "title": "Jons Jacob Berzelius", "text": ""}
{"id": "127047", "revid": "22475", "url": "https://it.wikipedia.org/wiki?curid=127047", "title": "Paria di Francia", "text": "La par\u00eca di Francia era un gruppo di grandi feudatari (pari di Francia), vassalli diretti della corona di Francia. In origine i pari erano dodici: sei ecclesiastici e sei laici. Essi avevano il privilegio di non poter essere giudicati che dalla corte dei pari. Avevano in controparte l'obbligo di un omaggio ligio al re di Francia. A partire dal 1180 furono associati alla cerimonia dell'incoronazione del Re, la consacrazione.\nIl loro ruolo divenne cerimoniale a partire dalla fine del XIII secolo. La par\u00eca, che fu un ufficio della corona e non un titolo nobiliare, divenne per i re un mezzo per segnalare i pi\u00f9 importanti nobili del regno. Tale tendenza sub\u00ec un'accelerazione nel XVI secolo: il re cre\u00f2 pari dei semplici gentiluomini, innalzandoli al vertice della piramide dei titoli di Francia. Per essere pari era necessario essere titolari di un feudo, a cui era legata la par\u00eca, e discendere dalla persona a cui per prima era stato attribuito l'ufficio. Il ruolo dei pari di Francia, all'epoca dell'Ancien R\u00e9gime, a differenza dei pari britannici, era solamente onorifico. Ciononostante i pari conservavano importanti privilegi, come quello di prendere parte alle sedute del Parlamento di Parigi, la pi\u00f9 importante corte di giustizia del regno. La maggior parte dei pari furono duchi e solo pochi ottennero titoli inferiori.\nNel 1814 Luigi XVIII cre\u00f2 sul modello inglese una Camera dei Pari, che partecipava del potere legislativo. All'epoca dei Cento Giorni Napoleone ristabil\u00ec la Camera dei Pari, nominati a titolo ereditario. Dopo la Rivoluzione di luglio, nel 1830, il re Luigi Filippo, conserv\u00f2 la Camera dei Pari, ma soppresse l'ereditariet\u00e0 della par\u00eca. \nPari primigeni.\nCol termine di pari primigeni venivano indicati quei pari di Francia di antichissima origine e che, probabilmente, ancora all'epoca della monarchia franca, erano i grandi principi e vassalli del regno che erano chiamati a scegliere il successore del re di Francia tra i principi ammissibili alla corona. Essi inizialmente erano gli unici pari esistenti nel regno ed all'epoca di Ugo Capeto sappiamo che erano solo 12, ma durante tutto il periodo dell'ancien r\u00e9gime giunsero a 173 e di conseguenza i primi vennero chiamati \"primigeni\" per distinguerli dai nuovi nobilitati.\nPari laici.\n(la data indicata corrisponde all'annessione del feudo nei possedimenti reali)."}
{"id": "127048", "revid": "339392", "url": "https://it.wikipedia.org/wiki?curid=127048", "title": "Pari di Francia", "text": ""}
{"id": "127050", "revid": "490388", "url": "https://it.wikipedia.org/wiki?curid=127050", "title": "Otorinolaringoiatria", "text": " \nL'otorinolaringoiatria \u00e8 la branca della medicina che si occupa di prevenzione, diagnosi e terapia sia medica sia chirurgica delle patologie del distretto testa-collo, ossia dell'orecchio (udito ed equilibrio), del naso (respirazione e apnee del sonno) e della gola (voce e deglutizione), tra cui anche, ad esempio, il trattamento chirurgico della tiroide e paratiroidi, nonch\u00e9 quello medico e chirurgico delle tonsille, della base del cranio, della bocca, lingua, ghiandole salivari, tumori del distretto cervicale e facciale, ecc. \nNonostante le diverse parti possano sembrare poco correlate, \u00e8 comune che siano affette congiuntamente da uno stesso processo patologico, sia esso infettivo, tumorale, traumatico o di altra natura, ragione per cui vengono trattate da uno specialista unico, con il titolo di medico chirurgo otorinolaringoiatra. \u00c8 per questo motivo che l'otorinolaringoiatra tratta anche la patologia del nervo facciale, che segue un decorso anatomico proprio nelle regioni menzionate precedentemente.\nL'otorinolaringoiatra \u00e8 quindi il medico e chirurgo di riferimento per interventi riguardanti non solo la triade anatomica di orecchio, naso e laringe, ma anche del distretto cervico-facciale e del basicranio in generale. Il termine deriva direttamente dal greco \u1f60\u03c4\u03bf\u03c1\u03b9\u03bd\u03bf\u03bb\u03b1\u03c1\u03c5\u03b3\u03b3\u03bf\u03bb\u03bf\u03b3\u03af\u03b1, che sta appunto per studio di orecchio, naso e laringe rispettivamente.\nFormazione.\nL'iter formativo per ottenere il titolo di \"Specialista in Otorinolaringoiatria\" in Italia \u00e8 la laurea in \"Medicina e Chirurgia\", della durata di sei anni, e la specializzazione in \"Otorinolaringoiatria e Chirurgia Cervico-Facciale\", della durata di quattro anni. In Italia la societ\u00e0 scientifica che riunisce sotto la propria egida gli specialisti in ORL \u00e8 la Societ\u00e0 italiana di otorinolaringologia e chirurgia cervico-facciale (S.I.O. e Ch.C.F.), organizzazione medico-scientifica determinata dall'integrazione tra l\u2019Associazione Otolaringologi Ospedalieri Italiani (A.O.O.I.) e l\u2019Associazione degli Otorinolaringoiatri Universitari (A.U.O.R.L.).\nIn altri Paesi, come nel Regno Unito e in Svizzera, la durata dell'iter formativo pu\u00f2 essere variabile, in quanto, per completare la formazione, il chirurgo otorinolaringoiatra necessita di acquisire diverse capacit\u00e0 anche nell'ambito della chirurgia generale."}
{"id": "127052", "revid": "30610", "url": "https://it.wikipedia.org/wiki?curid=127052", "title": "Annunciazione (Filippo Lippi Washington)", "text": "L'Annunciazione \u00e8 una tempera su tavola (100x161 cm) di Filippo Lippi, databile al 1435-1440 circa e conservata nella National Gallery of Art di Washington.\nDescrizione e stile.\nLa scena, ambientata in un interno, \u00e8 divisa al centro da un pilastro. A sinistra si trova l'Angelo annunciante e a destra la Vergine annunciata, catturati nel momento in cui la Vergine, accettata la sua missione, china la testa e porta le mani sul petto in segno di umilt\u00e0 e serena accettazione.\nLa composizione \u00e8 costruita con prospettiva centrale e le figure sono messe in risalto da un chiaroscuro avvolgente, che non sbalza le figure, anzi asseconda il disegno con pi\u00f9 morbidezza.\nParticolarmente interessante \u00e8 lo studio della luce, che restituisce il duplice effetto dell'illuminazione forte della stanza dove si trova l'angelo e del buio dello studio della Madonna, nel quale la luce filtra esattamente da una porta invisibile, posta esattamente al centro, ma perfettamente percepibile nella forma e nell'ampiezza tramite l'ombra proiettata sul pavimento, nonostante l'incertezza dell'ombra dietro la figura della Vergine. Questa ricerca luministica, tratta dalla pittura fiamminga, assieme a un'accentuazione dei valori lineari del disegno e del contorno elegante (percepibile appieno nella purezza dei profili o nei ritmi elaborati delle linee del panneggio), fanno datare l'opera alla fase in cui l'arte del Lippi si andava staccando dall'influenza masaccesca, assimilando altri spunti disponibili da altre scuole pittoriche. Va quindi datata vicino alla \"Madonna di Tarquinia\", che \u00e8 sicuramente del 1437."}
{"id": "127056", "revid": "767487", "url": "https://it.wikipedia.org/wiki?curid=127056", "title": "Maurice Rouvier", "text": "\u00c8 stato il Primo Ministro della Francia due volte: la prima dal 30 maggio al 12 dicembre 1887 e la seconda dal 24 gennaio 1905 al 13 marzo 1906.\nMassone, fu membro della Loggia \"La R\u00e9forme\" del Grande Oriente di Francia, nella quale fu iniziato L\u00e9on Gambetta."}
{"id": "127060", "revid": "1784938", "url": "https://it.wikipedia.org/wiki?curid=127060", "title": "\u00c9mile Combes", "text": "\u00c8 stato primo ministro della Francia dal 7 giugno 1902 al 24 gennaio 1905. Combes, che prima di dedicarsi alla medicina aveva studiato teologia in seminario e insegnato filosofia nelle scuole cattoliche dopo avere pubblicato alcuni saggi sulla filosofia di Sant'Agostino; \u00e8 considerato, con Aristide Briand, il padre della legge che in Francia ha sancito, il 9 dicembre 1905, la definitiva separazione fra Stato e Chiesa e il carattere laico dello Stato francese nonch\u00e9 l'abrogazione del vecchio concordato stipulato da Napoleone e Pio VII il 15 luglio 1801. Bisogna precisare che la legge di separazione non fu emanata dal governo Combes bens\u00ec dal governo di Maurice Rouvier. Fu opera del governo Combes, invece, la rottura delle relazioni diplomatiche con la Santa Sede del 30 luglio 1904. Una curiosit\u00e0: la legge di separazione si applica in tutta la Francia eccetto i distretti dell'Alsazia e della Lorena nei quali \u00e8 ancora vigente il concordato del 1801.\n\u00c8 stato presidente del Partito Repubblicano, Radicale e Radical-Socialista dal 1905 al 1906 e dal 1910 al 1913 e presidente del gruppo parlamentare della Sinistra Democratica in tre periodi diversi: 1892-1893, 1905-1907, 1911-1920.\nMassone, \u00e8 stato membro del Grande Oriente di Francia."}
{"id": "127065", "revid": "1543377", "url": "https://it.wikipedia.org/wiki?curid=127065", "title": "Pierre Waldeck-Rousseau", "text": "Biografia.\n\u00c8 stato il Primo Ministro della Francia dal 22 giugno 1899 al 7 giugno 1902.\n\u00c8 celebre per aver contribuito alla promulgazione della legge che prende il suo nome con la quale, il 21 marzo 1884, i sindacati francesi vennero legalizzati. \u00c8 altres\u00ec noto per la legge sulle associazioni del 1\u00ba luglio 1901, da lui presentata, che definisce compiutamente la forma giuridica delle associazioni nel sistema legislativo francese, fornendo il quadro giuridico della legislazione francese sulle associazioni tuttora valido. Nel gabinetto da lui guidato nel 1899 entra il socialista Millerand. Questo fatto, unico fino a quel momento, produce una grossa reazione nella sinistra europea e viene condannato da personalit\u00e0 importanti come Rosa Luxemburg.\nDecide anche la riapertura del caso Dreyfus.\nLa legge sulle associazioni.\nLa legge sulle associazioni del 1901, abrogando gli articoli 291-294 del Codice Penale, assicura un regime estremamente liberale verso le associazioni, salvo che per le congregazioni religiose, alle quali viene applicato uno statuto discriminatorio che determiner\u00e0 negli anni immediatamente successivi la soppressione degli ordini religiosi, dei conventi e delle scuole religiose da tutta la Francia.\nTale eccezione discriminatoria riflette la tradizionale diffidenza dei monarchi e dei parlamenti dell'ancien regime nei confronti degli ordini religiosi, nonch\u00e9 l'ideologia della massoneria, di cui Waldeck Rousseau faceva parte.\nNel discorso di Tolosa del 28 ottobre cos\u00ec si esprimeva al riguardo:"}
{"id": "127069", "revid": "287204", "url": "https://it.wikipedia.org/wiki?curid=127069", "title": "Charles Dupuy", "text": "Ha ricoperto l'incarico di Primo Ministro nella Francia della terza repubblica durante il corso dei seguenti periodi: dal 4 aprile al 3 dicembre 1893, dal 30 maggio 1894 al 26 gennaio 1895 e dal 1\u00ba novembre 1898 al 22 giugno 1899.\n\u00c8 stato iniziato in Massoneria il 10 marzo 1880, fu membro della loggia \"L'industrie\" di Saint-\u00c9tienne."}
{"id": "127070", "revid": "2037783", "url": "https://it.wikipedia.org/wiki?curid=127070", "title": "Real Betis Balompi\u00e9", "text": "Il Real Betis Balompi\u00e9, noto pi\u00f9 semplicemente come Betis, \u00e8 una societ\u00e0 polisportiva spagnola con sede nella citt\u00e0 di Siviglia, meglio nota per la sua sezione calcistica, che milita nella Primera Divisi\u00f3n, la massima serie del campionato spagnolo. \nFondata nel 1907, ha vinto il campionato spagnolo di prima divisione nella stagione 1934-35 e due Coppe del Re, nel 1976-1977 e nel 2004-2005. Betis \u00e8 il nome latino del fiume Guadalquivir, che attraversa la citt\u00e0 di Siviglia. Lo stemma del club sovrappone due B (di Betis Balompi\u00e9) ed \u00e8 sormontato da una corona (da cui l'appellativo Real). Secondo uno studio condotto nel maggio 2017 il Betis \u00e8 la sesta squadra pi\u00f9 tifata in Spagna e la quinta tra le squadre per cui si simpatizza oltre alla prima.\nI colori sociali sono il biancoverde. Gioca le sue partite interne allo stadio Benito Villamar\u00edn (capienza di 60.721 spettatori), che porta il nome dell'ex presidente della squadra andalusa negli anni cinquanta e sessanta. Vive un'accesa rivalit\u00e0 con il Sevilla F\u00fatbol Club, risalente agli inizi degli anni dieci del XX secolo.\nStoria.\nOrigini e primi anni: 1907-1929.\nNel 1907 un gruppo di studenti della \"Escuela Polit\u00e9cnica\" (situata nella calle Cervantes) che tenevano corsi preparatori in vista della carriera militare e per medicina, fondarono il Sevilla Balompi\u00e9, che dal 1904 giocava a calcio. Si trattava della seconda squadra di calcio di Siviglia, dato che fonti della stampa attestano l'esistenza di partite del Sevilla F\u00fatbol Club. Tra questi studenti c'erano diversi gruppi di fratelli, gli Hermosa, Wesolousky, Castillo, Cascales e Gutierrez. Le prime magliette erano biancoazzurre.Il primo presidente fu Juan del Castillo Ochoa, il primo allenatore, che era anche il capitano della squadra fu nel 1914 Manuel Ramos Asencio.\nLa sede sociale tra il 1907 e il 1909 fu nella \"calle Alfonso XII\", nel 1910 fu spostata nella \"calle Federico de Castro\" e nel 1912 nella \"calle Jeronimo Hernandez\", dove rimase fino al 1914.\nQuel gruppo di giovani scelse un nome che evitasse l'espressione inglese \"foot ball\", perci\u00f2 coniarono la parola \"balompi\u00e9\" che \u00e8 diventata la carta d'identit\u00e0 del club.Il 1\u00ba febbraio 1909 il club fu iscritto nel registro del Governo Civile.\nNel 1910 il \"Balompi\u00e9\" vinse la prima edizione della Coppa di Siviglia, vinse questo torneo anche negli anni successivi fino al 1913. In quegli anni partecip\u00f2 anche alla Coppa di Andalusia e fu invitato alla Coppa di Spagna, ma per motivi economici rinunci\u00f2 a partecipare. La competizione fu poi vinta dall'Athletic Club de Bilbao\nNel 1909 in seguito a una scissione del Sevilla Football Club nacque la squadra del Betis Football Club. Eladio Garc\u00eda de la Borbolla membro della giunta direttiva del Sevilla Football Club decise di dimettersi e fondare una propria squadra. Nel 1914 il Sevilla Balompi\u00e9 dopo aver vinto di nuovo la Coppa di Siviglia si fuse con questa nuova squadra assumendo il nome di Real Betis Balompi\u00e9, nome che la squadra ha ancora oggi. Il titolo di Real era gi\u00e0 posseduto dal Betis fin dal 1909, nel 1913 tuttavia la societ\u00e0 era stata sciolta e ricreata l'anno seguente dalla famiglia Borbolla, che riusc\u00ec comunque ad ottenere il titolo onorifico dal re Alfonso XIII.\nLa fusione dei 2 club fu approvata il 6 dicembre 1914 dalla giunta direttiva del Sevilla Balompi\u00e9 e due giorni dopo da quella del Betis Football Club.\nNel mese di agosto del 1915, il governatore civile di Siviglia, Severo Nu\u00f1ez, approv\u00f2 gli statuti della nuova societ\u00e0 e il cambio di nome del club assorbente.\nIn questo modo, l'autorit\u00e0 civile stabil\u00ec che la fusione era nella forma dell'assorbimento mantenendo a tutti gli effetti la continuit\u00e0 giuridica della prima societ\u00e0.\nIl Sevilla Balompi\u00e9 apport\u00f2 alla nuova societ\u00e0 la maggior parte dei giocatori, il palmar\u00e8s, i tifosi e il campo di gioco, che dal 1913 era il \"Campo de las tablas verdes\", mentre il Betis FC apport\u00f2 principalmente il titolo di Real.Il nuovo club continu\u00f2 a essere conosciuto come il Balompi\u00e8 e i suoi tifosi come \"balompedistas\" fino agli anni trenta quando iniziarono a farsi strada le denominazioni di Betis per la squadra e di \"beticos\" per i suoi tifosi.\nIl processo di assorbimento e non di fusione tra le due societ\u00e0 provoc\u00f2 che alcuni dei soci del Real Betis Football Club guidati da Antonio Guti\u00e9rrez e Rafael Garc\u00eda de la Borbolla, in disaccordo con la nuova societ\u00e0 fondarono una nuova societ\u00e0 con il nome di Betis Football Club, nel 1915. Questa nuova societ\u00e0 spar\u00ec poco tempo dopo.\nDopo essersi proclamati Campioni di Siviglia nel 1915, il Betis inizi\u00f2 una lenta decadenza che lo port\u00f2 quasi a scomparire, era il periodo del professionismo mascherato e la squadra non aveva la possibilit\u00e0 di pagare i calciatori che volevano stipendi sempre maggiori. Pi\u00f9 di una decina dei suoi migliori giocatori, in poco tempo, se ne and\u00f2.\nNel 1924 il Betis, grazie a vari fondatori che tornarono dopo alcuni anni al club (Castillo, Wesolousky, Hermosa, Fern\u00e1ndez Z\u00fa\u00f1iga, Cascales e altri), miglior\u00f2 nei risultati, vincendo la Coppa Spencer nel 1926 e la Coppa di Andalusia nel 1928.\nQuando venne costituita la Liga, il Real Betis Balompi\u00e9 era un club consolidato sotto vari profili per\u00f2 il primo anno fu iscritto al campionato di Seconda Divisione Spagnola con inizio il 17 febbraio del 1929, era comunque tra le squadre pi\u00f9 accreditate ad essere promosse in Prima Divisione.\n1930-1947: Et\u00e0 d'oro e declino.\nAll'inizio degli anni 30 i tifosi iniziarono a sostituire i termini \"Balompi\u00e9\" e \"balompedista\" con \"Betis\" e \"betico\" per indicare la squadra e i suoi giocatori. La squadra in questo periodo scrisse alcune delle pagine pi\u00f9 belle della sua storia. In meno di 10 mesi il Betis arriv\u00f2 ad essere la prima squadra del sud a raggiungere la finale della Coppa di Spagna e il 3 aprile del 1932, a 25 anni dalla nascita vinse il titolo di seconda divisione.Per questo il Betis, senza la dicitura \"Real\" durante la Seconda repubblica spagnola, fu la prima squadra dell'Andalusia a essere promossa in prima divisione.\nUna volta promosso, fece una squadra che nel campionato 1934-35 riusc\u00ec a vincere il titolo. L'allenatore era Patrick O'Connell, la formazione era la seguente: Urquiaga, Areso, Aedo, Peral, G\u00f3mez, Larrinoa, Adolfo, Lecue, Unamuno, Timimi, Saro. Della rosa facevano parte anche Caballero, Rancel, Valera ed Espinosa.\nIl 28 aprile 1935, durante la festa principale di Siviglia, la \"Feria de Abril\", il Betis, vincendo a Santander contro il Racing de Santander per 5-0 ottenne il titolo di campione di Spagna; la festa negli stand della fiera fu indimenticabile.\nL'anno successivo, fedele alla sua storia fatta di alti e bassi, il Betis pass\u00f2 dalla cima all'abisso; la squadra campione fu smantellata: 3 dei migliori calciatori furono venduti per far fronte alla difficile situazione economica, altri 4 furono lasciati liberi. Il colpo peggiore venne dalla guerra civile che lasci\u00f2 il club senza calciatori: tra quelli che restarono nella zona nord della Spagna e quelli che andarono al fronte, soltanto Peral e Saro restarono di quelli che solo 15 mesi prima avevano conquistato la vittoria nel campionato.\nLe conseguenze della guerra civile furono disastrose per il Betis, che, inoltre non sfrutt\u00f2 una norma che permetteva di ritardare il ritorno alle competizioni per i club che avevano avuto gli stadi utilizzati per necessit\u00e0 belliche, e torn\u00f2 alle competizioni gi\u00e0 dalla stagione 1939-40.In conseguenza di questo il 28 aprile 1940, esattamente 5 anni dopo la vittoria del campionato, la squadra retrocesse. Due anni dopo riusc\u00ec ad essere promosso per poi retrocedere nel 1943. Il ritorno in prima divisione avverr\u00e0 soltanto 15 anni dopo. Il punto pi\u00f9 basso della storia del club fu raggiunto il 13 aprile 1947 proprio nel luogo dove aveva raggiunto il punto pi\u00f9 alto, quando dopo essere stato sconfitto 4-1 a Santander retrocesse in terza divisione.\n1947-1958: Gli anni del \"manquepierda\".\nDifficilmente si pu\u00f2 capire cos'\u00e8 il Betis senza menzionare i 7 anni durante i quali gioc\u00f2 nella terza divisione, perch\u00e9 fu allora che il club e i suoi tifosi si formarono un'identit\u00e0 che li accompagna fino ai giorni nostri. Secondo molti autori, questa identit\u00e0 \u00e8 la sua \"alma\", che si trova in un'espressione che negli anni Cinquanta dest\u00f2 la simpatia di tutta Spagna: \"\u00a1Viva er Beti manque pierda!\" (Viva il Betis nonostante perda).\nIl poeta Joaqu\u00edn Romero Murube descrisse quei tempi e quell'espressione con le seguenti parole: \"Il Betis si costru\u00ec un morale indistruttibile a prova di sconfitte... per\u00f2 invece di adottare questa inesplicabile rinuncia che abbiamo applicato, per nostra disgrazia, a tante avversit\u00e0 -quella di stringerci le spalle invece di stringerci il cuore-, il Betis, dopo l'ecatombe, combatteva ogni pomeriggio con maggiore entusiasmo per la conquista della sua gloria\".\nDal 1958 al 1966.\nIl presidente Manuel Ruiz Rodr\u00edguez lasci\u00f2 la guida del club non potendo assicurare un futuro economicamente forte e gli subentr\u00f2 l'ex presidente Benito Villamarin. Durante la sua guida che fu di luci e ombre, il Betis risal\u00ec nella massima serie nella stagione 1958-59. Nel 1960 dest\u00f2 scalpore la vendita del giocatore pi\u00f9 rappresentativo di allora, ossia Luis del Sol, al Real Madrid per circa 6.500.000 di pesetas. Tale cessione non arrest\u00f2 l'ascesa in campo nazionale del Betis che culmin\u00f2 col raggiungimento, nella stagione 1963-64, del 3\u00ba posto (miglior piazzamento dal 1935) nella liga spagnola vinta quell'anno dallo stesso Real Madrid. Quell'annata il Betis disput\u00f2 i propri incontri casalinghi all'Heli\u00f3polis Estadio, acquistato due anni prima.\nDalla stagione successiva inizi\u00f2 nuovamente un periodo di crisi per il Betis Siviglia: in Europa il cammino nella Coppa delle Fiere si concluse al primo turno contro i francesi del Rennes, il campionato fin\u00ec con un dodicesimo posto, raggiungendo la salvezza solamente grazie alla differenza reti nei confronti del Real Murcia, l'annata fu contraddistinta dall'improvvisa morte dell'allora tecnico Andr\u00e9s Aranda avvenuta durante prepartita dell'incontro con il Real Zaragoza. Il posto di allenatore dopo questa fu allora affidato a Ernesto Pons, che per\u00f2 al termine della stagione non venne confermato.\nLa stagione 1964-1965 fu anche l'ultima annata di Benito Villamar\u00edn come presidente della squadra sivigliana che, ancora scosso per ci\u00f2 che era successo ad Aranda, decise di lasciare la presidenza a suo fratello Avelino Villamar\u00edn Prieto col quale si apr\u00ec ufficialmente un periodo di crisi profondo per la squadra sivigliana. Il Betis chiuse infatti la stagione 1965-1966 all'ultimo posto della Liga collezionando in tutto solamente sette vittorie.\n1966-1977 morte di Villamar\u00edn e nuova risalita.\nLa morte di Benito Villamar\u00edn il 15 agosto 1966, ha causato una crisi interna. Andr\u00e9s Gavi\u00f1o gli succedette alla presidenza, senza che alle elezioni ci fosse alcuno sfidante; come primo atto della propria presidenza cerc\u00f2 di acquistare dal Real Madrid il portiere Vicente, apparentemente senza darne notizia al Consiglio direttivo del club. Tale operazione aument\u00f2 il clima di tensione all'interno del club che culminarono con Gavi\u00f1o che rassegn\u00f2 le proprie dimissioni da presidente il 6 settembre 1966. Al posto ed \u00e8 provvisoriamente fu scelto come presidente Jos\u00e9 Mar\u00eda Dom\u00e9nech, che sar\u00e0 poi sostituito da Julio de la Puerta.\nL'inizio in campionato \u00e8 altalenante, come allenatore venne scelto Luis Bello il quale ben presto si trov\u00f2 al centro di molte critiche a causa dei punti persi in casa. Alla sedicesima ha perso 0-3 contro Castell\u00f3n e present\u00f2 le sue dimissioni, lasciando Betis al settimo posto in classifica.\nDopo poche partite in panchina Valera Pepe, il presidente Julio de la Puerta viaggi a Madrid, e raggiunge un accordo con Antonio Barrios, stella dell'Ascensione nel 1958. Tuttavia, l'alternanza di vittorie-sconfitte record \u00e8 mantenuta fino alla diabetici guadagno delle ultime quattro partite di campionato consecutive, ottenendo un posto per contestare la Promozione della Salita al CF Granada.\nIl pareggio contro la squadra sono stati eccezionali C\u00e1rmenes positivamente, perch\u00e9 ha battuto le due parti, per 2 a 0 a Eliopoli e da 0 a 1 nel Comune di Alhambra, evidenziando il ritorno eguagliare le prestazioni del veterano Betis portiere Campillo.\n1977-1986 Successo in Coppa del Re e in Europa.\nIl 25 giugno 1977 Betis sfid\u00f2 l'Athletic Bilbao allo stadio Vicente Calder\u00f3n di Madrid, nella finale di Coppa del Re. La partita fin\u00ec 2-2, con il Betis che poi vinse 8-7, dopo ben 21 rigori. Questo rese fantastica un'ottima stagione in cui il club giunse quinto in campionato.\nDopo questo trionfo, il Betis gioc\u00f2 la Coppa delle Coppe. Dopo aver sbaragliato il Milan con un 3-2 complessivo nel primo turno, il Betis ha raggiunto i quarti di finale dove ha perso contro la Dynamo Mosca. Nonostante questa buona prestazione in Europa, i biancoverdi concludono il campionato con la retrocessione.\nL'anno dopo il Betis raggiunse la promozione, seguita da un buon periodo. Le successive tre stagioni ha ottenuto tre sesti posti, con qualificazione in coppa UEFA nel 1982 e nel 1984. Il 1982 ha visto il Betis uscire al primo turno subendo una sonora sconfitta contro il Benfica, mentre nel 1984 usc\u00ec di nuovo al primo turno, questa volta ai rigori contro l'Universitatea Craiova.\nDurante l'estate del 1982, lo stadio Benito Villamar\u00edn ha ospitato due partite dei mondiali del 1982, e fu anche teatro del famoso 12-1 della nazionale spagnola contro Malta, sufficiente a qualificarsi per gli europei del 1984.\nNel 1986 il Betis perse la finale della Coppa di Lega spagnola, contro il Barcellona.\n1986-2007: Crisi economica, Lopera e i successi di Serra Ferrer.\nIl Betis conobbe un periodo di promozioni e retrocessioni fino al 1992, quando fu costretto a rispettare nuove regole, cio\u00e8 coprire un capitale sociale di 1.200 milioni di pesetas, circa il doppio di quello di tutte le squadre di prima e seconda divisione, nonostante si trovasse in seconda divisione.\nIn soli tre mesi i tifosi sborsarono 400 milioni di pesetas, un equivalente del 60-100% della maggior parte delle squadre di massima divisione, e il vicepresidente Manuel Ruiz de Lopera divenne azionista di maggioranza quando la squadra evit\u00f2 la retrocessione in terza serie.\nDopo altre tre stagioni in seconda divisione, sotto la guida di Lorenzo Serra Ferrer il Betis torn\u00f2 in massima serie per la stagione 1994-1995, e raggiunse il terzo posto finale, qualificandosi per la Coppa UEFA.\nIn Europea il Betis elimin\u00f2 il (4-1 complessivo) e il (4-1) prima di perdere contro il poi finalista (3-2). Nel 1997, trent'anni dopo aver vinto il trofeo per la prima volta, il club torn\u00f2 a disputare la finale della Coppa di Spagna, di nuovo a Madrid, anche se questa volta al Santiago Bernab\u00e9u. Perse per 2-3 contro il , dopo i tempi supplementari.\nIl tecnico Serra Ferrer approd\u00f2 al Barcellona e fu sostituito da Luis Aragon\u00e9s, che rimase alla guida del club andaluso per una sola stagione, conducendo il club all'ottava posizione in campionato e ai quarti di finale nella Coppa delle Coppe, dove la squadra perse con un punteggio complessivo di 2-5 contro i futuri campioni del Chelsea.\nAragon\u00e9s fu sostituito da Javier Clemente. Nell\u2019agosto del 1998 il club andaluso concluse uno degli affari pi\u00f9 importanti della propria storia. Invest\u00ec, infatti, una cifra considerevole sul talentuoso brasiliano Den\u00edlson, versando nelle casse del l'equivalente di 63 miliardi di lire (21,5 milioni di sterline) e completando il trasferimento pi\u00f9 costoso della storia. Malgrado l\u2019innesto del brasiliano, la squadra scivol\u00f2 all'undicesimo posto e fu eliminata in Coppa UEFA dal nel terzo turno. Nelle successive due stagioni il Betis ebbe molti allenatori, retrocesse e fu promossa ai play-off dopo aver concluso il campionato al sesto posto, con Juande Ramos al timone.\nRamos lasci\u00f2 il club dopo appena una stagione e fu rimpiazzato da V\u00edctor Fern\u00e1ndez, che guid\u00f2 la squadra ad un ottavo e ad un nono posto in campionato e al terzo turno della Coppa UEFA 2002-2003 (eliminazione contro l', 1-2 complessivo).\nDopo due anni Fern\u00e1ndez lasci\u00f2 la squadra e fu sostituito dal rientrante Serra Ferrer, che condusse la formazione biancoverde al quarto posto nella massima serie. Vinse anche la Coppa del Re 2004-2005, battendo in finale al Vicente Calder\u00f3n di Madrid l' per 2-1 e sollevando il trofeo dopo 28 anni.\nNel 2005-2006 i biancoverdi diventarono la prima squadra andalusa a competere nella Champions League, dove raggiunsero la fase a gironi dopo aver eliminato il nell'ultimo turno preliminare (3-2 complessivo). Sorteggiato nel Gruppo G, nonostante una vittoria per 1-0 in casa contro il Chelsea, il club andaluso alla fine si piazz\u00f2 terzo nel girone, venendo \"retrocesso\" in Coppa UEFA, dove fu eliminato agli ottavi dalla (0-0 in trasferta, 0-3 in casa).\n2007-2009: Dal centenario alla retrocessione.\nNel 2007 il Betis celebr\u00f2 il proprio centenario. Per celebrare l'evento il 9 agosto il club affront\u00f2 il campione d'Europa, battendolo per 1-0 con un gol di Mark Gonz\u00e1lez su calcio di rigore. Sette giorni dopo vinse a Cadice il Trofeo Ram\u00f3n de Carranza, battendo in finale il ai tiri di rigore dopo aver eliminato in semifinale il .\nL'estate 2007 segn\u00f2 un profondo cambiamento nella rosa, con 8 nuovi acquisti e 14 partenze. Dal 2007 al 2009 si alternarono sulla panchina del Betis quattro allenatori.\nNel 2008-2009, dopo il pari casalingo per 1-1 contro il , la squadra, giunta 18\u00aa nella Liga, retrocesse in Segunda Divisi\u00f3n.\nIl 15 giugno 2009 anche Rafael Gordillo, del Sol, Hip\u00f3lito Rinc\u00f3n, Julio Carde\u00f1osa, parteciparono alla manifestazione di protesta per chiedere a Ruiz de Lopera di mettere in vendita la sua quota di maggioranza (il 54% delle azioni del club).\n2009-oggi: Tra promozioni e retrocessioni.\nNel 2009-2010 il Betis si piazz\u00f2 quarto in seconda serie. Nel frattempo Ruiz de Lopera fu indagato per frode. Il 7 luglio 2010, una settimana prima dell'inizio del processo a suo carico, cedette il 94% delle sue azioni a Bitton Sport, gruppo di propriet\u00e0 di Luis Oliver, per soli 16 milioni di euro.\nLa risalita nella Liga avvenne al termine della stagione 2010-2011, iniziata con quattro vittorie consecutive prima della sconfitta in casa dell', che rimase l'unica sino alla tredicesima giornata. Il Betis mantenne la vetta della classifica sino ad un periodo negativo coinciso con quattro sconfitte consecutive dalla 21\u00aa alla 24\u00aa giornata, che fecero scendere la squadra al terzo posto. La vetta fu riguadagnata alla 30\u00aa giornata e, in via definitiva, dalla 33\u00aa. Con il primo posto in seconda divisione dopo 42 giornate il Betis, sospinto dai gol di Rub\u00e9n Castro, autore di 27 marcature, ottenne la promozione. Nella stessa stagione il Betis usc\u00ec ai quarti di finale di Coppa del Re contro il , da cui fu sconfitto per 5-0 al Camp Nou prima di batterlo per 3-1 in casa.\nSotto la guida di Pepe Mel il Betis inizi\u00f2 la stagione 2011-2012 della Liga con quattro vittorie in quattro partite. Alla fine si piazz\u00f2 al 13\u00ba posto.\nNel 2012-2013 arriv\u00f2 il settimo posto e la qualificazione all'Europa League, la prima nelle coppe europee dopo sette anni. In Coppa del Re il Betis fu eliminato ai quarti di finale dall' poi vincitore del trofeo.\nNel 2013-2014 la squadra disput\u00f2 l'Europa League, dove super\u00f2 lo nel play-off e, come seconda classificata, il girone con , e , per poi eliminare ai sedicesimi e cadere agli ottavi di finale contro i concittadini del ai tiri di rigore. Nella stessa stagione non riusc\u00ec, tuttavia, ad evitare la retrocessione in seconda serie, avvenuta con tre giornate di anticipo. Il ritorno nella Liga fu in tal caso immediato: la squadra si piazz\u00f2 seconda nel campionato di Segunda Divisi\u00f3n 2014-2015 e Rub\u00e9n Castro fu autore di 32 gol.\nNel 2015-2016 il Betis si classific\u00f2 decimo nella Liga e l'anno dopo quindicesimo. L'annata 2017-2018 fu chiusa al sesto posto in campionato, con qualificazione alla fase a gironi di UEFA Europa League 2018-2019. Nel 2018-2019 gli spagnoli non andarono oltre il decimo posto nella Liga finendo a soli 3 punti dalla zona europea, mentre in Europa League, inseriti nel girone con Milan, e , chiusero al primo posto il raggruppamento con 12 punti, prima di essere eliminati ai sedicesimi di finale dal . Nel 2020-2021 si piazza al sesto posto, garantendosi la qualificazione alla prossima fase a gironi della UEFA Europa League, battendo per 3-2 il Celta Vigo. Vengono inseriti nel girone con Bayer Leverkusen, Celtic e Ferencvaros, e passano da secondi, andando a sfidare nei playoff per gli ottavi lo Zenit.\nStrutture.\nStadio.\nIl Betis gioca le partite casalinghe allo Stadio Benito Villamar\u00edn; l'impianto, noto in passato anche come \"\"Manuel Ruiz de Lopera\" e \"Municipal de Heli\u00f3polis\", pu\u00f2 contenere spettatori ed \u00e8 stato inaugurato nel 1929. Nella sua storia ha ospitato anche due gare valide per il gruppo 6 del campionato mondiale del 1982.\nAllenatori e presidenti.\nDi seguito sono riportati i presidenti del club.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1987-1988 alla 1928-1929 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Joaqu\u00edn a quota 23, mentre il miglior marcatore \u00e8 Alfonso P\u00e9rez con 8 gol.\nStatistiche di squadra.\nA livello internazionale la miglior vittoria \u00e8 il 6-0 ottenuto contro il nei playoff della UEFA Europa League 2013-2014, mentre la peggior sconfitta il 4-0 subito contro il nella fase a gironi della UEFA Champions League 2005-2006.\nOrganico.\nRosa 2021-2022.\n\"Rosa e numerazione aggiornate al 26 agosto 2021.\""}
{"id": "127071", "revid": "93685", "url": "https://it.wikipedia.org/wiki?curid=127071", "title": "Annunciazione di Washington", "text": ""}
{"id": "127074", "revid": "124529072", "url": "https://it.wikipedia.org/wiki?curid=127074", "title": "Henri Brisson", "text": "Biografia.\n\u00c8 stato il Primo Ministro della Francia due volte: la prima dal 6 aprile 1885 al 7 gennaio 1886 e la seconda dal 28 giugno al 1\u00ba novembre 1898."}
{"id": "127077", "revid": "124443635", "url": "https://it.wikipedia.org/wiki?curid=127077", "title": "Jules M\u00e9line", "text": "Intrapresa la carriera politica, divenne ben presto ministro dell'agricoltura in Francia e nel 1883, per la promozione e la diffusione dell'agricoltura in madrepatria, fond\u00f2 l'Ordine al Merito Agricolo. Successivamente divenne Primo Ministro della Francia dal 29 aprile 1896 al 28 giugno 1898."}
{"id": "127079", "revid": "775372", "url": "https://it.wikipedia.org/wiki?curid=127079", "title": "L\u00e9on Bourgeois", "text": "\u00c8 stato il Presidente del Consiglio dei ministri della Francia dal 1\u00ba novembre 1895 al 29 aprile 1896.\nMassone, fu membro della loggia di Reims Sinc\u00e9rit\u00e9."}
{"id": "127080", "revid": "13930", "url": "https://it.wikipedia.org/wiki?curid=127080", "title": "Teoremi di Sylow", "text": "In algebra, i teoremi di Sylow sono dei risultati fondamentali della teoria dei gruppi finiti, che permettono la scomposizione di gruppi in sottogruppi il cui studio \u00e8 pi\u00f9 facile.\nEssi affermano quanto segue. Sia formula_1 un gruppo finito di ordine formula_2 (ovvero costituito da formula_2 elementi). Sia formula_4 un numero primo. Allora per ogni potenza formula_5 di formula_4 che divida formula_2 esistono sottogruppi di formula_1 di ordine formula_9. Inoltre, se formula_9 \u00e8 la massima potenza di formula_4 che divida formula_2, allora i sottogruppi di formula_1 di ordine formula_9 sono coniugati fra loro.\nQuesti teoremi sono stati dimostrati per la prima volta nel 1872 da Ludwig Sylow, e pubblicati sulla prestigiosa rivista \"Matematische Annalen\". \nPrimo Teorema di Sylow.\nEnunciato.\nSia formula_1 un gruppo finito, e sia formula_16 il suo ordine (ovvero il numero dei suoi elementi). Allora per ogni primo formula_4 ed ogni intero formula_18 tali che formula_19 divida formula_16, esiste un sottogruppo di formula_1 di ordine formula_19.\nDimostrazione.\n\u00c8 sufficiente dimostrare il teorema per il pi\u00f9 grande formula_19 che divide formula_16. Quindi scriviamo formula_25, denotando con formula_9 un intero positivo non divisibile per formula_4. Denotiamo allora con formula_28 la collezione di tutti i sottoinsiemi di formula_1 formati da formula_19 elementi:\nLa cardinalit\u00e0 di formula_28 non \u00e8 divisibile per formula_33. Infatti \u00e8 fornita dall'espressione \nEssa fornisce un intero non divisibile per formula_4: infatti un divisore di formula_36 potrebbe provenire solo da fattori del denominatore della forma formula_37 con formula_38 divisibile per formula_4; per ciascuno di questi formula_38 scriviamo formula_41, nella quale si intende che formula_42 non sia divisibile per \"p\"; nella espressione precedente si pu\u00f2 quindi isolare il fattore \nil quale non \u00e8 in grado di fornire a formula_36 un fattore razionale contenente una potenza positiva di formula_4; si conclude che \u00e8 possibile semplificare il numeratore e il denominatore della precedente espressione per formula_36, in modo da ottenere un'espressione che deve fornire un intero positivo il quale non \u00e8 divisibile per formula_4.\nDefiniamo un'azione di formula_1 su formula_28:\nSia formula_51 l'orbita di formula_52 tramite l'azione. Esiste sicuramente un formula_53 la cui orbita formula_54 ha cardinalit\u00e0 non divisibile per formula_4 (poich\u00e9 le orbite formano una partizione di formula_28, e formula_36 non \u00e8 multiplo di formula_4).\nSia formula_59 lo stabilizzatore di formula_52. Applicando il teorema delle azioni si ottiene:\nIl numero formula_19 divide formula_16, ma formula_4 non divide formula_65: allora formula_19 divide formula_67. Ne segue che \nD'altra parte, fissato un elemento formula_69 in formula_52, l'applicazione\n\u00e8 iniettiva. Quindi vale anche \nNe segue che formula_74 \u00e8 un sottogruppo di cardinalit\u00e0 formula_19.\nSecondo Teorema di Sylow.\nPer enunciare il secondo teorema di Sylow, \u00e8 utile definire i cosiddetti \"p-Sylow\".\nDefinizione di p-sottogruppo di Sylow.\nSia formula_1 un gruppo finito, e sia formula_4 un numero primo che divida l'ordine formula_16 di formula_1. Sia formula_80, con formula_9 non divisibile per formula_4. (Dunque formula_83 \u00e8 la massima potenza di formula_4 che divide l'ordine di formula_1.) Si definisce formula_4-sottogruppo di Sylow (o semplicemente formula_4-Sylow) di formula_1 ogni sottogruppo di formula_1 di ordine formula_83.\nEnunciato.\nSia formula_1 un gruppo, e sia formula_92, con formula_4 ed formula_9 coprimi. Allora, tutti i p-Sylow di formula_1 sono coniugati, ovvero, detto Syl\"p\"(\"G\") l'insieme dei p-Sylow di formula_1,\nformula_97\nDimostrazione.\nChiamiamo (per agilit\u00e0 di notazioni) formula_98. Per mostrare che tutti i p-Sylow di formula_1 sono coniugati, basta mostrare che l'azione per coniugio sull'insieme formula_100 \u00e8 transitiva, ovvero ha una sola orbita.\nProcediamo per assurdo. Siano \"D\"1 e \"D\"2 due orbite distinte, e siano \"P\" un elemento di \"D\"1, Q un elemento di \"D\"2 e \"x\" un elemento di \"Q\". Osserviamo che il coniugio di P tramite \"x\", che indichiamo con formula_103, \u00e8 un elemento di \"D\"1. Dunque possiamo restringere l'azione a \"D\"1:\nQuesta azione ha un numero \"r\" di orbite, che indichiamo con \"O(P\"i\")\", al variare di \"P\"i in \"D\"1. Per l'equazione delle orbite, segue dunque che\nformula_106\ndove l'ultima uguaglianza \u00e8 giustificata dal fatto che in un'azione per coniugio lo stabilizzatore dell'elemento \"P\"i \u00e8 proprio il normalizzante in formula_107 di \"P\"i. Poich\u00e9 gli stabilizzatori sono sottogruppi di formula_107 e poich\u00e9 formula_107 \u00e8 un \"p-Sylow\", ogni orbita ha ordine o formula_110 o una potenza propria di formula_4 (\u00e8 un'immediata conseguenza del teorema di Lagrange).\nAllo stesso tempo, poich\u00e9 \"P\" appartiene a \"D\"1, possiamo dire che \"D\"1 \u00e8 l'orbita di formula_112 nella prima azione che abbiamo definito. Dunque, formula_113. Per il teorema di Lagrange, formula_114. Dunque, ne segue che formula_115. Dunque, formula_116 \u00e8 un divisore di \"m\" e pertanto non \u00e8 diviso da \"p\". Dunque anche formula_117 non \u00e8 diviso da \"p\", quindi gli addendi che compaiono nella sommatoria scritta precedentemente non possono essere tutti potenze di \"p\" (poich\u00e9 altrimenti sarebbero divisibili per \"p\"). Da ci\u00f2 segue che esiste almeno un \"j\" tale che formula_118. Questo significa che formula_119, e quindi che formula_120. Il che implica che formula_121, poich\u00e9 formula_122. Dunque, formula_123 e il suo ordine vale:\nformula_124.\nIl numeratore vale formula_125 poich\u00e9 entrambi appartengono ad \"A\"; al denominatore troviamo invece una potenza di \"p\", con esponente strettamente minore di \"k\", in quanto formula_126 e formula_127. Ovviamente il denominatore non pu\u00f2 valere \"p\"\"k\", poich\u00e9 se cos\u00ec fosse risulterebbe formula_128, ma questo non \u00e8 possibile perch\u00e9 appartengono a due orbite che per ipotesi avevamo supposto distinte.\nDunque, formula_129, con formula_130. Ma questo \u00e8 un assurdo, poich\u00e9 formula_123. Dunque l'ipotesi che \"D\"1 e \"D\"2 fossero distinte \u00e8 falsa, e l'azione \u00e8 transitiva.\nTerzo Teorema di Sylow.\nIl terzo teorema di Sylow fornisce importanti informazioni sul numero dei p-Sylow di un gruppo, utilizzando i concetti di divisibilit\u00e0 e di congruenza.\nEnunciato.\nSia \"G\" un gruppo, e sia |\"G\"|=\"p\"\"k\"\"m\", con \"p\" ed \"m\" coprimi. Allora, detto \"np\" il numero dei p-Sylow di \"G\", risulta:\nDimostrazione.\nDetto \"A\":=Syl\"p\"(\"G\"), ovviamente \"np\" = |\"A\"|. Considerando \"P\"\u2208\"A\", per il secondo teorema di Sylow risulta che |\"A\"|=|O(\"P\")|, considerando l'azione per coniugio di \"G\" su \"A\". Dunque, formula_132, dove l'ultima uguaglianza segue dal fatto che lo stabilizzatore di \"P\" nell'azione per coniugio \u00e8 proprio il normalizzante di \"P\" in \"G\". Per il Teorema di Lagrange, formula_114. Dunque, poich\u00e9 |\"P\"| = \"pk\", formula_134 divide \"m\". Poich\u00e9 \"np\" = |\"A\"|, ne segue che \"np\" | \"m\".\nRimane da provare la seconda parte della tesi. A tale scopo consideriamo \"Q\" \u2208 \"A\" e definiamo l'azione\nQuesta azione ha un numero \"r\" di orbite, che indichiamo con \"O(P\"i\")\", al variare di \"P\"i in \"A\". Per l'equazione delle orbite, segue dunque che\nformula_137\nTutte queste orbite hanno lunghezza o 1 o una potenza propria di \"p\". Osserviamo innanzitutto che formula_138 e che formula_139. Per verificare la tesi, dobbiamo a questo punto solo mostrare che tutte le altre orbite hanno lunghezza un multiplo di \"p\". Supponiamo, per assurdo, che l'orbita di \"Q\" non sia l'unica di lunghezza 1, ovvero supponiamo che esista formula_140 tale che formula_118. Allora formula_142, ovvero formula_120. Il che implica che formula_121, poich\u00e9 formula_122. Dunque, formula_123 e il suo ordine vale:\nformula_124.\nIl numeratore vale formula_125 poich\u00e9 entrambi appartengono ad \"A\"; al denominatore troviamo invece una potenza di \"p\", con esponente strettamente minore di \"k\", in quanto formula_126 e formula_127. Ovviamente il denominatore non pu\u00f2 valere \"p\"\"k\", poich\u00e9 se cos\u00ec fosse risulterebbe formula_128, ma questo non \u00e8 possibile perch\u00e9 avevamo supposto per ipotesi che fosse formula_140.\nDunque, formula_129, con formula_130. Ma questo \u00e8 un assurdo, poich\u00e9 formula_123. Dunque l'ipotesi che esistesse un'altra orbita, oltre a quella di \"Q\", di lunghezza 1 \u00e8 un assurdo. Quindi,\nformula_156\nDue semplici applicazioni.\nUn gruppo di ordine formula_157 con formula_4 e formula_159 primi, formula_4 minore di formula_159 che non divide formula_162, per esempio di ordine formula_163, \u00e8 necessariamente un gruppo ciclico.\nIl numero \"nq\" di q-Sylow \u00e8 congruo 1 modulo \"q\" e divide \"p\" quindi si ha necessariamente \"nq\"=1 essendo \"p\" minore di \"q\". Inoltre essendo \"np\" \u2261 1 mod \"p\" e poich\u00e9 \"np\" divide \"q\" deve essere \"np\"=1 (non pu\u00f2 essere \"q\" per la condizione che \"p\" non divide \"q\"-\"1\"). Ogni Sylow \u00e8 quindi un sottogruppo normale. Ma allora formula_1 si pu\u00f2 realizzare come prodotto diretto dei suoi Sylow (che hanno come elemento comune solo l'identit\u00e0). Inoltre \"p\" e \"q\" sono primi fra loro quindi il gruppo \u00e8 ciclico.\nSi osservi l'importanza della condizione che \"p\" non divida \"q-1\": basta pensare che esistono due gruppi di ordine formula_165 (quello ciclico e il gruppo simmetrico su tre oggetti).\nVediamo perch\u00e9 un gruppo formula_1 di ordine formula_167 contiene un sottogruppo ciclico normale di ordine 11. Il numero di 3-Sylow deve essere congruo a 1 modulo 3 e deve dividere 44, le uniche possibilit\u00e0 sono 1,4 e 22. Il numero di 11-Sylow invece deve essere congruo a 1 modulo 11 e dividere 12 quindi n11=1 o n11=12. Se fosse n3=22 avremmo 44 elementi di periodo 3 e questo implica n11=1 perch\u00e9 altrimenti ci sarebbero 120 elementi di periodo 11: troppi!\nQualora fosse n3=1 il 3-Sylow C3 sarebbe normale. Allora G/C3 avrebbe ordine 44 e conterrebbe un sottogruppo normale di ordine 11. A questo sottogruppo corrisponde un sottogruppo normale formula_168 di formula_1 di ordine 33, quindi ciclico. Un elemento di periodo 11 in formula_168 genera il sottogruppo normale di ordine 11 cercato.\nL'ultima possibilit\u00e0 \u00e8 n3=4. Anche in questo caso n11 non pu\u00f2 valere 12. Se cos\u00ec fosse avremmo 8 elementi di periodo 3, 120 di periodo 11 e l'identit\u00e0. C'\u00e8 posto solo per 3 elementi di periodo 2. Allora il 2-Sylow S2 \u00e8 normale. Vediamo il quoziente G/S2: ha ordine 33. Questo \u00e8 ciclico e contiene un sottogruppo di ordine 11. A questo corrisponde un sottogruppo normale di formula_1 di ordine 44. Tale sottogruppo ha esattamente 10 elementi di periodo 11: troppo pochi (avevamo supposto che formula_1 ne avesse complessivamente 120)."}
{"id": "127081", "revid": "60329784", "url": "https://it.wikipedia.org/wiki?curid=127081", "title": "Microfotonica", "text": "La microfotonica \u00e8 una branca dell'ottica che studia la propagazione della luce in sistemi che hanno lunghezze caratteristiche dell'ordine della lunghezza d'onda della luce stessa (per la luce visibile questo vuol dire lunghezze che vanno da circa 0,4 a circa 0,75 micrometri).\nPer assonanza con le nanotecnologie spesso la microfotonica viene chiamata anche nanofotonica.\nLa microfotonica \u00e8 strettamente legata alla fotonica e all'ottica quantistica con cui non ha linee di demarcazione ben precise.\nUno degli obbiettivi principali della microfotonica \u00e8 quello di realizzare componenti completamente ottiche che possano andare a sostituire le attuali componenti elettroniche. Il pi\u00f9 grosso passo in avanti compiuto in questo campo \u00e8 rappresentato dai cristalli fotonici. Queste strutture infatti possiedono una banda di energie proibite per la propagazione della luce analoga a quella presente nei semiconduttori per gli elettroni e potrebbero essere utilizzati per realizzare dei microprocessori completamente ottici."}
{"id": "127084", "revid": "125801028", "url": "https://it.wikipedia.org/wiki?curid=127084", "title": "Ernest Bloch", "text": "Biografia.\nStudi\u00f2 violino al conservatorio di Bruxelles con il belga Eug\u00e8ne Ysa\u00ffe e composizione con \u00c9mile Jaques-Dalcroze. Dopo un inizio di carriera in Europa come docente e direttore d'orchestra, nel 1916 si trasfer\u00ec negli Stati Uniti d'America dove insegn\u00f2 in diverse scuole tra New York e Cleveland, e fu direttore del Conservatorio di San Francisco dal 1925 al 1930.\nIn seguito abit\u00f2 a Roveredo dal 1930 al 1933, dove ha composto nel 1933 il suo Avodath Hakodesh (\"Servizio sacro per il sabato)\". A Roveredo continu\u00f2 inoltre a coltivare la sua passione fotografica, scattando delle belle immagini della regione.\nLavor\u00f2 in Europa sino al 1940, trasferendosi poi fino al 1952 in California insegnando musica alla Universit\u00e0 di Berkeley.\nParte della produzione di Bloch risente dell'influsso della musica folcloristica ebraica e, pi\u00f9 in generale, si pu\u00f2 dire che tutta la sua musica \u00e8 pervasa da una forte sensibilit\u00e0 espressa con una grande raffinatezza di mezzi. I suoi lavori principali includono l'opera \"Macbeth\" (1910), la sinfonia \"Israel\" (1915), \"Schelomo\", rapsodia ebraica per violoncello e orchestra (1915-1916), \"Baal Shem\", per violino e pianoforte (1923, di cui fece una nuova versione nel 1939), \"Concerto Grosso\", per archi e pianoforte (1925), il \"Servizio sacro per il sabato\" (1930-1933), \"Voice in the Wilderness\" per violoncello e orchestra (1937) ,cinque quartetti per archi (tra il 1916 e il 1956), due quintetti con pianoforte.\nNel 1938 avviene la prima esecuzione assoluta nel War Memorial Opera House di San Francisco di \"Evocations\", suite sinfonica di sua composizione diretta da Pierre Monteux.\nNel 1950 avviene la prima esecuzione assoluta nell'Orchestra Hall di Chicago dello Scherzo fantastico per pianoforte e orchestra di sua composizione diretto da Rafael Kubel\u00edk.\nTra gli allievi pi\u00f9 importanti di Ernest Bloch vi furono i compositori americani Roger Sessions, George Antheil, Randall Thompson e Frederick Jacobi."}
